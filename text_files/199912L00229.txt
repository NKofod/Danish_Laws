Fremsat den 22. marts 2000 af  

 forskningsministeren (Birte Weiss) Forslag til lov om elektroniske signaturer1) Kapitel 1 Formål og anvendelsesområde § 1. Lovens formål er at fremme en sikker og effektiv  

 anvendelse af elektronisk kommunikation gennem fastsættelse af krav til  

 visse elektroniske signaturer og til nøglecentre, der udsteder  

 certifikater til elektroniske signaturer.
 § 2. Loven finder anvendelse på nøglecentre  

 etableret i Danmark, der udsteder kvalificerede certifikater til  

 offentligheden, jf. dog § 12.
 Stk. 2. Loven finder desuden anvendelse på  

 efterprøvelse af, at signaturgenereringssystemer overholder de  

 opstillede krav til sikre signaturgenereringssystemer.
Kapitel 2 Definitioner § 3. I denne lov forstås ved:
 1)	Elektronisk signatur: Data i elektronisk form, der knyttes til andre  

 elektroniske data ved hjælp af et signaturgenereringssystem, og som  

 anvendes til at kontrollere, at disse data stammer fra den person, der er  

 angivet som underskriver, og at de ikke er blevet ændret.
2)	Avanceret elektronisk signatur: En elektronisk signatur,  

 der a)	entydigt er knyttet til underskriveren, b)	gør det muligt at identificere underskriveren, c)	skabes med midler, som kun underskriveren har kontrol over, og  

 som d)	er knyttet til de data, den vedrører på en sådan  

 måde, at enhver efterfølgende ændring af disse data kan  

 opdages.
 3)	Underskriver: En fysisk person, der besidder et  

 signaturgenereringssystem og handler på egne vegne eller på vegne  

 af en anden fysisk eller juridisk person.
 4)	Signaturgenereringsdata: Unikke data, som for eksempel en kode eller  

 en privat krypteringsnøgle, som anvendes til at fremstille en  

 elektronisk signatur.
 5)	Signaturgenereringssystem: Et software- eller hardwarebaseret system  

 til behandling og opbevaring af signaturgenereringsdata.
 6)	Signaturverificeringsdata: Unikke data, som for eksempel en kode  

 eller en offentlig krypteringsnøgle, som anvendes til at verificere en  

 elektronisk signatur.
 7)	Signaturverificeringssystem: Et software- eller hardwarebaseret  

 system til behandling af signaturverificeringsdata.
 8)	Certifikat: En elektronisk attest, som knytter bestemte  

 signaturverificeringsdata til underskriveren og bekræfter dennes  

 identitet.
 9)	Nøglecenter: En fysisk eller juridisk person, der udsteder  

 certifikater.
Kapitel 3 Kvalificerede certifikater § 4. Betegnelsen kvalificerede certifikater, eller  

 betegnelser, der er egnede til at fremkalde det indtryk, at der er tale om  

 kvalificerede certifikater, må kun anvendes om certifikater, der  

 opfylder de i stk. 2 og 3 nævnte krav, og som udstedes af et  

 nøglecenter, der opfylder bestemmelserne i kapitel 4 samt regler  

 fastsat i medfør heraf.
 Stk. 2. Et kvalificeret certifikat skal indeholde:
 1)	En angivelse af at certifikatet er udstedt som et kvalificeret  

 certifikat.
 2)	Nøglecentrets navn og hjemsted.
 3)	Underskriverens navn eller pseudonym med angivelse af, at der er  

 tale om et pseudonym.
 4)	Eventuelle yderligere oplysninger om underskriveren, for så  

 vidt det er nødvendigt for anvendelsen af certifikatet, herunder  

 oplysninger der sikrer en entydig identifikation af underskriveren.
 5)	Certifikatets gyldighedsperiode.
 6)	En tydelig angivelse af eventuelle begrænsninger i  

 certifikatets anvendelsesområde (formålsbegrænsninger).
 7)	En tydelige angivelse af eventuelle begrænsninger med hensyn  

 til de transaktionsbeløb certifikatet kan anvendes til  

 (beløbsbegrænsninger).
 8)	Certifikatets identifikationskode.
 9)	De signaturverificeringsdata, der svarer til de  

 signaturgenereringsdata, som var under underskriverens kontrol på  

 udstedelsestidspunktet.
 Stk. 3. Et kvalificeret certifikat skal være  

 underskrevet med nøglecentrets avancerede elektroniske signatur.
Kapitel 4 Krav til nøglecentres virksomhed § 5. Et nøglecenter skal træffe de  

 foranstaltninger, som er nødvendige for et sikkert, pålideligt  

 og velfungerende udbud af kvalificerede certifikater.
Nøglecentret  

 skal herunder:
 1)	Anvende betryggende administrative og ledelsesmæssige  

 procedurer, som overholder anerkendte standarder.
 2)	Beskæftige personale med den fornødne ekspertise,  

 erfaring og kvalifikationer, herunder personale med sagkundskab inden for  

 elektronisk signaturteknologi og indgående kendskab til korrekte  

 sikkerhedsprocedurer i forbindelse hermed.
 3)	Anvende pålidelige systemer og produkter, som er beskyttet  

 imod uautoriserede ændringer, og som sikrer den tekniske og  

 kryptografiske sikkerhed af de processer, som disse systemer og produkter  

 understøtter.
 4)	Træffe foranstaltninger mod eventuelle muligheder for  

 forfalskning af certifikaterne.
 5)	Til stadighed have tilstrækkelige økonomiske ressourcer  

 til at drive virksomhed i overensstemmelse med bestemmelserne i denne lov,  

 herunder til at opfylde erstatningsmæssige forpligtelser i henhold til  

 loven.
 Stk. 2. Nøglecentre, der udsteder kvalificerede  

 certifikater, skal vælge en ekstern statsautoriseret revisor til  

 varetagelse af systemrevisionen i nøglecentret.
 Stk. 3. Forskningsministeren fastsætter nærmere  

 regler om kravene i stk. 1.
 § 6. Nøglecentre skal fastsætte og anvende  

 betryggende procedurer til at kontrollere identiteten og andre forhold  

 vedrørende underskriveren forud for udstedelsen af certifikatet.
 Stk. 2. Oplysninger om procedurerne som nævnt i  

 stk. 1 skal være offentligt tilgængelige.
 Stk. 3. Forskningsministeren kan fastsætte nærmere  

 regler om kravene i stk. 1 og 2.
 § 7. Et nøglecenter skal ved udstedelse af et  

 kvalificeret certifikat sikre, at underskriveren på tidspunktet for  

 udstedelsen er i besiddelse af de signaturgenereringsdata, som korresponderer  

 med de signaturverificeringsdata, der er indeholdt i certifikatet.
 Stk. 2. Ved udstedelse af kvalificerede certifikater, hvor det  

 er nøglecentret, der leverer signaturgenereringsdata og  

 signaturverificeringsdata, må der kun anvendes signaturgenereringsdata  

 og signaturverificeringsdata, som hører sammen på en unik  

 måde.  Nøglecentret skal sikre  

 signaturgenereringsdataenes fortrolighed under genereringsprocessen.
 Stk. 3. Et nøglecenter skal fastlægge procedurer  

 for udstedelse af certifikater, der gør det muligt at fastslå  

 dato og tidspunkt for udstedelsen.
 § 8. Ved indgåelse af en aftale om udstedelse af et  

 kvalificeret certifikat skal nøglecentret skriftligt oplyse  

 underskriveren om:
 1)	Vilkårene for anvendelsen af certifikatet, herunder eventuelle  

 formåls- eller beløbsbegrænsninger.
 2)	Eventuelle krav til underskriverens opbevaring og beskyttelse af  

 signaturgenereringsdataene.
 3)	Underskriverens omkostninger ved erhvervelse og anvendelse af  

 certifikatet og brug af nøglecentrets øvrige tjenester.
 4)	Hvorvidt nøglecentret er tilknyttet en frivillig  

 akkrediteringsordning.
 5)	Procedurer for behandling af klager og bilæggelse af  

 tvister.
 Stk. 2. Kontraktsvilkårene kan afgives elektronisk,  

 forudsat at det sker i en for modtageren umiddelbart læsbar form.
 Stk. 3. De relevante dele af de i stk. 1 nævnte  

 oplysninger skal på anmodning stilles til rådighed for  

 tredjemand, der forlader sig på et kvalificeret certifikat.
 Stk. 4. Forskningsministeren kan fastsætte nærmere  

 regler om kravene i stk. 1-3.
 § 9. Nøglecentre skal sørge for en hurtig og  

 sikker katalog- og tilbagekaldelsestjeneste, som giver mulighed for, at det  

 kan undersøges, om et kvalificeret certifikat er spærret,  

 hvilken gyldighedsperiode certifikatet har, og om certifikatet indeholder  

 formåls- eller beløbsbegrænsninger.
 Stk. 2. Et nøglecenter skal spærre et certifikat  

 straks efter at have modtaget anmodning fra underskriveren herom, eller hvis  

 forholdene i øvrigt tilsiger dette.
 Stk. 3. Oplysninger efter stk. 1 skal være  

 umiddelbart tilgængelige.
 Stk. 4. Et kvalificeret certifikat må kun gøres  

 offentligt tilgængeligt, hvis underskriveren har givet samtykke  

 hertil.
 Stk. 5. Forskningsministeren kan fastsætte nærmere  

 regler om kravene i stk. 1-3.
 § 10. Et nøglecenter skal registrere og opbevare alle  

 relevante oplysninger om certifikaterne i en rimelig periode, dog mindst seks  

 år.
 Stk. 2. Et nøglecenter skal benytte pålidelige  

 systemer til opbevaring af certifikater i verificerbar form.
 Stk. 3. Nøglecentre må ikke opbevare eller  

 kopiere de personers signaturgenereringsdata, som nøglecentret gennem  

 udstedelsen af certifikater måtte have fået kendskab til.
 Stk. 4. Forskningsministeren kan fastsætte nærmere  

 regler om kravene i stk. 1og 2.
Kapitel 5 Erstatningsansvar § 11. Nøglecentre, der udsteder kvalificerede  

 certifikater til offentligheden, eller som over for offentligheden  

 indestår for sådanne certifikater udstedt af et andet  

 nøglecenter, er ansvarlig for tab hos den, der med rimelighed forlader  

 sig på certifikatet, såfremt tabet skyldes:
 1)	At oplysningerne angivet i certifikatet ikke var korrekte på  

 tidspunktet for udstedelsen af certifikatet.
 2)	At certifikatet ikke indeholder alle oplysninger, som krævet i  

 henhold til § 4.
 3)	Manglende spærring af certifikatet, jf. § 9,  

 stk. 2.
 4)	Manglende eller fejlagtig information om at certifikatet er  

 spærret, hvilken udløbsdato certifikatet har, eller om  

 certifikatet indeholder formåls- eller  

 beløbsbegrænsninger, jf. § 9, stk. 1 og 3.
 5)	Tilsidesættelse af § 7.
 Stk. 2. Et nøglecenter pådrager sig  

 erstatningsansvar efter stk. 1, medmindre nøglecenteret kan  

 godtgøre, at nøglecentret ikke har handlet uagtsomt eller  

 forsætligt.
Stk. 3. Et nøglecenter er ikke ansvarlig for 1)	tab opstået som følge af anvendelse af et kvalificeret  

 certifikat uden for de formålsbegrænsninger, som gælder for  

 certifikatet, eller for 2)	tab opstået som følge af en overskridelse af de  

 beløbsbegrænsninger, som gælder for  

 certifikatet, forudsat at de pågældende begrænsninger tydeligt  

 fremgår af certifikatet, jf. § 4, og på forespørgsel  

 oplyses, jf. 9, stk. 1 og 3.
 Stk. 4. Stk. 1-3 kan ikke ved forudgående aftale  

 fraviges til skade for skadelidte.
 Stk. 5. Stk. 1-3 finder ikke anvendelse i det omfang  

 tabet dækkes efter lov om visse betalingsmidler.
Kapitel 6 Supplerende krav til behandling af personoplysninger § 12. Et nøglecenter må kun indsamle  

 personoplysninger i forbindelse med nøglecentervirksomheden direkte  

 fra den registrerede eller med den registreredes udtrykkelige samtykke, og  

 kun i det omfang det er nødvendigt for udstedelsen eller  

 opretholdelsen af et certifikat.
 Stk. 2. Personoplysninger indsamlet i medfør af  

 stk. 1, må ikke behandles eller videregives til andet formål  

 end nævnt i stk. 1, uden den registreredes udtrykkelige samtykke  

 hertil.
Kapitel 7 Elektronisk signatur og formkrav § 13. Bestemmelser i lovgivningen, hvorefter elektroniske  

 meddelelser skal være forsynet med signatur, skal anses for opfyldt,  

 hvis meddelelsen er forsynet med en avanceret elektronisk signatur, der er  

 baseret på et kvalificeret certifikat, og som er fremstillet ved brug  

 af et sikkert signaturgenereringssystem.
Ved elektroniske meddelelser til og  

 fra en offentlig myndighed gælder dette dog kun, såfremt andet  

 ikke følger af lov eller bestemmelser fastsat i medfør af  

 lov.
Kapitel 8 Sikre signaturgenereringssystemer § 14. Ved et sikkert signaturgenereringssystem forstås  

 et signaturgenereringssystem, der ved hjælp af procedurer og tekniske  

 midler sikrer, at signaturgenereringsdata, der anvendes til at skabe en  

 elektronisk signatur, 1)	i praksis kun kan fremtræde en gang, 2)	med rimelig sikkerhed forbliver hemmelige og ikke kan udledes, 3)	er beskyttet mod forfalskning og 4)	på pålidelig vis kan beskyttes af underskriveren mod  

 andres uretmæssige brug.
 Stk. 2. Et sikkert signaturgenereringssystem må ikke  

 indrettes således, at det ændrer de data, som en elektronisk  

 signatur knyttes til eller hindre, at disse data forevises for underskriveren  

 forud signeringen.
 Stk. 3. De i stk. 1 og 2 nævnte krav skal anses for  

 opfyldt, såfremt et signaturgenereringssystem overholder almindeligt  

 anerkendte standarder for sådanne systemer, som Kommissionen har  

 fastsat og offentliggjort i EF-Tidende i overensstemmelse med proceduren i  

 artikel 9 i Europa-Parlamentets og Rådets direktiv 1999/93/EF af 13.  

 december 1999 om en fællesskabsramme for elektroniske signaturer.
 § 15. Forskningsministeren udpeger et eller flere egnede  

 organer eller myndigheder, som kan medvirke til at efterprøve, om  

 signaturgenereringssystemer opfylder kravene til sikre  

 signaturgenereringssystemer, jf. § 14, stk. 1 og 2, og  

 fastsætter nærmere regler om procedurerne for denne  

 efterprøvelse, samt om betaling af gebyr for  

 efterprøvelsen.
 Stk. 2. Et signaturgenereringssystem, der betegnes som et  

 sikkert signaturgenereringssystem, må først markedsføres  

 eller anvendes til at fremstille avancerede elektroniske signaturer, der er  

 baseret på et kvalificeret certifikat, når det er blevet  

 efterprøvet, jf. stk. 1.
 Stk. 3 Med en efterprøvelse efter stk. 1  

 ligestilles en efterprøvelse af et sikkert signaturgenereringssystem  

 foretaget af et organ eller en myndighed i et andet land inden for Det  

 Europæiske Økonomiske Samarbejde (EØS).
Kapitel 9 Tilsyn § 16. Nøglecentre skal senest samtidig med, at  

 udstedelse af kvalificerede certifikater påbegyndes, foretage  

 anmeldelse til Telestyrelsen.
Stk. 2. Anmeldelsen skal indeholde oplysning om 1)	nøglecentrets navn og hjemsted, 2)	selskabsform, såfremt nøglecentret drives om  

 selskab, 3)	nøglecentrets ledelse, og systemrevisor.
 Stk. 3. Ændringer i forhold, der er anmeldt i henhold  

 til stk. 2, skal anmeldes inden 8 dage efter, at ændringen er  

 sket.
 Stk. 4. Telestyrelsen kan fastsætte nærmere regler  

 om, hvilke yderligere oplysninger anmeldelsen skal indeholde.
 § 17. Nøglecentret skal samtidig med anmeldelse efter  

 § 16 indsende en rapport til Telestyrelsen.
Stk. 2. Rapporten skal indeholde 1)	en beskrivelse af nøglecentrets virksomhed og systemer, 2)	en erklæring fra nøglecentrets ledelse om, hvorvidt  

 nøglecentrets samlede data-, system- og driftssikkerhed må anses  

 for betryggende og i overensstemmelse med denne lovs regler samt regler  

 fastsat i medfør heraf, og 3)	en erklæring fra systemrevisor, jf. § 5, stk. 2, om  

 hvorvidt nøglecentrets samlede data-, system- og driftssikkerhed efter  

 systemrevisors opfattelse må anses for betryggende og i  

 overensstemmelse med denne lovs regler samt regler fastsat i medfør  

 heraf.
Stk. 3. Nøglecentret skal årligt udarbejde en  

 opdateret rapport.
Telestyrelsen fastsætter en frist for, hvornår  

 rapporten senest skal indsendes til Telestyrelsen.
 Stk. 4.Telestyrelsen kan fastsætte nærmere regler  

 vedrørende indholdet af nøglecentrets rapporter, samt om  

 systemrevisionens gennemførelse i nøglecentre.
 § 18. Telestyrelsen påser overholdelsen af denne lov og  

 bestemmelser udstedt i medfør af loven.
Stk. 2. Telestyrelsen kan påbyde et nøglecenter  

 at 1)	foretage anmeldelse til Telestyrelsen, jf. § 16, 2)	indsende rapporter til Telestyrelsen, jf. § 17, 3)	bringe forhold vedrørende nøglecentrets virksomhed i  

 overensstemmelse med loven eller bestemmelser udstedt i medfør af  

 loven.
 Stk. 3. Telestyrelsen fastsætter en tidsfrist for  

 opfyldelse af påbud efter stk. 2.
 Stk. 4. Telestyrelsen kan pålægge et  

 nøglecenter tvangsbøder med henblik på at gennemtvinge  

 påbud efter stk. 2, § 19, stk. 1, eller § 20.
Stk. 5. Telestyrelsen kan kræve, at der  

 gennemføres en ekstraordinær systemrevision af et  

 nøglecenter.
Telestyrelsen udpeger den systemrevisor, som skal  

 udføre den ekstraordinære systemrevision.
Nøglecentret  

 kan pålægges at betale for den ekstraordinære  

 systemrevisions udførelse.
Stk. 6. Telestyrelsen kan fratage et nøglecenter retten  

 til at anvende betegnelsen kvalificerede certifikater, jf. § 4, hvis  

 nøglecentret 1)	trods pålæg af tvangsbøder undlader at efterkomme  

 Telestyrelsens påbud efter stk. 2, § 19, stk. 1, eller  

 § 20.
2)	groft eller i gentagne tilfælde har overtrådt lovens  

 regler eller regler fastsat i medfør heraf, eller 3)	anmelder betalingsstandsning eller kommer under konkurs.
Stk. 7.Telestyrelsens afgørelse efter stk. 6 kan  

 af nøglecentret forlanges indbragt for domstolene.
Anmodning herom  

 skal være modtaget i Telestyrelsen senest 4 uger efter, at  

 afgørelsen er blevet meddelt nøglecentret.
Telestyrelsen  

 anlægger sag mod nøglecentret efter reglerne i den borgerlige  

 retsplejes former.
Stk. 8. Anmodning om sagsanlæg har ikke opsættende  

 virkning, men retten kan ved kendelse bestemme, at det pågældende  

 nøglecenter under sagens behandling skal have adgang til at udstede  

 kvalificerede certifikater.
Ankes en dom, hvorved fratagelsen af adgangen til  

 at udstede kvalificerede certifikater ikke findes lovlig, kan den ret, der  

 har afsagt dommen, eller den ret, hvortil sagen er indbragt, bestemme, at  

 nøglecenteret ikke må udstede kvalificerede certifikater under  

 ankesagens behandling.
 § 19. Telestyrelsen kan af nøglecentre kræve  

 meddelt alle oplysninger, som findes nødvendige for tilsynet efter  

 § 18, herunder til afgørelse af om en fysisk eller juridisk  

 person er omfattet af dette tilsyn.
 Stk. 2. Nøglecentret og systemrevisor skal straks  

 meddele Telestyrelsen oplysning om forhold, der er af afgørende  

 betydning for nøglecentrets fortsatte virksomhed.
 § 20. Telestyrelsen kan pålægge  

 nøglecentret inden for en fastsat frist at vælge en ny  

 systemrevisor, jf. § 5, stk. 2, såfremt den fungerende  

 systemrevisor findes åbenbart uegnet til sit hverv.
 Stk. 2. Telestyrelsen kan pålægge systemrevisor at  

 give oplysninger om nøglecentrets forhold uden accept fra  

 nøglecentret.
Stk. 3. Ved revisorskifte skal nøglecentret og den  

 eller de fratrådte systemrevisorer hver især give Telestyrelsen  

 en redegørelse.
Telestyrelsen kan give påbud om at efterkomme 1.  

 pkt.
 § 21. Telestyrelsens afgørelser efter denne lov eller  

 bestemmelser, der er fastsat i medfør heraf, kan ikke indbringes for  

 anden administrativ myndighed.
 § 22. Forskningsministeren kan fastsætte regler om, at  

 udgifterne ved Telestyrelsens tilsyn afholdes af de nøglecentre, der  

 udsteder kvalificerede certifikater.
Kapitel 10 Internationale forhold § 23. Kvalificerede certifikater udstedt af et  

 nøglecenter etableret i et land uden for Det Europæiske  

 Økonomiske Samarbejde (EØS), skal anerkendes på samme  

 måde som kvalificerede certifikater udstedt af nøglecentre  

 etableret i et land inden for Det Europæiske Økonomiske  

 Samarbejde (EØS) såfremt:
1)	nøglecentret opfylder kravene i denne lov og er tilsluttet en  

 frivillig akkrediteringsordning i en medlemsstat, eller 2)	et nøglecenter etableret i en medlemsstat, der opfylder  

 kravene i denne lov, indestår for certifikater udstedt af det  

 pågældende nøglecenter, eller 3)	hvis certifikatet eller nøglecentret er anerkendt i henhold  

 til en bilateral eller multilateral aftale mellem Fællesskabet og  

 tredjelande eller internationale organisationer.
Kapitel 11 Strafansvar § 24. Medmindre strengere straf er forskyldt efter anden  

 lovgivning, straffes med bøde den, der 1)	overtræder § 9, stk. 4, § 10, stk. 3,  

 § 12, eller § 15, stk. 2, 2)	afgiver urigtige eller vildledende oplysninger til Telestyrelsen,  

 eller 3)	overtræder påbud eller afgørelser fra  

 Telestyrelsen i medfør af § 18, stk. 2 og 6 og § 19,  

 stk. 1.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 3. Forældelsesfristen for strafansvar efter  

 stk. 1  2 er 5 år.
Kapitel 12 Ikrafttrædelse m.v.
 § 25. Loven træder i kraft den 1. oktober 2000.
 § 26. Loven gælder ikke for Grønland og  

 Færøerne, men kan ved kongelig anordning sættes i kraft  

 for disse landsdele med de afvigelser, som de særlige  

 grønlandske og færøske forhold tilsiger.
Bemærkninger til  

 lovforslaget Almindelige bemærkninger Loven har til formål at sikre, at der på det  

 danske marked findes elektroniske signatur produkter og nøglecentre,  

 der lever op til en række krav, der gør dem sikre at  

 anvende.
 Samfundsøkonomisk er det vigtigt, at der udvikles  

 og udbydes elektroniske signaturer, der har et sådant sikkerhedsniveau,  

 at de kan anerkendes i et bredt forum og kan anvendes til at  

 understøtte udbud af nye tjenesteydelser i både det private og  

 den offentlige sektor.
Det er ikke hensigten med lovgivningen at regulere det  

 samlede udbud af certificeringstjenester.
Nøglecentre vil efter lovens  

 gennemførelse stadig have frihed til at udbyde certifikater og  

 elektronisk signatur produkter uden at skulle underlægge sig et  

 omfattende tilsyn, autorisationsordninger eller være tvunget til at  

 benytte bestemte tekniske løsninger.
Loven skal således alene sikre, at der på  

 markedet findes produkter (nemlig de omhandlede kvalificerede certifikater),  

 som der er fastlagt en fælles minimumsstandard for.
Både det  

 private erhvervsliv og det offentlige vil dermed have en mulighed for ved  

 udbud af elektroniske tjenesteydelser, hvor der er behov for autentifikation  

 af afsenderen eller modtageren, at stille krav om, at der benyttes et  

 certifikat og en elektronisk signatur, der opfylder visse minimumskrav.
Samtidig skal lovgivningen sikre, at der er klarhed over  

 erstatningsansvaret, når man som afsender benytter sig af, og som  

 modtager fæstner lid til et kvalificeret certifikat.
Den valgte  

 ansvarsmodel indebærer, at det er nøglecenterets ansvar at  

 påvise, at nøglecenteret ikke har begået fejl i  

 forbindelse med udstedelsen af certifikatet, spærring, eller ved  

 afgivelse af oplysninger om udløbsdata og  

 anvendelsesbegrænsninger for certifikatet.
A.
Lovforslagets baggrund og formål 1. Elektroniske signaturers funktion og betydning Elektroniske signaturers funktion og betydning kan bedst  

 beskrives med et eksempel:
 Indgåelse af aftaler foregår ofte ved, at  

 aftaleparterne underskriver en kontrakt, eller ved at den ene part som  

 bekræftelse på aftalens indgåelse udleverer en nota, en  

 faktura eller lignende til den anden part.
I nogle tilfælde kender parterne på  

 forhånd hinanden og vil derfor ikke være i tvivl om identiteten  

 af den, de har indgået den pågældende aftale med.
Men der  

 indgås også et væld af aftaler mellem parter, som ikke  

 kender hinanden på forhånd, og som aldrig kommer til at  

 møde hinanden, eftersom deres kommunikation udelukkende foregår  

 pr. brev, telefax, o.lign.
Når parterne kommunikerer på papir, tjener  

 parternes underskrift og eventuelt et særligt brevpapir til at  

 identificere afsenderen over for modtageren.
Papiret tjener også til at  

 sikre, at der ikke senere opstår tvivl om, hvordan det dokument, der  

 anvendes, så ud, da aftalen blev indgået.
Ved papirbaseret  

 kommunikation har parterne således mulighed for at se, om en konvolut  

 har været lukket op undervejs, og om der er foretaget synlige  

 ændringer i den skrevne eller trykte tekst.
I praksis foregår kommunikationen oftest uden, at  

 parterne tænker nærmere over disse aspekter.
Det er da også  

 kun undtagelsesvis, at der er behov for at være opmærksom  

 herpå.
Når der kommunikeres gennem åbne digitale net,  

 dvs. gennem net hvortil alle har adgang, som f.eks.
Internettet, er det  

 på samme måde afgørende, at man kan være sikker  

 på, hvem det er, man kommunikerer med, og at indholdet af det  

 kommunikerede ikke er blevet ændret efterfølgende.
 Ved elektronisk kommunikation efterlades der ikke på  

 samme måde som ved papirbaseret kommunikation konkrete spor, der  

 gør, at en modtager bliver opmærksom på, at der kan  

 være ændret i et dokuments indhold, ligesom det kan være  

 vanskeligt eller nogle gange umuligt at få sikkerhed for, hvem der  

 egentlig er afsender af meddelelsen.
 Dette betyder, at det i praksis er enklere at foretage  

 ændringer i elektronisk kommunikation eller at udgive sig for at  

 være en anden, uden at det er synligt for modtageren.
En elektronisk signatur er en kombineret »underskrift« og  

 »lås«, der kan sikre mod disse problemer.
En elektronisk signatur  

 låser med andre ord et dokument med indhold til en bestemt person,  

 efter at signaturen er blevet påført.
De signaturgenereringsdata, som anvendes til at skabe den  

 elektroniske signatur, kan underskriveren opbevare på et plastickort  

 eller som en del af et program på sin computer.
Anvendelse vil oftest  

 kræve et password, som underskriveren råder over, eller en anden  

 form for identifikationsmekanisme.
Den elektroniske signatur skal skabe sikkerhed ikke blot  

 for underskriveren, men også for den modtager, der ikke på  

 forhånd kender afsenderen.
Modtageren af en elektronisk signatur har  

 med andre ord brug for at kunne stole på, at afsenderen rent faktisk er  

 den, som vedkommende hævder at være, og at afsenderen fortsat har  

 rådighed over sine signaturgenereringsdata (plastikkortet,  

 computerprogrammet eller lignende).
For at sikre troværdighed overfor modtageren skal  

 underskriverens identitet være kontrolleret af en uafhængig  

 tredjepart, et såkaldt nøglecenter.
I praksis sker der det, at  

 nøglecentret efter at have kontrolleret underskriverens identitet  

 udsteder et elektronisk certifikat herom.
 Nøglecentret skal desuden etablere en  

 servicefunktion, der giver modtageren mulighed for automatisk at  

 undersøge, om et certifikat og dermed en elektronisk signatur er  

 spærret, f.eks. fordi underskriveren har mistet rådigheden over  

 sine signaturgenereringsdata.
Lovforslagets hovedsigte er at fastsætte  

 minimumskrav til nøglecentre, der ønsker at anvende betegnelsen  

 kvalificerede certifikater om de certifikater, som de tilbyder.
Disse  

 nøglecentre er som de eneste berettigede til at anvende denne  

 betegnelse og underkastes bl.a. et skærpet erstatningsansvar for, at  

 oplysningerne i certifikatet er korrekte og fyldestgørende, samt at  

 nøglecentrets spærringsfunktion fungerer korrekt.
 Der er ikke tale om, at nøglecentre skal  

 autoriseres eller godkendes, men om at de skal underkastes et statsligt  

 tilsyn, som løbende kan kræve at modtage dokumentation for, at  

 loven overholdes, og som kan iværksætte forskellige sanktioner,  

 hvis nøglecentret ikke lever op til kravene i loven.
2. Hvad er en elektronisk signatur, et elektronisk signatur certifikat  

 og et nøglecenter? En elektronisk signatur er i praksis baseret på to  

 elementer.
Det første element er et såkaldt  

 nøglepar, som man kunne beskrive som to halvdele af en nøgle,  

 en kode eller en lås.
Underskriveren råder over den ene halvdel  

 (den private nøgle), mens et uafhængigt nøglecenter  

 opbevarer eller registrerer den anden halvdel (den offentlige  

 nøgle).
 Det andet element er et certifikat, som udstedes af et  

 uafhængigt nøglecenter, der attesterer underskriverens identitet  

 og samtidig angiver, at underskriveren råder over den private  

 nøgle, der svarer til eller passer sammen med den offentlige  

 nøgle, som er indeholdt i certifikatet, og som tredjemand kan bruge  

 til at verificere og dokumentere, at det rent faktisk er underskriveren,  

 vedkommende har kommunikeret med.
Som teknologien er i dag, vil kommunikationen herefter  

 foregå sådan, at underskriveren sender modtageren en elektronisk  

 meddelelse, som kan bestå af en tekstfil, nogle billeder, en  

 lydoptagelse, et beregningsprogram eller lignende, eller flere af de  

 nævnte elementer i kombination.
Når underskriveren er klar til at  

 afsende meddelelsen, påfører han, ved hjælp af sit  

 signaturgenereringssystem (plastikkort, computerprogram eller lignende), og  

 den hertil knyttede private nøgle, meddelelsen sin elektroniske  

 signatur.
Påførslen vil også »låse« dokumentet,  

 sådan at man ved en senere åbning af meddelelsen kan se, om denne  

   af afsenderen, modtageren eller tredjemand   efterfølgende er  

 søgt ændret.
 Herefter sender underskriveren meddelelsen til modtageren.  

 Ofte vil han også medsende sit certifikat, der indeholder  

 nøglecentrets attestering samt den offentlige nøgle, som  

 modtageren skal bruge til at checke meddelelsen.
Imidlertid kan der jo være sket det, at afsenderen  

 har mistet rådigheden over sit certifikat og sin private nøgle,  

 eller at certifikatet er udløbet og derfor ikke længere  

 anvendeligt.
For at checke disse forhold henvender modtageren sig til  

 nøglecentret og anmoder om at få bekræftet, at en brugers  

 certifikat ikke er blevet spærret på samme måde som et  

 betalingskort.
Modtageren vil desuden af nøglecentret kunne få  

 bekræftet, at certifikatet ikke er udløbet, og om der eventuelt  

 er nogle begrænsninger af, hvad signaturen kan anvendes til eller en  

 beløbsmæssig grænse for, hvor store transaktioner  

 signaturen kan anvendes til.
I en række tilfælde vil både afsender og  

 modtager desuden af bevismæssige årsager have behov for at kunne  

 dokumentere, hvornår de har afsendt, modtaget eller verificeret en  

 meddelelse, der er påført en elektronisk signatur.  

 Nøglecentrene vil som uafhængige tredjeparter med sigte  

 herpå også kunne tilbyde en facilitet, hvorefter elektroniske  

 meddelelser fremsendes til tidsstempling, eventuelt som led i og samtidig  

 med, at meddelelsen i øvrigt sendes til modtageren (en art  

 »poststemplings-funktion«), eller umiddelbart efter at denne modtages.
I  

 hvilket omfang sådanne faciliteter i praksis bliver udbudt, vil  

 afhænge af efterspørgslen efter disse.
De omtalte nøglecentre vil oftest være  

 kommercielle virksomheder, men også offentlige myndigheder,  

 organiationer m.v., kan beslutte at etablere en nøglecenterfunktion.  

 Der vil være forskel på, hvilke produkttyper, de enkelte  

 nøglecentre udbyder.
I den forbindelse vil nogle nøglecentre  

 alene tilbyde udstedelse af certifikater, men vil forudsætte, at kunden  

 anskaffer selve den elektroniske signatur (nøgleparret) andetsteds.  

 Andre vil tilbyde begge dele.
Nogle nøglecentre vil tilbyde  

 tidsstemplingsfunktioner, men det vil formentlig ikke være alle  

 nøglecentre, der tilbyder dette.
 Der kan desuden være stor forskel på, hvordan  

 nøglecentrene i praksis indrettes, herunder hvilke IT-løsninger  

 og sikkerhedsprocedurer de anvender.
En virksomhed, der fungerer som nøglecenter, kan  

 også udøve virksomhed på en række andre  

 områder.
Oplagte eksempler er virksomhed inden for kredit- og  

 betalingskort-området, eller andre former for finansiel virksomhed,  

 eller posthåndterings-virksomhed.
Det skal også understreges, at der er tale om et  

 marked og nogle produkter, som først nu er under udvikling, og hvor  

 den anvendte teknologi konstant ændrer sig.
Det indebærer  

 også, at beskrivelsen ovenfor af, hvordan en elektronisk signatur og  

 elektroniske signatur certifikater fungerer i dag, alene er et  

 øjebliksbillede, og ikke nødvendigvis vil have gyldighed om 1,  

 5 eller 10 år.
3. Bruger-interesser i forbindelse med anvendelse af elektronisk  

 signatur og elektroniske signatur certifikater Som nævnt indledningsvis er brugernes  

 hovedinteresse, at man, når man kommunikerer gennem åbne digitale  

 net som f.eks.
Internettet, kan være sikker på, hvem det er, man  

 kommunikerer med, og at indholdet af det kommunikerede ikke er blevet  

 ændret undervejs eller efterfølgende.
Det er som et element heri  

 også afgørende efterfølgende at kunne dokumentere, hvad  

 der er sket og hvornår.
 Set fra en brugervinkel afhænger sikkerheden  

 både som afsender og modtager   af følgende forhold:
 I)	Hvordan og hvor omhyggeligt nøglecentret efterprøver  

 underskriverens identitet forud for udstedelsen.
 II)	Hvor sikre og omhyggelige nøglecentrets procedurer er,  

 når det gælder registrering af og information om, at et  

 certifikat og en digital signatur er spærret eller udløbet,  

 eller at certifikatet indeholder nogle anvendelsesbegrænsninger.
 III)	At certifikatets oplysninger om ovennævnte er korrekte og  

 fyldestgørende.
 IV)	Hvordan nøglecentrets erstatningsansvar er i situationer,  

 hvor der på et eller flere af de ovennævnte punkter er  

 ukorrektheder i certifikatet eller på anden vis er sket fejl hos  

 nøglecentret, og dette har ført til tab hos enten afsender  

 eller modtager.
 V)	Kvaliteten af selve den elektroniske signatur, der anvendes i  

 forbindelse med certifikatet, dvs. om det reelt er umuligt at bryde eller  

 eftergøre signaturen, uden at det efterlader synlige spor.
 Hvor betydningsfulde ovennævnte forhold er,  

 afhænger af, hvad signaturen ønskes brugt til.
4. I hvilke sammenhænge vil elektroniske signaturer og  

 elektroniske signatur certifikater blive anvendt ? De seneste års hastige udvikling på det  

 informationsteknologiske område, herunder sammensmeltningen af  

 elektronisk databehandling (edb) og telekommunikation, har medført en  

 øget udbredelse af digital kommunikation i samfundslivet.
Brugen af  

 elektronisk post, informationsudveksling og en række andre former for  

 transaktioner via Internettet er kraftigt stigende.
I relation til offentlige myndigheder giver den  

 elektroniske kommunikation mulighed for mere effektiv kommunikation mellem  

 offentlige myndigheder og private borgere og virksomheder.
Eksempelvis  

 udvikles der i disse år stadig flere digitale selvbetjeningssystemer,  

 der giver borgerne mulighed for at indgive deres selvangivelse, indsende  

 SU-ansøgninger og -indberetninger, bestille et sygesikringsbevis, pas  

 eller kørekort, indsende byggetilladelsesansøgninger eller  

 flyttemeddelelser eller modtage en elektronisk recept fra lægen f.eks.  

 som opfølgning på en telefonisk konsultation etc., fra en pc i  

 hjemmet eller på arbejdspladsen, eller fra en offentlig info-kiosk.
Forskningsministeriets pilotprojekter med anvendelse af  

 elektroniske signaturer i det offentlige indeholder en række praktiske  

 eksempler på, hvordan elektroniske signaturer kan anvendes i  

 kombination med f.eks. studiekort, SU-udbetaling og  indberetning, udveksling  

 af patientoplysninger, patientjournaler og sygesikringsafregning mellem en  

 række sundhedsinstitutioner.
De erfaringer, der høstes i  

 pilotprojekterne, er af stor betydning for opbygningen af en universel  

 infrastruktur for elektroniske signaturer.
Projekterne har afsløret  

 mange af de problemstillinger, der opstår, når elektroniske  

 signaturer skal anvendes i praksis.
 Inden for erhvervslivet ser man især en stigende  

 udnyttelse af teknologien i forbindelse med elektronisk handel, dvs.  

 aftaleindgåelse og betalingsoverførsel via elektroniske medier,  

 herunder til automatisk udveksling af forretningsdokumenter som f.eks. ordrer  

 og fakturaer (eksempelvis via EDI - Electronic Data Interchange).
Elektronisk udveksling af data mellem erhvervsvirksomheder  

 foregår i dag i en række situationer i såkaldte lukkede  

 systemer, hvor parterne på forhånd har indgået aftale om  

 sikkerhedsaspekter, udvekslingsformater m.v.
De fælles standarder for  

 elektronisk dataudveksling er et eksempel på et sæt spilleregler,  

 der kan anvendes i sådanne lukkede systemer.
Handler man ofte med  

 hinanden, så kan det give mening at indgå sådanne  

 rammeaftaler.
Men den løsningsmodel er ikke anvendelig, hvis  

 ønsket er, at principielt alle virksomheder, myndigheder og  

 privatpersoner på nettet indbyrdes skal kunne foretage juridisk  

 bindende dispositioner, f.eks. foretage en enkelt bestilling eller  

 indgå en enkeltstående aftale, uanset om de tidligere har  

 været i kontakt med hinanden eller ej.
Der er derfor en stigende efterspørgsel fra  

 erhvervsside efter en regulering, der kan sikre betryggende rammer for, at  

 man kan foretage juridisk bindende dispositioner via åbne net som  

 f.eks.
Internettet uden først at skulle aftale med modtageren, hvordan  

 man gør.
Det er imidlertid ikke kun dansk erhvervsliv, der er  

 interesseret i elektronisk kommunikation.
Også private borgere  

 ønsker i stigende omfang at bruge Internettet i kommercielle  

 sammenhænge, dvs. ved bestilling og køb af varer og  

 tjenesteydelser.
I nogle situationer foregår den nævnte  

 kommunikation allerede i dag helt uden brug af en elektronisk signatur.
Dette  

 gælder navnlig mindre omfattende dispositioner.
Også i de  

 situationer, hvor man ønsker at anvende en elektronisk signatur, er  

 der forskel på den økonomiske risiko, som man løber, og  

 de eventuelle tab der kan opstå m.v.
 Tendensen er derfor også, at der udvikles en  

 række elektronisk signaturer og tilhørende certifikater med et  

 gradueret sikkerhedsniveau, som er skræddersyet til forskellige typer  

 anvendelse.
 Som borger er det derfor også sandsynligt, at man  

 vil råde over forskellige digitale certifikater og  

 signaturgenereringsdata til forskellige formål, herunder f.eks. til  

 private »små-indkøb«, til kommunikation med det offentlige,  

 eller i arbejdssammenhæng.
Det bør i vidt omfang overlades til markedet selv  

 at sørge for, at der etableres nøglecentre, og at de  

 løsninger, de udbyder, er tilstrækkelig sikre set i relation til  

 de situationer, hvori de tænkes anvendt.
Når dette er  

 udgangspunktet, skyldes det ikke mindst, at der fortsat er tale om et marked,  

 som er inde i en rivende udvikling, og hvor en for intensiv offentlig  

 regulering med stor sikkerhed vil hæmme og bremse produktudviklingen.  

 Der vil desuden være stort behov for i givet fald at skulle opdatere  

 denne regulering i takt med de seneste tekniske landvindinger.
 Samtidig er der imidlertid tale om et nyt marked med  

 produkter af en sådan teknisk kompleksitet, at det er særdeles  

 vanskeligt for den enkelte private bruger at gennemskue, om man får et  

 produkt med den fornødne sikkerhed.
 Der findes på nuværende tidspunkt ingen  

 regulering af virksomheder, der ønsker at udbyde certifikater og  

 elektroniske signaturer.
5. Lovreguleringens rolle i forhold til elektroniske signatur  

 certifikater Lovforslagets primære sigte er at etablere en  

 fleksibel tilsyns- og kontrolordning for nøglecentre, der  

 ønsker at udbyde certifikater med betegnelsen kvalificerede  

 certifikater, og i tilknytning hertil at regulere de pågældende  

 nøglecentres erstatningsansvar overfor henholdsvis underskrivere og  

 modtagere af kvalificerede certifikater.
Tilsynsordningen indebærer, at de omfattede  

 nøglecentre løbende skal dokumentere, at deres virksomhed og de  

 certifikater, de udsteder, overholder en række minimumskrav, der kan  

 sikre et udbud af løsninger af fornøden kvalitet på det  

 danske marked.
De minimumskrav, der opstilles, vedrører punkt I-III i  

 afsnit 2 ovenfor, dvs. sikring af kvaliteten af elektronisk signatur  

 certifikaterne.
Overholdes reglerne ikke, vil et nøglecenter kunne  

 miste retten til at anvende det offentligt anerkendte begreb kvalificerede  

 certifikater om deres certifikatprodukter.
 For så vidt angår reguleringen af, i hvilket  

 omfang nøglecenteret er ansvarlig i forbindelse med fejl, der  

 opstår på grund af manglende overholdelse af de fastsatte  

 minimumskrav (punkt IV i afsnit 2), er sigtet et culpaansvar med omvendt  

 bevisbyrde.
Tilsynsordningen og ansvarsreguleringen vil ikke omfatte  

 alle de certifikater, der udbydes, eller alle nøglecentre på  

 markedet, men omfatter kun certifikater, som et nøglecenter  

 vælger at benævne »kvalificerede certifikater«.
Et  

 nøglecenter vil som led i sin samlede virksomhed kunne udbyde  

 både kvalificerede certifikater, og andre certifikater, herunder  

 også certifikater, som i praksis opfylder lovens minimumskrav, men ikke  

 benævnes kvalificerede certifikater.
Lovforslaget omfatter certifikater, der anvendes i  

 forbindelse med offentligt tilgængelige systemer, men ikke  

 løsninger, der alene anvendes i lukkede net, hvor de deltagende parter  

 indbyrdes har aftalt »spillereglerne«.
Denne del af anvendelsen af  

 elektronisk signatur certifikater er derfor ikke omfattet af tilsyns- og  

 erstatningsansvarsreglerne.
6. Lovreguleringens rolle i forhold til elektroniske signaturer Den ovenfor beskrevne tilsynsordning og den  

 tilhørende regulering af erstatningsansvaret vedrører  

 nøglecentrenes udstedelse af selve elektronisk signatur  

 certifikaterne.
 Som beskrevet ovenfor i afsnit 2 er der et andet  

 væsentligt sikkerhedsaspekt forbundet med anvendelsen af elektroniske  

 signaturer, nemlig kvaliteten af selve det nøglepar, der anvendes  

 (også benævnt signaturgenererings- og  

 signaturverificeringsdataene), og den måde hvorpå navnlig den  

 private nøgle anvendes og opbevares (på et plastikkort eller som  

 del af et computerprogram) (også benævnt  

 signaturgenereringssystemet).
 I nogle tilfælde vil også signaturgenererings  

 produktet være leveret af nøglecentret, men det vil ikke altid  

 være tilfældet.
Lovforslaget opstiller, i overensstemmelse med det  

 underliggende EF-direktiv om en fællesskabsramme for elektroniske  

 signaturer (direktivet er optrykt som bilag 1 til forslaget og benævnes  

 i det følgende »direktivet« eller »EF-direktivet«), en række  

 grundlæggende krav til signaturgenereringssystemer, der af  

 producenten/leverandøren ønskes benævnt »sikre  

 signaturgenereringssystemer«, således som dette begreb er defineret i  

 EF-direktivet.
Lovforslaget indeholder i forlængelse heraf hjemmel til  

 at udpege et eller flere egnede organer eller myndigheder, der vil kunne  

 medvirke til at efterprøve og dokumentere, hvorvidt konkrete produkter  

 lever op til disse minimumskrav.
De pågældende minimumskrav er meget generelt  

 udformede og fokuserer primært på at opstille funktionelle  

 minimumskrav, bl.a. for i videst muligt omfang at sikre en teknologineutral  

 og dermed robust regulering.
Dette er nødvendigt, idet der endnu er  

 tale om en teknologi   eller flere konkurrerende teknologier - på et  

 forholdsvis tidligt udviklingsstadie, hvor de teknologiske løsninger  

 konstant forandrer sig, og hvor det derfor ville være umuligt  

 både at gennemføre en stabil regulering, og at fastsætte  

 meget specifikke tekniske minimumskrav.
 Det kan, som led i den pågældende udvikling,  

 også tænkes, at der på sigt opstår  

 autentifikationsmetoder, der helt kan erstatte de digital signatur  

 løsninger, vi kender i dag.
 Den herved muliggjorte »mærkning« af specifikke  

 signaturgenereringssystemer vil være vejledende for brugere, der  

 ønsker at anskaffe sig et produkt, som de kan have tillid til, og er  

 desuden af betydning i relation til reguleringen af  

 retsvirkningsproblematikken, jf. afsnit E, pkt. 9, nedenfor.
B.
Gældende  

 lovgivning Der findes på nuværende tidspunkt ingen  

 lovgivning om udstedelse af certifikater, der kan anvendes i forbindelse med  

 elektroniske signaturer (nøglecentervirksomhed) i Danmark.  

 Nøglecentre fastlægger selv efter hvilke retningslinjer, de vil  

 udstede certifikater, hvordan de vil kontrollere underskriverens identitet,  

 og er ikke underlagt nogen særlig erstatningsordning, såfremt der  

 er fejl i certifikatet, dette ikke spærres i rette tid eller  

 lignende.
Hvis der sker fejl i forbindelse med udstedelsen eller  

 brugen af det certifikat, der knytter underskriveren og den elektroniske  

 signatur sammen, må forholdet på nuværende tidspunkt  

 bedømmes efter de almindelige erstatningsretlige regler.
Det betyder,  

 at det er skadelidte, der må påvise, at der fra  

 nøglecentrets side er begået fejl i forbindelse med udstedelsen  

 eller håndteringen af certifikatet.
C.
Danske tiltag i relation til elektroniske  

 signaturer Den 28. januar 1998 blev der i Folketinget  

 gennemført en redegørelsesdebat om sikker digital  

 kommunikation.
Redegørelsen blev afgivet af forsknings-, erhvervs-,  

 justits-, økonomi- og skatteministeren med Forskningsministeriet som  

 hovedansvarlig.
 Redegørelsens udgangspunkt var en konstatering af  

 en markant efterspørgsel fra såvel erhvervsliv, offentlige  

 myndigheder som private brugere efter lovgivningsmæssige rammer, der  

 kan sikre betryggende rammer for, at man foretager bindende juridiske  

 dispositioner via nettet.
Debatten i Folketinget viste et udtrykt ønske om at  

 skabe en lovgivningsmæssig ramme for anvendelsen af elektroniske  

 signaturer, der sikrer høj kvalitet og herved etablerer grundlaget for  

 en praktisk ligestilling af digital og papirbaseret kommunikation.
Det blev  

 understreget, at brug af elektronisk kommunikation til bindende juridiske  

 dispositioner forudsætter, at der kan kommunikeres med sikkerhed for  

 såvel afsenders som modtagers identitet, indholdets integritet og ofte  

 tillige med sikkerhed for fortrolighed i forhold til andre.
Der skal med  

 andre ord foreligge solide tekniske løsninger.
Debatten viste også, at der er behov for via  

 lovgivning at gøre op med nøglecentrets ansvar. Ønsket  

 var, at der skulle anlægges en forbrugermæssig synsvinkel  

 på dette spørgsmål.
Reguleringen skal give sikre, men  

 samtidig enkle og brugervenlige systemer, og der skal findes en balance  

 mellem beskyttelse af brugerne og afgrænsning af nøglecentrets  

 ansvar.
Man ønskede, at der etableres det fornødne  

 lovgivningsmæssige grundlag for etablering af nøglecentre, der  

 kan udbyde solide kvalitetsløsninger, og at der i denne lovgivning  

 fastlægges klare regler for nøglecentrets ansvar og  

 hæftelse i forbindelse med udstedelse af certifikater til brug i  

 kombination med digitale signaturer.
Forskningsministeriet udsendte på baggrund af  

 debatten i Folketinget i februar 1998 et udkast til et lovforslag om digitale  

 signaturer i offentlig høring.
Lovforslaget havde to hovedelementer.  

 For det første et oplæg til en autorisationsordning indeholdende  

 en række minimumskrav til digital signatur certifikater og til  

 nøglecentrene, der ønskede at opnå autorisation, og den  

 blåstempling der ville ligge heri.
Autorisationsordningen var  

 kombineret med en restriktiv regulering af de autoriserede  

 nøglecentres erstatningsansvar i situationer, hvor de offentligt  

 regulerede minimumskrav ikke var overholdt i form af objektivt ansvar for tab  

 opstået som følge heraf.
 For det andet indeholdt lovforslaget forslag til  

 regulering af retsvirkningerne af anvendelse af digitale signaturer i form af  

 en ligestilling af digitale signaturer med håndskrevne underskrifter.  

 Lovforslaget indeholdt to alternative modeller for, hvordan sidstnævnte  

 i praksis ville kunne gennemføres.
Høringssvarene til dette første lovudkast  

 gjorde det klart, at der var behov for at bearbejde spørgsmålet  

 om eventuel lovregulering af digitale signaturers retsvirkning på  

 områder med formkrav, f.eks. krav om anvendelse af underskrift eller  

 skriftlighed, yderligere.
Høringsprocessen gjorde det også  

 tydeligt, at overvejelserne om lovgivning herom ville have tæt  

 sammenhæng med en række tværgående juridiske  

 problemstillinger og bl.a. ville berøre den generelle formuerets-,  

 aftale- og forbrugerbeskyttelseslovgivning, som sorterer under  

 Justitsministeriet.
Det blev derfor besluttet at foretaget en opdeling af  

 arbejdet med at få gennemført lovgivning om anvendelsen af  

 elektroniske signaturer og elektroniske signatur certifikater mellem  

 Justitsministeriet og Forskningsministeriet, således at  

 Justitsministeriet overtog ansvaret for regulering af problemstillingerne i  

 tilknytning til retsvirkningerne af anvendelse af elektroniske signaturer.  

 Med sigte herpå har Justitsministeriet bl.a. nedsat et udvalg, hvori  

 også Forskningsministeriet er repræsenteret, som nærmere  

 skal overveje behovet for at lovgive om, i hvilket omfang elektroniske  

 meddelelser kan/skal bruges på områder med formkrav som  

 nævnt ovenfor, og om retsvirkningerne mellem afsender og modtager i  

 visse nærmere afgrænsede situationer.
Udvalgets arbejde er endnu  

 ikke afsluttet.
Høringssvarene gjorde det desuden klart, at der var  

 behov for en yderligere bearbejdning af lovforslagets bestemmelser om  

 autorisation og erstatningsansvar og for at se disse i et internationalt  

 perspektiv, ikke mindst fordi markedet for certifikater og elektroniske  

 signaturer i vidt omfang vil være internationalt og præget af  

 udbud af grænseoverskridende løsninger.
En række af  

 høringssvarene påpegede derfor også, at der var behov for  

 at afbalancere den danske regulering i forhold til den regulering, der ville  

 være gældende i andre lande, såfremt man ønskede at  

 fremme, at der også her i landet blev etableret nøglecentre.
D.
Den internationale  

 udvikling Fastlæggelse af rammer for elektroniske signaturer  

 er ikke et isoleret dansk fænomen.
Der er i vidt omfang tale om  

 systemer, som skal kunne fungere også globalt, såfremt  

 erhvervsliv og brugere fuldt ud skal kunne udnytte de fordele, systemerne  

 giver.
Det er derfor også relevant at se på, hvor  

 langt andre lande er kommet med hensyn til regulering af elektroniske  

 signatur og hvilke initiativer, der er i støbeskeen i de forskellige  

 internationale samarbejdsfora som f.eks.
EU, FN, WTO og OECD.
 På den internationale scene har de regulatoriske  

 aktiviteter angående elektroniske signaturer primært været  

 koncentreret omkring Det Internationale Handelskammer (ICC   the  

 International Chamber of Commerce), OECD og UNCITRAL (United Nations  

 Commission om International Trade Law) og EU.
EF-direktivet om en fællesskabsramme for elektroniske  

 signaturer Direktivet blev endeligt vedtaget den 13. december 1999 og  

 er en opfølgning på to meddelelser fra Kommissionen om  

 elektronisk handel og om kryptering og digital signatur fra henholdsvis april  

 og oktober 1997.
Hovedlinjerne i direktivet Baggrunden for direktivet er, at Kommissionen er af den  

 opfattelse, at det er en forudsætning for en acceleration af  

 elektronisk handel, at der etableres betryggende rammer for, at man kan  

 foretage juridisk bindende dispositioner via åbne net, som f.eks.  

 Internettet, uden at afsender og modtager først skal aftale, hvordan  

 man gør.
Brug af elektronisk kommunikation til bindende juridiske  

 dispositioner forudsætter, at der kan kommunikeres med sikkerhed for  

 afsenders identitet og for, at indholdet ikke er blevet ændret.
 Formålet med direktivet er at lette anvendelsen af  

 elektroniske signaturer samt at medvirke til deres juridiske anerkendelse.  

 Direktivet tilvejebringer en ramme for elektroniske signaturer og de  

 tilknyttede certificeringstjenester m.v. med henblik på at sikre det  

 indre marked med hensyn til elektroniske signaturer.
Anvendelsesområde Direktivets anvendelsesområde er elektroniske  

 signaturer.
Direktivet opererer med en meget bred definition af en  

 elektronisk signatur, idet det definerer en elektronisk signatur som data i  

 elektronisk form, der er vedhæftet eller logisk tilknyttet andre  

 elektroniske data, og som anvendes til autentifikation.
 Samtidig opererer direktivet med begrebet »en avanceret  

 elektronisk signatur«, som er en elektronisk signatur, der skal 1) være  

 entydigt knyttet til underskriveren, 2) kunne identificere underskriveren, 3)  

 tilvejebringes med midler, som underskriveren kan bevare den fulde kontrol  

 med, og 4) være knyttet til de data, som den vedrører på  

 en sådan måde, at enhver efterfølgende ændring i  

 disse data kan opdages.
 Sondringen mellem en elektronisk signatur og en avanceret  

 elektronisk signatur har betydning for direktivets bestemmelser om  

 retsvirkninger (se nedenfor).
 Det er overladt til medlemsstaterne at bestemme på  

 hvilke retsområder, man i lovgivningen vil tillade brugen af  

 elektronisk kommunikation og elektroniske signaturer.
Elektronisk kommunikation i lukkede systemer er ikke  

 omfattet af direktivets generelle regulering.
I de tilfælde, hvor  

 parterne på forhånd har indgået en kommunikationsaftale,  

 har denne aftale forrang.
Elektroniske signaturer afgivet inden for  

 sådanne systemer må dog ikke udelukkes fra at opnå de  

 retsvirkninger, der fastlægges i direktivet.
Fastlæggelse af en række krav til nøglecentrene og  

 elektroniske signaturer Med henblik på at skabe et marked for elektroniske  

 signaturer af høj kvalitet og med samme sikkerhedsniveau i hele EU, er  

 der i direktivet fastlagt en række krav til udbyderne  

 (nøglecentre er i direktivet kaldet certificeringstjenesteudbydere) af  

 såkaldte kvalificerede certifikater til elektroniske signaturer.
I den  

 efterfølgende gennemgang af direktivet bruges direktivets betegnelse  

 for disse certifikater.
Nøglecentre er ifølge direktivet en person  

 eller et organ, der udsteder certifikater eller leverer andre tjenesteydelser  

 i forbindelse med elektronisk signatur til offentligheden.
Dette  

 betyder bl.a., at tjenesteudbydere, som ikke tilbyder certificering,  

 alligevel bliver omfattet af visse af direktivets regler, hvis de tilbyder  

 »tilknyttede« tjenester, f.eks. tidsstempling af elektronisk post.
Direktivet  

 angiver i bilag II en række grundlæggende krav til sådanne  

 udbydere.
 Et certifikat til en elektronisk signatur er ifølge  

 direktivet en digital attestering, som knytter et signaturverificeringssystem  

 til en person og bekræfter denne persons identitet.
 Et kvalificeret certifikat er ifølge direktivet et  

 certifikat, der opfylder kravene til kvalificerede certifikater i bilag I, og  

 som udstedes af et nøglecenter, der opfylder kravene i bilag II.
Direktivet fastlægger regler for  

 nøglecentrets ansvar over for »enhver person, som med rimelighed  

 forlader sig på certifikatet«.
Europa-Kommissionen har  

 præciseret, at denne personkreds også omfatter  

 underskriveren.
 Ansvarsreglerne omfatter alene de tilfælde, hvor et  

 nøglecenter har udstedt et certifikat som et kvalificeret certifikat,  

 eller hvor udbyderen indestår for en anden udbyders certifikat.
 Nøglecentret skal være ansvarlig for 1)  

 korrektheden af alle oplysningerne i certifikatet regnet fra  

 udstedelsesdagen, 2) sikkerheden for, at den i det kvalificerede certifikat  

 identificerede person på udstedelsesdagen var i besiddelse af de  

 signaturgenereringsdata (den private nøgle), der svarer til det i  

 certifikatet indeholdte eller omhandlede signaturverificeringsdata (den  

 offentlige nøgle) og 3) sikkerheden for, at signaturgenereringsdataene  

 og signaturverificeringsdataene fungerer komplementært med hinanden i  

 de tilfælde, hvor det er nøglecentret, der genererer de to  

 systemer.
Ansvarsreglerne skal bygge på et princip om, at  

 nøglecentret i det mindste skal have handlet uagtsomt for at ifalde  

 erstatningsansvar i de tre ovennævnte tilfælde.
Ifølge  

 direktivet er bevisbyrden for at bevise, at der ikke er handlet uagtsomt,  

 pålagt nøglecentret.
 Medlemsstaterne skal herudover sikre, at  

 nøglecentre, der udsteder kvalificerede certifikater, er  

 erstatningsansvarlige for tab, der opstår som følge af manglende  

 spærring af certifikatet, medmindre nøglecentret kan bevise, at  

 der ikke er handlet uagtsomt.
 Direktivet indeholder ingen regulering af ansvarsforholdet  

 mellem underskriver og modtager af en elektronisk signatur.
Medlemsstaterne skal sikre, at  

 certificeringstjenesteudbydere samt nationale akkrediterings- og  

 tilsynsorganer opfylder det generelle EF-direktiv 97/46/EF om  

 persondatabeskyttelse.
Det bestemmes, at certificeringstjenesteudbyderen  

 alene må indsamle personoplysninger direkte fra den  

 pågældende person eller med denne persons udtrykkelige samtykke.  

 Personoplysningerne må kun indsamles i det omfang, det er  

 nødvendigt for udstedelsen eller opretholdelsen af et certifikat.
Et åbent marked Direktivet indeholder et forbud mod forudgående  

 autorisation af nøglecentre som en betingelse for at kunne udbyde  

 certificeringstjenester til elektroniske signaturer.
 Ved forudgående autorisation forstås enhver  

 tilladelse, hvis udstedelse forudsætter, at de nationale myndigheder  

 træffer en afgørelse, inden nøglecentret kan udbyde sine  

 certificeringstjenester samt enhver anden foranstaltning med samme  

 virkning.
Dette skal sikre, at nøglecentrene får  

 mulighed for at udbyde deres produkter på tværs af  

 grænserne i hele EU, med det resultat at den samlede konkurrence  

 på dette specielle område styrkes til fordel for forbrugerne og  

 erhvervslivet.
De må derved formodes at få tilbudt en række  

 produkter, der kan give nye muligheder for sikker elektroniske  

 informationsudveksling.
Et frit marked vil således stimulere udbudet af  

 certificeringstjenesteydelser i hele EU.
Der indføres dog samtidig en pligt for  

 medlemsstaterne til at etablere et passende tilsyn med nøglecentre,  

 der udsteder kvalificerede certifikater til elektroniske signaturer.
Der  

 åbnes mulighed for, at medlemsstaterne kan overlade etableringen af  

 sådanne systemer til markedsaktørerne i form af  

 selv-regulering.
 Medlemsstaterne skal anerkende certifikater, udstedt af  

 certificeringstjenesteudbydere fra lande uden for EØS, på lige  

 fod med certifikater udstedt af certificeringstjenesteudbydere fra EØS  

 hvis 1) tredjelands-nøglecenter opfylder direktivets krav og er  

 akkrediteret i forbindelse med en frivillig akkrediteringsordning i et  

 EU-land, 2) hvis et EU-nøglecenter, der opfylder direktivets krav,  

 indestår for tredjelands-udbyderens certifikater, eller 3) hvis  

 tredjelands-certifikatet eller tredjelands-udbyderen er anerkendt i henhold  

 til en international aftale.
Retlig anerkendelse af elektroniske signaturer Direktivet indeholder i et vist omfang regler om  

 retsvirkningerne af elektroniske signaturer.
Direktivet indeholder  

 således et forbud mod at »diskriminere« elektroniske signaturer i  

 relation til retskraft og anerkendelse som bevis, alene fordi signaturen er  

 elektronisk eller ikke lever op til visse sikkerhedskrav.
Dette »diskriminationsforbud« indebærer, at  

 medlemsstaterne ikke må frakende elektroniske signaturers  

 retsvirkninger m.v., alene fordi de er i elektronisk form.
Forbudet betyder  

 derimod ikke, at medlemsstaterne ikke af andre årsager kan behandle  

 elektroniske signaturer anderledes end håndskrevne underskrifter.
Er en  

 elektronisk signatur f.eks. udvirket ved en teknik, som kun yder en meget  

 begrænset beskyttelse mod forfalskninger m.v., vil det således  

 ikke være i strid med »diskriminationsforbudet« at behandle  

 sådanne signaturer anderledes end håndskrevne underskrifter  

 på grund af det lave sikkerhedsniveau.
Direktivet indeholder også en bestemmelse om, at  

 anvendelse af de ovennævnte »avancerede« elektroniske signaturer, dvs.  

 elektroniske signaturer, som lever op til særligt strenge  

 sikkerhedskrav, skal anses for at opfylde formkrav om underskrift på  

 papirdokumenter.
Dette gælder dog, hvis en medlemsstat anerkender  

 anvendelsen af elektroniske signaturer i den pågældende  

 sammenhæng.
Det vil, som anført ovenfor således fortsat  

 være op til medlemsstaterne at bestemme, på hvilke områder  

 man vil acceptere brugen af elektronisk kommunikation og elektroniske  

 signaturer.
Bestemmelsen indebærer imidlertid, at medlemsstaterne  

 på de områder, hvor man efter national ret stiller krav om  

 signatur på elektroniske meddelelser, skal acceptere, at avancerede  

 elektroniske signaturer opfylder dette krav.
Ved kommunikation med det  

 offentlige giver direktivet dog mulighed for, at medlemsstaterne kan stille  

 strengere sikkerhedskrav til de elektroniske signaturer, hvis disse krav er  

 objektive, gennemsigtige, rimelige og ikke-diskriminerende.
Endelig indeholder direktivet en regel om, at  

 medlemsstaterne skal sikre, at »avancerede« elektroniske signaturer kan  

 anvendes som bevis ved retshandlinger.
I præamblen til direktivet er  

 det præciseret, at reglerne ikke ændrer på princippet om  

 retternes frie bevisbedømmelse.
Den danske procedure vedrørende direktivet Direktivforslaget har været forelagt Folketingets  

 Europaudvalg den 15. maj 1998 med Forskningsministeriets notat af 7. maj 1998  

 forud for Rådsmødet (telekommunikation) den 19. maj 1998.
 Direktivforslaget har endvidere været omtalt i  

 Forskningsministeriets samlenotat af 13. november 1998 med henblik på  

 orientering af Folketingets Europaudvalg forud for Rådsmødet  

 (telekommunikation) den 27. november 1998. Direktivforslaget har endvidere  

 været nævnt i referat til Folketingets Europaudvalg af  

 Rådsmøde (telekommunikation) den 27. november 1998.
Nordisk samarbejde vedrørende lovgivning om elektroniske  

 signaturer Forskningsministeriet har deltaget i et uformelt  

 samarbejde mellem de relevante myndigheder i Norge, Sverige, Finland og  

 Island med henblik på at udveksle erfaringer og for at tilstræbe  

 at skabe en lighed mellem lovgivningen i de enkelte lande, hvor det har  

 været muligt.
 Sverige har sendt et udkast til en ny lag om certifikat  

 för elektroniske signaturer i høring og forventer i løbet  

 af nogle måneder at kunne fremsætte et forslag i Riksdagen.
Det svenske udkast er på mange måder lig dette  

 forslag.
I modsætning til forslaget har man dog i Sverige ønsket  

 at anvende en mindre omfattende tilsynsordning, som bygger på et  

 princip om, at nøglecentre, der ønsker at udstede kvalificerede  

 certifikater, selv deklarerer, at de opfylder kravene i lovgivningen.
Som  

 tilsynsmyndighed er foreslået den svenske Post- og Telestyrelse.  

 Tilsynet vil kunne stille krav til nøglecentrene om udlevering af  

 oplysninger med henblik på at kunne kontrollere overholdelsen af  

 loven.
Norge har netop sendt et forslag til lov om elektroniske  

 signaturer mv. i offentlig høring og forventer at kunne  

 fremsætte et forslag i Stortinget til efteråret.
Det norske  

 udkast minder ligesom det svenske på mange måder om dette  

 forslag.
Ud fra et ønske om ikke at pålægge  

 nøglecentre for store administrative byrder har Norge valgt en  

 tilsynsmodel svarende til den svenske.
Finland og Island arbejder ligeledes i øjeblikket  

 med at færdiggøre udkast til lovgivning, som kan sendes i  

 høring.
Finland har allerede gennemført dele af direktivet i  

 1998 med vedtagelsen af en lov om elektronisk kommunikation.
Øvrige internationale tiltag Det internationale handelskammer (ICC) har i 1997 lavet et  

 sæt retningslinjer for bedste praksis inden for certificering og  

 sikring af elektronisk handel.
Retningslinjernes primære  

 målgruppe er de erhvervsdrivende og samhandlen dem imellem.
 Retningslinjerne er hovedsageligt baseret på  

 UNCITRAL s modellov om elektronisk handel.
FNs handelsretskommission, UNCITRAL, har i juni 1996  

 vedtaget en modellov om elektronisk handel.
Modelloven er baseret på  

 den grundtanke, at elektronisk handel kræver, at digitale meddelelser  

 sidestilles med papirmeddelelser, hvis ellers de funktioner, som papiret  

 sikrer, sikres mindst ligeså godt digitalt.
Denne tanke om funktionel  

 ækvivalens udtrykkes i modellovens regler i artiklerne 5 - 7 om kravene  

 til blandt andet skriftlighed og underskrift.
Modellovens artikel 5 angiver, at elektroniske meddelelser  

 ikke må frakendes juridisk anerkendelse alene af den grund, at de  

 foreligger i elektronisk form.
For skriftlighedskrav anfører  

 modelloven i artikel 6, at disse bør være opfyldt, når den  

 elektroniske information foreligger i en sådan form, at den kan  

 genskabes ved senere lejlighed.
Underskriftskrav bør være  

 opfyldt af digital kommunikation, når der benyttes en teknik til  

 sikring af personens identitet og af personens vedkendelse af indholdet.  

 Denne underskriftsteknik skal være så troværdig, som  

 formålet med den pågældende kommunikation måtte  

 kræve.
UNCITRAL har efterfølgende nedsat en arbejdsgruppe  

 om digital signatur, der skal søge at formulere retningslinjer for  

 digital signatur og anden elektronisk identifikation.
Arbejdsgruppen holdt  

 senest møde i Wien den 19.- 30. januar 1998.
 OECD har i en rekommandation af 27. marts 1997 opfordret  

 medlemslandene til at fjerne eller undgå at skabe unødige  

 forhindringer for digital kommunikation af hensyn til en  

 krypteringspolitik.
OECD udsendte også i 1997 en rapport om  

 certificering i det elektroniske miljø og en anden rapport om politik  

 og teknologiens muligheder for certificering af information i et globalt  

 netværk.
Denne rapport blev fulgt op af yderligere en rapport i 1998.  

 Disse dokumenter giver et overblik over retningen i den teknologiske  

 udvikling og vigtige politiske områder inden for området.
Der er i en række enkeltlande initiativer undervejs  

 til fremme af digital kommunikation.
Der er dog betydelig uklarhed med hensyn  

 til det konkrete indhold af de forskellige landes kommende lovgivning om  

 f.eks. digital signatur.
I USA har en række delstater vedtaget lovgivning om  

 digitale signaturer.
I Utah vedtoges den første egentlige lovgivning  

 om digitale signaturer med regulering både af nøglecentre og  

 retsvirkning af digitale signaturer.
Siden har en række andre  

 enkeltstater fulgt op med lovgivningstiltag af meget forskellig  

 rækkevidde og indhold.
På føderalt niveau er der dog  

 fortsat uklarhed om, hvilke initiativer den amerikanske forbundsregering vil  

 tage med hensyn til digitale signaturer.
 I Europa har Italien, Tyskland, Frankrig og Østrig  

 vedtaget national lovgivning om henholdsvis elektroniske  

 dokumenter/kontrakter og digital signatur.
Sammenfattende kan situationen beskrives således, at  

 der er en række initiativer undervejs såvel nationalt som i de  

 internationale samarbejdsfora.
EF-direktivet om elektroniske signaturer giver  

 et klart pejlemærke for, hvor den internationale regulering vil  

 bevæge sig i retning af.
E.
Indholdet af lovforslaget 1. Lovens anvendelsesområde Lovens territoriale anvendelsesområde er  

 nøglecentre, der er etableret i Danmark.
Loven stiller ikke  

 særlige krav til nøglecentre og elektroniske signaturer med  

 oprindelse i andre lande inden for Det Europæiske Fællesskab,  

 eller i tredjelande udenfor EU, men giver dog mulighed for, at disse kan  

 anerkendes på samme måde som certifikater, som udstedes af danske  

 nøglecentre.
 Loven finder ikke anvendelse på certifikater og  

 elektroniske signaturer, der udelukkende anvendes inden for lukkede systemer,  

 der er baseret på frivillige aftaler mellem et begrænset antal  

 deltagere.
2. Teknologineutralitet Lovforslaget tager udgangspunkt i ønsket om at  

 sikre en teknologineutral og robust regulering.
 I forlængelse heraf er lovforslagets  

 anvendelsesområde elektroniske signaturer og ikke alene digitale  

 signaturer, som er den i dag fremherskende teknologi.
 En elektronisk signatur er en teknisk foranstaltning, der  

 giver samme funktionalitet som en almindelig håndskreven signatur,  

 nemlig at den knytter en bestemt datamængde til en bestemt person.  

 Elektroniske signaturer findes i flere forskellige varianter.
En digital signatur er den tekniske løsning for en  

 elektronisk signatur, der er fremherskende på nuværende  

 tidspunkt.
En digital signatur giver sikkerhed for afsenders identitet, og at  

 meddelelsen ikke er blevet ændret undervejs (integritet). En digital  

 signatur frembringes ved hjælp af et edb-program, der bygger på  

 anvendelse af public key-krypteringsteknik.
Public key kryptering er en særlig form for  

 kryptering.
Kryptering er en teknik til forvanskning af en  

 informationsmængde efter et bestemt princip.
Eksempelvis kan man  

 erstatte hvert bogstav i en tekst med et bogstav en plads længere  

 fremme i alfabetet.
I nævnte eksempel bruges samme nøgle til at  

 forvanske og bringe teksten tilbage igen.
Ved public key-kryptering bruges  

 derimod to principielt forskellige nøgler, der er forbundet med  

 hinanden således, at en tekst, der er krypteret ved hjælp af den  

 ene nøgle (uanset hvilken), kun kan dekrypteres ved hjælp af den  

 anden nøgle.
Navnet »public key« skyldes, at man gennem et  

 sådant system kan etablere et nøglecenter, hos hvem den ene  

 (offentlige) nøgle er registreret, og som overfor potentielle  

 kommunikerende parter erklærer, hvilken person der råder over den  

 pågældende nøgle.
Ved hjælp af public key-kryptering  

 kan der dermed gives en høj grad af sikkerhed for afsenders identitet,  

 uden at man behøver at aftale koden eller udveksle nøgler  

 på forhånd.
 Der lægges således vægt på, at  

 forslaget ikke alene skal omfatte digitale signaturer, men også skal  

 omfatte fremtidige teknikker, der opfylder samme formål som public  

 key-krypteringsteknikken, hvorved også andre former for digital  

 identifikation kan rummes af forslaget.
 Forslaget opererer med sigte herpå med en meget bred  

 definition af en elektronisk signatur, idet en elektronisk signatur defineres  

 som data i elektronisk form, der er vedhæftet eller logisk tilknyttet  

 andre elektroniske data, og som anvendes til autentifikation  

 (identifikation).
Det er vigtigt at understrege, at elektronisk signatur  

 markedet, ligesom så mange andre dele af IT-verdenen, er præget  

 af en voldsom teknologisk udvikling.
Det gør det meget vanskeligt at  

 forudsige, hvordan dette marked vil udvikle sig.
Det gør også,  

 at billedet af teknologiens muligheder og måder at fungere på  

 konstant ændrer sig, og at en omfattende og teknologispecifik  

 regulering ikke er mulig.
3. Almindelige certifikater kontra kvalificerede certifikater Der stilles i lovforslaget en række krav til  

 nøglecentre, der udbyder såkaldte kvalificerede certifikater.  

 Kravene omfatter både indholdet af et kvalificeret certifikat og de  

 procedurer og forretningsgange, som nøglecentret anvender.
Kravene  

 skal sikre, at der skabes et tilstrækkeligt sikkerhedsniveau i relation  

 til udstedelse og administration af disse certifikater.
 Et kvalificeret certifikat er et certifikat, der  

 indeholder de oplysninger, der er kræves i lovforslagets § 4, og  

 som er udstedt af et nøglecenter, der opfylder bestemmelserne i  

 lovforslagets kapitel 4 samt regler udstedt i medfør heraf.
 Bestemmelserne er bl.a. en implementering af de krav, der  

 stilles i direktivet til udbudet af »kvalificerede certifikater«.
 Indeholder certifikatet en angivelse af, at det er et  

 kvalificeret certifikat, og har det udstedende nøglecenter hjemsted i  

 Danmark, skal kravene i denne lovgivning til udbud af kvalificerede  

 certifikater overholdes.
Et kvalificeret certifikat skal bl.a. indeholde  

 oplysninger, der gør det muligt at identificere underskriveren.  

 Underskriveren (dvs. den person som generer signaturen) er den fysiske eller  

 juridiske person, der fremgår af certifikatet.
Det er den person, der  

 har kontrollen med et signaturgenereringssystem, og som besidder  

 signaturgenereringsdataene (den private nøgle).
4. Krav til nøglecentrene der udbyder  

 kvalificerede certifikater til elektroniske signaturer Lovforslaget indeholder i kapitel 4 en række krav  

 til de nøglecentre, der udbyder kvalificerede certifikater til  

 elektroniske signaturer.
 Bestemmelserne pålægger udbyderne af  

 kvalificerede certifikater løbende at træffe de juridiske,  

 organisatoriske, tekniske, personale-, drifts- og sikkerhedsmæssige  

 foranstaltninger, som er nødvendige for, at der er tale om et sikkert  

 og velfungerende udbud af elektroniske signaturer.
Det kræves herunder, at nøglecentre, der  

 udsteder kvalificerede certifikater, skal beskæftige personale, som har  

 den rette ekspertise, erfaringsgrundlag og kvalifikationer, som de  

 tjenesteydelser, der udbydes, kræver.
Det kan være forskelligt  

 fra tjenesteudbyder til tjenesteudbyder afhængigt af hvilke ydelser,  

 der udbydes.
Personalet skal have sagkundskab inden for elektronisk signatur  

 teknologi og indgående kendskab til etablering og vedligeholdelse af  

 tilstrækkelige og korrekte sikkerhedsprocedurer.
Personalet skal have  

 kendskab til de systemer og produkter, der anvendes.
Nøglecentrene skal derudover til stadighed have  

 tilstrækkelige økonomiske ressourcer til at kunne efterleve  

 kravene i dette lovforslag, og herunder leve op til deres økonmiske  

 erstatningsansvar i medfør af den særlige ansvarsregulering.  

 Hvorvidt et nøglecenter har tilstrækkelige økonomiske  

 ressourcer hertil vil bl.a. afhænge af, hvilke typer certifikater, der  

 udbydes.
Udbyder et nøglecenter eksempelvis certifikater til  

 anvendelse inden for et område med store økonomiske konsekvenser  

 for de involverede parter, eller certifikater uden formåls- eller  

 beløbsbegrænsninger, må det økonomiske beredskab  

 være tilsvarende højt.
Endelig skal nøglecentret som et helt centralt  

 element i reguleringen overholde visse minimumskrav til, hvordan  

 underskriverens identitet verificeres forud for udstedelse af et kvalificeret  

 certifikat, med henblik på at sikre en betryggende kontrol heraf.
Denne  

 identitetskontrol er sammen med de regler, der sikrer betryggende procedurer  

 for nøglecentrenes udformning, opbevaring og administration af  

 certifikaterne, grundstammen i reguleringen af de kvalificerede certifikater.  

 Se nærmere om denne reguelring i bemærkningerne til lovforslagets  

 § 6.
 Den systemrevisor, der ifølge lovforslaget skal  

 være tilknyttet nøglecentret, skal årligt overfor  

 Telestyrelsen afgive en vurdering af, om nøglecentret må anses  

 for at overholde de opstillede regler og krav, ligesom nøglecentrets  

 ledelse skal indestå herfor.
 Lovforslaget indeholder de overordnede regler om de krav,  

 der stilles til nøglecentre, der udbyder kvalificerede certifikater.  

 Lovforslaget giver samtidig Forskningsministeren hjemmel til, på en  

 række af de ovenfor nævnte områder at fastsætte  

 nærmere regler om det præcise indhold af de krav, der stilles til  

 nøglecentrene.
5. Tilsyn og anmeldelse Telestyrelsen forudsættes at  

 varetage det overordnede tilsyn med, at nøglecentre overholder lovens  

 bestemmelser.
Telestyrelsen skal føre kontrol med, at kravene i  

 loven til både nøglecentret og de certifikater,  

 nøglecentret udsteder, overholdes.
Ved at stille krav om at  

 nøglecentre, der udsteder kvalificerede certifikater,  

 underlægges et statsligt tilsyn, er det hensigten at sikre, at disse  

 nøglecentre har et kvalitets- og sikkerhedsniveau, som brugerne kan  

 have tillid til.
 Hovedopgaven for Telestyrelsen vil bestå i at  

 foretage en vurdering af de revisionsrapporter, som et nøglecenter  

 skal indsende til Telestyrelsen, når nøglecentret  

 påbegynder sin virksomhed og herefter i forbindelse med  

 nøglecentrets årlige regnskabsaflæggelse.
 Såfremt de oplysninger, som Telestyrelsen modtager  

 fra nøglecentret, dets revision, brugerne eller andre, giver anledning  

 til at betvivle, at nøglecentret overholder lovens krav, skal  

 Telestyrelsen anvende en række reaktionsmuligheder beskrevet i  

 loven.
 I modsætning til det tilsyn der i dag føres  

 med virksomheder på det finansielle område, er det ikke meningen,  

 at Telestyrelsen skal foretage egentlige inspektioner af de tilsynsbelagte  

 virksomheder.
 Telestyrelsens reaktionsmuligheder omfatter:
I.	at kunne afkræve nøglecentret alle relevante  

 oplysninger til brug for sit tilsyn, II.	at kunne give nøglecentret pålæg om at bringe  

 konkrete forhold i overensstemmelse med lovgivningen, III.	fastsætte tvangsbøder, hvis nøglecentret ikke  

 efterkommer et pålæg, IV.	at kunne foranstalte en ekstraordinær revision af  

 nøglecentret iværksat, samt V.	at kunne fratage nøglecentret mulighed for at anvende  

 betegnelsen »kvalificerede certifikater« om sine produkter.
 Der er ikke fundet behov for at give Telestyrelsen adgang  

 til at foretage inspektioner af nøglecentrets forretningslokaler.
 Nøglecentre, som ikke ønsker at udstede  

 kvalificerede certifikater vil kunne oprettes frit og drive deres virksomhed  

 i henhold til kvalitetskrav og standarder, som de selv vælger.  

 Telestyrelsen fører dog også et tilsyn med, om de danske  

 nøglecentre overholder bestemmelsen i § 12 vedrørende  

 behandling af personoplysninger.
 Ved at lade markedet for elektroniske signaturer  

 være åbent for aktører, som ikke opfylder bestemte krav om  

 at være under tilsyn, etc., sikres det, at en eventuel  

 markedsudvikling, hvor private autorisationsordninger eller lignende  

 ordninger måtte blive fremherskende, ikke bremses af en ufleksibel  

 lovgivning.
Baggrunden for at indrette tilsynet som et  

 revisionsbaseret system, hvor en vigtig del af det praktiske tilsyn  

 udføres af den eksterne revision i nøglecentrene, er for det  

 første at udnytte den erfaring og kompetence, som allerede findes i  

 revisionsbranchen med at udføre systemrevision.
Det kræver  

 specialistviden at kunne overskue og bedømme den avancerede teknologi,  

 som anvendes i et nøglecenter, og denne viden findes ikke i dag i  

 Telestyrelsen.
For det andet vil opbygning af et større statsligt  

 tilsyn kræve mange ressourcer, som forudsættes betalt af de  

 tilsynsbelagte virksomheder.
Dette kunne afholde nøglecentre fra at  

 udstede kvalificerede certifikater, og på den måde risikeres det,  

 at der ikke opstår et marked for elektroniske signaturer af en  

 kvalitet, som forbrugere, myndigheder og virksomheder kan have  

 tilstrækkelig tiltro til.
Det vurderes, at de udgifter til revision,  

 som med forslaget pålægges nøglecentrene, i højere  

 grad kommer nøglecentret selv til gode i form af viden, kontrol og  

 erfaringsudveksling med revisionen, end det ville være muligt under en  

 statslig ordning.
 Det foreslås, at udgifterne ved tilsynet på  

 kort sigt finansieres af det offentligt, men at udgifterne på  

 længere sigt bør afholdes af de nøglecentre, der udsteder  

 kvalificerede certifikater.
6. Ansvarsregler I lovforslagets § 11 fastlægges særlige  

 ansvarsregler for nøglecentre, der udsteder kvalificerede  

 certifikater.
Bestemmelsen fastlægger ansvaret i visse  

 tilfælde, hvor en person, der med rimelighed forlader sig på et  

 certifikat, lider tab på grund af nøglecentret.
Det drejer sig  

 om tab opstået som følge af fejl og mangler i oplysningerne i et  

 certifikat, manglende spærring af et certifikat, manglende eller  

 fejlagtige oplysninger vedrørende udløbsdatoen eller  

 gældende anvendelsesbegrænsninger for certifikatet samt fejl i  

 nøglecentrets kontrol af, at underskriveren er i besiddelse af de  

 signaturgenereringsdata, som korresponderer med de signaturverificeringsdata,  

 der er indeholdt i certifikatet.
 Det er ifølge bestemmelserne pålagt  

 nøglecentret at bevise, at der ikke er sket fejl, som kan tilregnes  

 nøglecentret i forbindelse med udstedelsen af et kvalificeret  

 certifikat til en elektronisk signatur, samt at oplysningerne i certifikatet  

 er korrekte.
 Nøglecentret er ligeledes ansvarligt for, at der  

 stilles oplysninger til rådighed om certifikatets udløbsdato,  

 spærring, begrænsninger af hvilke formål certifikatet kan  

 anvendes til eller beløbsmæssige begrænsninger for  

 certifikatet, og at disse oplysninger er korrekte.
Der er således tale om et culpaansvar med omvendt  

 bevisbyrde eller et såkaldt præsumptionsansvar.
Begrundelsen for  

 at indføre dette skærpede ansvar for visse nøglecentre er  

 områdets meget tekniske og komplicerede karakter.
Det vil for den  

 almindelige bruger af elektroniske signaturer være svært at  

 påvise, at der er sket fejl i forbindelse med håndteringen af  

 signaturtjenesterne.
Reglerne har derved et forbrugerbeskyttende sigte.
For  

 at der kan pålægges nøglecentret et erstatningsansvar for  

 tab lidt hos underskriveren eller tredjemand efter bestemmelserne i dette  

 lovforslag, skal de øvrige betingelser for at pålægge et  

 erstatningsansvar også være tilstede.
 Forhold, som ikke er omfattet af det særlige  

 skærpede ansvar i loven, vil fortsat skulle bedømmes efter dansk  

 rets almindelige bestemmelser.
7. Beskyttelse af peronsoplysninger Lovforslaget indeholder enkelte supplerende bestemmelser  

 til den gældende lovgivning om beskyttelse af personoplysninger.
 Bestemmelserne i lovforslaget angående beskyttelse  

 af persondata gælder for alle nøglecentre etableret i  

 Danmark.
 Ifølge forslaget må et nøglecenter kun  

 indhente persondata i forbindelse med nøglecentervirksomheden direkte  

 fra den registrerede eller med den registreredes udtrykkelige samtykke og kun  

 i det omfang, det er nødvendigt for udstedelsen eller opretholdelsen  

 af et certifikat.
Nøglecentret må ikke behandle eller  

 videregive data til andet formål end i det omfang, det er  

 nødvendigt for udstedelsen eller opretholdelsen af et certifikat uden  

 den registreredes udtrykkelige samtykke.
Det sikres herved, at de data, som  

 indsamles af et nøglecenter uden kundernes samtykke, ikke anvendes til  

 f.eks. markedsføring.
8. Sikre signaturgenereringssystemer Forslaget indeholder, som der er redegjort for ovenfor i  

 afsnit A, underafsnit 5, endvidere en nærmere regulering af  

 minimumskravene til signaturgenereringssystemer, der ønskes  

 benævnt »sikre signaturgenereringssystemer«.
Grundlaget herfor er  

 direktivets bilag III, der indeholder en række funktionelle  

 minimumskrav til sådanne signaturgenereringssystemer.
Direktivet  

 indeholder desuden en hjemmel til, at Europa-Kommissionen i samarbejde med  

 medlemsstaterne kan træffe beslutning om, hvilke alment anerkendte  

 internationale standarder for sådanne systemer, der anses for at leve  

 op til direktivets minimumskrav.
I det omfang der gennemføres en  

 sådan uddybende regulering, vil denne i henhold til lovforslaget  

 udgøre grundlaget også for danske myndigheder m.v. s  

 efterprøvelse af, om konkrete produkter lever op til de opstillede  

 minimumskrav.
Det er herudover hensigten, at Europa-Kommissionen i  

 samarbejde med medlemsstaterne, med hjemmel i bestemmelserne herom i  

 direktivet, skal fastsætte nærmere fælles retningslinier  

 for udpegningen af de organer eller offentlige myndigheder, der skal medvirke  

 ved efterprøvelsen af, om konkrete signaturgenereringssystemer  

 opfylder de opstillede minimumskrav.
Lovforslaget indeholder ligeledes  

 hjemmel til gennemførelse af eventuelle fælles EF-regler herom,  

 eller til gennemførelse af en særskilt dansk regulering heraf, i  

 det omfang der ikke fastsættes fælles retningslinier.
Det er ikke  

 umiddelbart hensigten at udnytte hjemlen hertil i lovforslagets § 15,  

 førend det er afklaret, hvorvidt Kommissionen har til hensigt at  

 fremlægge forslag til fælles retningslinier, og der i givet fald  

 er opnået enighed om indholdet af disse.
9. En generel regel om anvendelse af elektronisk signatur på  

 områder med formkrav Dansk ret indeholder ikke generelle regler om betydningen  

 af, at man underskriver et dokument mv., ligesom der heller ikke findes nogen  

 generel definition af, hvad der skal til, for at noget er en underskrift.  

 På nogle områder indeholder lovgivningen imidlertid bestemmelser  

 med formkrav, f.eks. om at et dokument skal være underskrevet.  

 Bestemmelserne kan være udformet på forskellige måder og  

 kan f.eks. suppleres med et krav om, at underskriftens rigtighed skal  

 attesteres af vitterlighedsvidner.
Som følge af bestemmelsernes  

 forskellige udformning er det ikke sikkert, at en underskrift, der opfylder  

 et underskriftskrav i ét regelsæt, også opfylder et  

 sådant krav på et andet retsområde.
Når der kun på enkelte retsområder er  

 fundet behov for at opstille mere detaljerede regler om, hvilke krav en  

 underskrift skal opfylde, hænger det formentlig sammen med, at  

 underskriften har en fast indarbejdet funktion og opleves som en dagligdags  

 og velkendt handling.
De midler, der anvendes til at afgive en underskrift  

 (blyant, kuglepen m.v.), er endvidere teknisk ukomplicerede, og bortset fra  

 læsefærdighed kræves der ikke en særlig viden eller  

 adgang til tekniske hjælpemidler for at læse en underskrift.
Der er for så vidt ikke noget til hinder for  

 på samme måde at overlade spørgsmålet om, hvad der  

 udgør en elektronisk signatur, til regulering på hvert enkelt  

 retsområde for sig.
Regeringen har imidlertid fundet det mest  

 hensigtsmæssigt, at der indføres en generel bestemmelse om, at  

 ethvert lovbestemt formkrav om signatur på elektroniske meddelelser  

 skal forstås således, at kravet kan opfyldes ved brug af en  

 elektronisk signatur, som lever op til nogle nærmere beskrevne  

 sikkerhedskrav.
Behovet for en sådan regel hænger sammen med,  

 at direktivet om en fællesskabsramme for elektroniske signaturer i  

 artikel 5, stk. 1, indeholder en regel om retsvirkningerne af  

 elektronisk signatur, som bl.a. betyder, at signaturer, der lever op til  

 visse sikkerhedskrav mv., skal anses for at opfylde krav i medlemsstaternes  

 lovgivning om elektronisk signatur.
Kun ved kommunikation med det offentlige  

 indeholder direktivet (i artikel 3, stk. 7), en begrænset mulighed  

 for at opstille strengere krav.
Med andre ord indføres der med direktivet en art  

 europæisk standard for elektronisk signatur.
Afgiver eller modtager man  

 en signatur, der lever op til direktivets krav, skal man kunne regne med, at  

 den opfylder formkrav om brug af elektronisk signatur i samtlige  

 EU-lande.
En korrekt implementering af direktivet vil således  

 forudsætte, at dansk lovgivning ikke indeholder formkrav om, at  

 elektronisk signatur skal overholde strengere sikkerhedskrav mv. end, hvad  

 der følger af direktivet.
Dette sikres bedst ved at indføre en  

 generel regel af det beskrevne indhold.
Hertil kommer, at det er noget mere kompliceret at tage  

 stilling til, hvad der skal til for at opfylde et formkrav om elektronisk  

 signatur, end når det drejer sig om et krav om en traditionel  

 underskrift.
Det skyldes, at en elektronisk signatur er baseret på  

 metoder, der er teknisk komplicerede og svære at forstå for de  

 fleste.
De krypteringsalgoritmer, som elektronisk signatur   i  

 hvert fald i øjeblikket   bygger på, har forskellige  

 sikkerhedsniveauer, og forbedres endvidere løbende.
En signatur, som  

 er sikker i dag, vil måske ikke være det om 5 år, og nogle  

 signaturer giver allerede fra begyndelsen en begrænset sikkerhed for,  

 hvem underskriveren er, f.eks. fordi der kun er foretaget en overfladisk  

 undersøgelse af dennes identitet i forbindelse med udstedelsen af  

 certifikatet.
Sikkerhed for, at en signatur stammer fra den angivne  

 underskriver, afhænger endvidere af en række forhold, som  

 modtagerne af signaturen kun i begrænset omfang har mulighed for at  

 kontrollere.
Det drejer sig bl.a. om omstændighederne ved udstedelse af  

 certifikatet og de sikkerhedsprocedurer, der knytter sig til brugen af  

 signaturgenereringssystemet (PIN-koder mv.) Som følge af de mange forskellige signaturtyper med  

 forskellige grader af sikkerhed, vil et formkrav om brug af elektronisk  

 signatur, som kan opfyldes af en hvilken som helst signatur, stort set  

 være uden indhold, og det må på denne baggrund forventes,  

 at det i langt de fleste tilfælde vil blive nødvendigt at give  

 nærmere regler om, hvilke krav en elektronisk signatur skal leve op til  

 for at kunne opfylde et bestemt formkrav i lovgivningen.
En generel  

 bestemmelse, der fastlægger indholdet af sådanne formkrav, vil  

 lette udarbejdelsen af lovgivning på de områder, hvor man  

 ønsker at indføre formkrav, der skal kunne opfyldes ved brug af  

 elektronisk signatur.
I stedet for, at man i hver retsregel for sig skal  

 fastsætte teknisk prægede bestemmelser om, hvilke krav en  

 elektronisk signatur skal leve op til for at opfylde formkravet, vil man i  

 stedet kunne nøjes med at henvise til den foreslåede generelle  

 bestemmelse.
Det er væsentligt at fremhæve, at den  

 foreslåede bestemmelse ikke har betydning for spørgsmålet  

 om, på hvilke retsområder man kan anvende elektronisk  

 kommunikation.
Reglen vil alene få virkning på de  

 retsområder, hvor det efter de i øvrigt gældende regler er  

 muligt at anvende elektronisk kommunikation.
Om elektronisk kommunikation kan  

 anvendes på et bestemt retsområde afhænger bl.a. af, om der  

 findes formkrav, som alene kan opfyldes ved brug af papirdokumenter.  

 Justitsministeriets udvalg om retsvirkningerne af digital signatur mv.  

 overvejer i øjeblikket, om der er behov for et lovgivningsinitiativ  

 med henblik på at gøre det muligt at anvende elektronisk  

 kommunikation på alle områder, hvor dette er muligt og  

 hensigtsmæssigt.
Direktivets artikel 5 fastsætter endvidere, at  

 medlemsstaterne skal sikre, at elektronisk signatur kan anvendes som bevis  

 under retssager.
Dansk ret bygger på et princip om fri  

 bevisførelse, hvilket betyder, at parterne i en retssag har ret til at  

 føre enhver (relevant) omstændighed som bevis.
Efter dansk ret  

 er der således ikke noget til hinder for at benytte elektroniske  

 dokumenter, elektroniske signaturer mv. som bevis under retssager, og det er  

 derfor ikke nødvendigt med lovgivning for at leve op til direktivets  

 krav på dette punkt.
Endelig indeholder direktivet i artikel 5, stk. 2, et  

 generelt forbud mod at nægte elektronisk signatur retskraft, alene  

 fordi signaturen er elektronisk eller ikke opfylder betingelserne for at  

 være en »avanceret elektronisk signatur«.
Det må antages, at  

 bestemmelsen har virkning som en art »diskriminationsforbud«, som  

 indebærer, at medlemsstaterne ikke kan fratage elektronisk signatur  

 enhver retlig betydning, alene med den begrundelse, at den er elektronisk.  

 Sådanne regler har tidligere kunnet findes i retssystemerne i andre  

 europæiske lande.
Dansk ret indeholder imidlertid ikke regler af dette  

 indhold, og det vil derfor ikke være nødvendigt med lovgivning  

 for at leve op til direktivets krav på dette punkt.
F.
Lovens økonomiske,  

 administrative, erhvervsmæssige og miljømæssige  

 konsekvenser Økonomiske og administrative konsekvenser for stat, kommuner og  

 amtskommuner Forslaget indebærer oprettelsen af et tilsyn med de  

 nøglecentre, der ønsker at udbyde kvalificerede certifikater.  

 Det foreslås, at Telestyrelsen skal fungere som tilsynsmyndighed.
Der  

 vil være behov for yderligere 2-3 årsværk i Telestyrelsen  

 til varetagelse af denne opgave.
Forslaget giver Forskningsministeren hjemmel til at  

 fastsætte regler om, at omkostningerne til dette tilsyn på sigt  

 skal betales af de nøglecentre, der er omfattet heraf.
Der er  

 imidlertid behov for en statslig medfinansiering af tilsynsordningen for ikke  

 at belaste markedet i den indledende etableringsfase.
Lovforslaget forventes  

 herudover ikke at medføre særlige økonomiske konsekvenser  

 for staten.
Lovforslaget vil styrke mulighederne for i praksis at  

 anvende elektroniske signaturer, også på områder, hvor der  

 er tale om juridisk bindende dispositioner, og hvor der er behov for, at der  

 er sikkerhed for, at der anvendes troværdige produkter (certifikater og  

 signaturer). Det vil bl.a. gøre det muligt for offentlige myndigheder  

 at tilbyde en række nye elektroniske funktioner og serviceydelser, hvor  

 der er behov for, at myndighederne har sikkerhed for, hvem det er, man  

 kommunikerer med, og hvad der kommunikeres om.
Brug af elektroniske  

 signaturer vil bl.a. gøre det muligt for offentlige myndigheder at  

 tilbyde løsninger, hvor borgerne via Internettet får adgang til  

 elektroniske selvbetjeningsløsninger.
Anvendelse heraf må  

 samtidig på sigt forventes at reducere det administrative  

 ressourceforbrug hos de pågældende offentlige myndigheder.
Administrative og økonomiske  

 konsekvenser for erhvervslivet Indførsel af en tilsynsordning og en klar  

 regulering af ansvarsforholdet for de nøglecentre, som omfattes heraf,  

 kan medvirke til at øge tilliden til anvendelse af elektroniske  

 signaturer og certifikater og dermed skabe et bedre forretningsgrundlag for  

 nøglecentrene.
Adgangen til elektronisk kommunikation baseret på  

 fælles standarder og et højt sikkerhedsniveau ventes både  

 at medføre rationaliseringsgevinster i den enkelte virksomhed og at  

 øge virksomhedernes konkurrenceevne via en forbedret mulighed for  

 elektronisk samspil med andre virksomheder.
Ligeledes vil der forventeligt  

 ske en lettelse af virksomhedernes administrative byrder gennem mulighed for  

 elektronisk indberetning af oplysninger til det offentlige.
Miljømæssige konsekvenser I takt med at lovforslaget slår igennem, vil det  

 indebære klare miljøgevinster, herunder dels mindre  

 ressourceforbrug til transport af meddelelser, dels besparelser i  

 papirforbrug.
Lovforslaget har ingen nævneværdige negative  

 konsekvenser for miljøet.
Administrative konsekvenser for borgerne De ovenfor beskrevne styrkede muligheder for at  

 kommunikere elektronisk med offentlige myndigheder vil ligeledes  

 udgøre en betydelig administrativ lettelse for borgerne.
G.
Høring Udkast til dette lovforslag har været sendt til  

 høring hos Advokatsamfundet, Akademikernes Centralorganisation,  

 Amtsrådsforeningen i Danmark, Arbejderbevægelsens  

 Erhvervsråd, Arbejdsløshedskassen for selvstændige  

 erhvervsdrivende i Danmark, Arbejdsmarkedsstyrelsen, Arbejdsministeriet,  

 Arbejdsskadestyrelsen, Beredskabsstyrelsen, Brancheforeningen for  

 telekommunikationsindustrien, Brancheorg. for Forbruger Elektronik, By- og  

 Boligministeriet, Børsmæglerforeningen, Canal Digital Danmark  

 A/S, Center for IT-forskning, Center for Ligebehandling af Handicappede,  

 Center for Menneskerettigheder, Christian Rovsing A/S, Civilretsdirektoratet,  

 Copy-Dan, CSC Datacentralen, Danmarks Aktive Forbrugere (DAF), Danmarks  

 Nationalbank, Danmarks Radio, Danmarks Rederiforening, Danmarks Statistik,  

 Dansk Autoriseret Markedsplads A/S, Dansk BiblioteksCenter A/S, Dansk  

 Blindesamfund, Dansk EDI Råd, Dansk Dataforening, Dansk  

 Ejendomsmæglerforening, Dansk Handel & Service, Dansk Industri,  

 Dansk O.T.C., Dansk Standard, Danske Dagblades Forening, Danske  

 Elværkers Forening, De Samvirkende Invalideorganisationer, Debitel  

 Danmark A/S, Den Sociale Ankestyrelse, Den Sociale Sikringsstyrelse, Det  

 Centrale Handicapråd, Det Danske Handelskammer, Det Kommunale Kartel,  

 Det Kongelige Bibliotek, Direktoratet for Arbejdsløshedsforsikringen,  

 Direktoratet for Arbejdstilsynet, Direktoratet for Kriminalforsorgen, Den  

 Danske Dommerforening, Dommerfuldmægtigforeningen v.
Retsassessor Carin  

 Heiner Holm, DSB, Eksport Kredit Fonden, Eksportfremmerådet,  

 Elektronikindustrien, Energistyrelsen, Erhvervs- og Selskabsstyrelsen,  

 Erhvervsfremme Styrelsen, Erhvervsministeriet, EU-direktoratet, FDA  

 v/landsformand Viggo Bækgaard, Finansministeriet, Finansrådet,  

 Finanstilsynet, Folketingets Ombudsmand, Fondsrådet,  

 Forbrugerombudsmanden, Forbrugerrådet, Forbrugerstyrelsen, Foreningen  

 af Interne Revisorer, Foreningen af Internetleverandører, Foreningen  

 af Management Konsulenter, Foreningen af Registrerede Revisorer, Foreningen  

 af Statsautoriserede Revisorer, Foreningen for Dansk Internet Handel,  

 Forsvarsministeriet, Frederiksberg Kommune, Færøernes Landstyre,  

 Global One, GN Store Nord, Grossistforeningen for Radio og Elektronik,  

 Grønlands Hjemmestyre, Handelshøjskolen i København,  

 Håndværksrådet, Indenrigsministeriet,  

 InvesteringsForeningsRådet, IT-Brancheforeningen, ITEK,  

 Justitsministeriet, KODA, Kommunedata, Kommunernes Landsforening, Kongeriet  

 Danmarks Hypotekbank, Konkurrencerådet, Kort & Matrikelstyrelsen,  

 Kulturministeriet, Københavns Fondsbørs A/S, Københavns  

 Kommune, Landsorganisationen i Danmark LO, Leverandørforeningen for  

 Radiokommunikation, Miljø- og Energiministeriet, Mobilix, Multi Medie  

 Foreningen, Næstved Kommune, Patentdirektoratet, Pengeinstitutternes  

 Betalings Service PBS A/S, Plantedirektoratet, Post Danmark,  

 Realkreditrådet, Registertilsynet, Rigspolitichefen, Rigsrevisionen,  

 Ringsted Kommune, Rådet for Dansk Forsikring og Pension,  

 Skatteministeriet, Socialministeriet, Sonofon I/S, Statens Arkiver, Statens  

 Bibliotekstjeneste, Statens Bilinspektion, Statens Information, Statens  

 Luftfartsvæsen, Statsadvokaten for Særlig Økonomisk  

 Kriminalitet, Statsministeriet, Sundhedsministeriet, Sundhedsstyrelsen,  

 SU-styrelsen, Søfartsstyrelsen, Tele Danmark A/S, Tele2 A/S,  

 Telekommunikationsforbundet, Telestyrelsen, Telia A/S, Told- og  

 Skattestyrelsen, Trafikministeriet, Udenrigsministeriet,  

 Udlændingestyrelsen, Undervisningsministeriet, Vordingborg Kommune,  

 Værdipapircentralen, Ældre Sagen, Økonomiministeriet,  

 Økonomistyrelsen, Århus Amt, Advokat Hanne Bender, Professor  

 dr.jur.
Jens Peter Christensen og professor dr. jur.
Karsten Revsbech,  

 Århus Universitet, Centerleder Knud Erik Skouby, Danmarks Tekniske  

 Universitet, samt Professor Mads Bryde Andersen, professor dr. jur.
Mogens  

 Koktvedgaard og professor dr. jur.
Peter Blume, Københavns  

 Universitet.
H.
Skema over konsekvenser af  

 lovforslaget Positive konsekvenser/mindre udgifter Negative konsekvenser/merudgifter Økonomiske konsekvenser for stat, kommuner og amtskommuner Mindre ressourceforbrug til varetagelse af forskellige serviceydelser, der  

 kan tilbydes ved anvendelse af elektronisk kommunikation og elektroniske  

 signaturer.
 Der er behov for 2-3 yderligere årsværk i Telestyrelsen til  

 varetagelse af opgaven med at føre tilsyn med nøglecentre.
Behov for investeringer i ny teknologi, uddannelse af personale, m.v. i  

 forbindelse med, at der tilbydes nye elektroniske serviceydelser Administrative konsekvenser for stat, kommuner og amtskommuner Offentlige myndigheder får bedre mulighed for at anvende  

 elektroniske signaturer, som opfylder et tilstrækkeligt højt  

 sikkerhedsniveau til at sikre borgernes behov for blandt andet anvendelighed  

 og beskyttelse af persondata i forbindelse med elektroniske serviceydelser.
 Ingen.
Administrative og økonomiske konsekvenser for erhvervslivet Nøglecentre, der udbyder kvalificerede certifikater skal afholde  

 udgifter til en systemrevisor og til at indsende diverse oplysninger til  

 Telestyrelsen.
Herudover er det intentionen på sigt at indføre  

 regler om, at statens udgifter til Telestyrelsens tilsyn skal afholdes af  

 nøglecentrene.
 Indførsel af regler om tilsyn og ansvarsforhold for visse  

 nøglecentre forventes af forøge tilliden til anvendelse af  

 elektroniske signaturer og derved forbedre nøglecentrenes  

 forretningsgrundlag.
 Forbedret mulighed for at benytte og udvikle den elektroniske handel,  

 hvilket kan medføre væsentlige besparelser for erhvervslivet  

 samt forbedre erhvervslivets konkurrenceevne over for udenlandske  

 virksomheder.
Miljømæssige konsekvenser I takt med at anvendelsen af elektroniske serviceydelser slår  

 igennem, vil det indebære klare miljøgevinster, i form af mindre  

 ressourceforbrug til transport af meddelelser, besparelser i papirforbrug,  

 m.v.
 Lovforslaget har ingen nævneværdige negative konsekvenser for  

 miljøet.
Administrative konsekvenser for borgerne De forbedrede muligheder for at kommunikere elektronisk med offentlige  

 myndigheder vil kunne medføre betydelig administrativ lettelse for  

 borgerne.
 Ingen negative administrative konsekvenser for borgerne.
Forholdet til EU-retten Lovforslaget indeholder regler, der gennemfører Europa-Parlamentets  

 direktiv 1999/93/EF af 13. december 1999 om en fællesskabsramme for  

 elektroniske signaturer.
Bemærkninger til lovforslagets  

 bestemmelser Til kapitel 1 Formål og anvendelsesområde Til § 1 Lovforslaget har til formål at sikre, at der  

 på markedet er produkter og nøglecentre, der lever op til en  

 række krav, der gør dem sikre at bruge.
I lovforslaget fastsættes således en  

 række krav til de certifikater, der udbydes under betegnelsen  

 »kvalificerede certifikater«.
Udbyderne af disse kvalificerede certifikater  

 vil være underlagt en række minimumskrav, et offentligt tilsyn og  

 en særlig ansvarsregulering.
Der er ikke tale om en egentlig  

 forudgående autorisationsordning, men om en ordning baseret på  

 indsendelse af dokumentation (herunder navnlig systemrevisor-rapporter) for  

 overholdelse af disse minimumskrav, kombineret med mulighed for at frakende  

 et nøglecenter retten til at anvende den offentligt regulerede  

 produktbetegnelse »kvalificerede certifikater« om sit produkt, hvis  

 dokumentationen er utilstrækkelig eller kravene ikke overholdes.  

 Lovforslaget skal på den måde medvirke til at fremme en sikker og  

 effektiv anvendelse af digital kommunikation.
Det er ikke hensigten med lovforslaget at regulere ethvert  

 udbud af certifikater til elektroniske signaturer.
Det er således  

 frivilligt, om et nøglecenter ønsker anvende betegnelsen  

 »kvalificeret certifikat« om sit produkt med den konsekvens, at  

 nøglecentret bliver omfattet af lovens tilsynsordning og den  

 tilhørende ansvarsbestemmelse.
 Udover ovennævnte indeholder lovforslaget en  

 nærmere regulering af minimumskravene til sikre  

 signaturgenereringsystemer, jf. også bemærkningerne til  

 lovforslagets §§ 14-15.
Til § 2 Bestemmelsen fastlægger forslagets  

 anvendelsesområde.
 Lovforslaget finder først og fremmest anvendelse  

 på nøglecentre etableret i Danmark og på de kvalificerede  

 certifikater, som disse nøglecentre udsteder til offentligheden.
 Lovforslaget indeholder tillige regler for  

 signaturgenererings- og signaturverificeringsdata, som nøglecentrene  

 udbyder i kombination med et kvalificeret certifikat.
 Endelig fastsætter forslaget en række krav til  

 sikre signaturgenereringssystemer, som markedsføres og anvendes her i  

 landet, herunder at disse som udgangspunkt, skal efterprøves af et  

 organ eller en myndighed udpeget af forskningsministeren.
Til stk. 1 Lovforslagets territoriale anvendelsesområde  

 omfatter, for så vidt angår den nærmere regulering af  

 nøglecentre, alene nøglecentre etableret i Danmark.
 For at et nøglecenter anses for at være  

 etableret i Danmark skal nøglecentret udøve en økonomisk  

 aktivitet fra et fast forretningssted i landet i et ikke nærmere  

 angivet tidsrum eller for en bestemt periode.
Et eksempel på et nøglecenter, som utvivlsomt  

 vil være omfattet af denne lovs bestemmelser, er et selskab, der er  

 stiftet og registreret som et dansk selskab i overensstemmelse med den danske  

 selskabslovgivning, og som har sit forretningsmæssige hjemsted i  

 Danmark.
En sådan etablering og registrering må tages som udtryk  

 for, at selskabet har dets ledelse og dets primære økonomiske  

 aktivitet her i landet.
Vælger dette nøglecenter også at  

 udbyde sine tjenesteydelser i et andet land, vil det fortsat skulle opfylde  

 denne lovs bestemmelser samt være underlagt dansk tilsyn.
 Modsat vil et nøglecenter, der udbyder  

 tjenesteydelser via en hjemmeside på Internettet, der er etableret via  

 en dansk internet-udbyder, men som ikke derudover har aktiviteter i Danmark,  

 ikke anses for at være etableret her i landet (dvs. i det land, hvor  

 den benyttede internetudbyder befinder sig). Det er ikke afgørende, i  

 hvilke lande et nøglecenters hjemmeside er tilgængelig.
Hvis et nøglecenter har flere etableringssteder, er  

 det afgørende, fra hvilket etableringssted de pågældende  

 tjenesteydelser leveres.
Såfremt en bedømmelse heraf er  

 vanskelig, skal der lægges vægt på, hvor centret for  

 nøglecentrets aktiviteter vedrørende den pågældende  

 tjenesteydelse befinder sig, og i sidste ende også hvor selskabets  

 overordnede forretningsmæssige hjemsted er.
Hvorvidt et nøglecenter skal anses for at  

 være etableret i Danmark eller i et andet land inden for Det  

 Europæiske Økonomiske Samarbejde (EØS), har betydning  

 for, hvilket lands myndigheder eller lignende, der skal føre kontrol  

 med, at nøglecentret opfylder kravene til at udstede kvalificerede  

 certifikater.
Direktivets artikel 4, stk. 1, indfører på  

 denne måde en form for arbejdsdeling mellem medlemsstaterne.
 Den nærmere afgrænsning af, hvornår et  

 nøglecenter skal anses for at være etableret i Danmark eller i  

 et andet land, må afgøres i praksis, blandt andet ud fra en  

 fortolkning af EF-traktatens regler om retten til fri etablering, samt af  

 andre relevante EF-direktiver.
I overensstemmelse med kravet i direktivets artikel 4,  

 stk. 1 og EF-traktatens principper om fri udveksling af tjenesteydelser,  

 pålægger forslaget ikke nøglecentre etableret i et andet  

 land inden for Det Europæiske Økonomiske Samarbejde (EØS)  

 begrænsninger med hensyn til at markedsføre og udstede  

 certifikater på det danske marked.
Nøglecentre etableret i  

 EØS-landene kan, i det omfang de overholder kravene i direktivet,  

 ligeledes markedsføre og udstede certifikater med betegnelsen  

 kvalificerede certifikater i Danmark.
 Kvalificerede certifikater, der udstedes af et  

 nøglecenter etableret i disse lande, kan på samme måde som  

 et kvalificeret certifikat udstedt af et nøglecenter etableret i  

 Danmark , anvendes til at opfylde formkrav i lovgivningen, jf. forslagets  

 § 13. Dette gælder ligeledes for certifikater udstedt af  

 nøglecentre i tredjelande, såfremt betingelserne i § 23 er  

 opfyldt.
Hvorvidt et nøglecenter, som ikke er etableret i  

 Danmark, overholder kravene i direktivet til nøglecentre, der udsteder  

 kvalificerede certifikater, skal kontrolleres af den myndighed eller det  

 private organ i etableringslandet, som er udpeget hertil i henhold til dette  

 lands regler.
Direktivets artikel 3, stk. 3, stiller krav om, at  

 medlemsstaterne indfører et »passende system til kontrol af« de  

 nøglecentre, der er etableret i medlemsstaten, og som udbyder  

 kvalificerede certifikater.
Der opstilles dog ikke nærmere krav til,  

 hvad denne kontrol skal gå ud på, og det vil derfor kunne variere  

 noget fra medlemsstat til medlemsstat, hvor omfattende og detaljeret  

 kontrollen er.
Lovforslaget finder først og fremmest anvendelse  

 på udbud af kvalificerede certifikater til offentligheden og regulerer  

 således ikke anvendelse af elektroniske signaturer og certifikater  

 inden for lukkede systemer, der er baseret på frivillige aftaler mellem  

 et begrænset antal deltagere.
Direktivet indeholder ikke nogen  

 yderligere angivelse af, hvad der skal forstås ved et udbud af  

 certifikater »til offentligheden«, hvorfor det må afgøres i  

 praksis, hvorledes udtrykket skal fortolkes.
 Det er dog formentlig afgørende for  

 bedømmelsen af konkrete tilfælde, om et certifikat kan anvendes  

 over for tredjemænd, med hvilke underskriveren ikke har indgået  

 nogen forudgående aftale vedrørende anvendelse eller accept af  

 det pågældende certifikat.
Et eksempel på et lukket system, som ikke reguleres  

 af forslaget, vil være et Internet banksystem, hvor det alene er  

 banken, der skal anvende og acceptere underskriverens certifikat.
På  

 samme måde må det formodes, at certifikater, som alene kan  

 anvendes inden for en eller flere organisationer eller virksomheder ikke vil  

 være omfattet.
Lovforslagets regler vedrørende nøglecentre  

 finder med undtagelse af bestemmelsen i § 12 udelukkende anvendelse  

 på de nøglecentre etableret i Danmark, som udsteder  

 kvalificerede certifikater. § 12 gælder derimod samtlige  

 nøglecentre etableret i Danmark uanset, om de udsteder kvalificerede  

 certifikater eller om de udsteder certifikater til offentligheden.
Af hensyn  

 til den sproglige udformning af forslagets bestemmelser anvendes udtrykket  

 »nøglecenter« overalt i forslaget.
Se endvidere bemærkningerne  

 til § 12.
Til stk. 2 Lovforslaget finder desuden anvendelse på  

 efterprøvelse af, at signaturgenereringssystemer overholder de  

 opstillede krav til sikre signaturgenereringssystemer.
Se i øvrigt  

 bemærkningerne til § 15 vedrørende det geografiske  

 anvendelsesområde for disse bestemmelser.
Til kapitel 2 Definitioner Kapitel 2 indeholder definitionerne på de begreber,  

 der anvendes i lovforslaget.
Begreberne stammer bl.a. fra direktivets  

 definitioner i artikel 2 og danner grundlag for, at der kan etableres et  

 indre marked for certificeringstjenester, der opfylder disse krav.
Til § 3 Til stk. 1, nr. 1 Den pågældende bestemmelse definerer, hvad der  

 forstås ved en elektronisk signatur.
Den mest udbredte elektroniske  

 signatur teknologi i dag er den såkaldte digitale signatur, der er  

 baseret på et system med en privat og en offentlig  

 signaturnøgle.
Lovforslaget omfatter imidlertid også andre  

 elektroniske systemer, som er beregnet til identifikation af brugeren, f.eks.  

 koder og biometriske værdier.
Lovforslaget er således baseret  

 på et princip om teknologineutralitet og omfatter derfor alle former  

 for elektroniske metoder til at fastslå autenticiteten af en  

 meddelelse.
Ved en autentifikationsmetode forstås en metode til at  

 kontrollere, om en meddelelse stammer fra den, som er angivet som  

 underskriver af heraf, samt at indholdet af meddelelsen ikke er blevet  

 ændret efter det tidspunkt, hvor den elektroniske signatur blev knyttet  

 til den.
Den digitale signatur fungerer sådan, at  

 underskriveren har en privat signaturgenereringsnøgle, som bruges til  

 at skabe eller generere den digitale signatur med.
Til denne private  

 nøgle hører en offentlig signaturverificeringsnøgle.
Den  

 offentlige nøgle anvendes til at kontrollere den digitale  

 signatur.
 Den private og den offentlige nøgle passer sammen  

 som to halvdele af en lås eller en kode, sådan at en meddelelse  

 signeret med den ene kun kan verificeres med den anden.
Til nr. 2 Nr. 2 indeholder en definition af, hvad der forstås  

 ved en avanceret elektronisk signatur.
For at en elektronisk signatur skal  

 kunne anses for at være en avanceret elektronisk signatur, skal  

 signaturen kunne identificere underskriveren og være entydigt knyttet  

 til denne, jf. litra a og b.
 Af hensyn til sikkerheden omkring den elektroniske  

 signatur kræves det i litra c, at en avanceret elektronisk  

 signatur er baseret på et signaturgenereringssystem, som underskriveren  

 kan bevare den fulde kontrol med.
Efter litra d kræves det, at en avanceret  

 elektronisk signatur er i stand til at afsløre enhver ændring i  

 de underskrevne data efter signaturen er blevet påført.
Det skal  

 således være muligt for brugeren at opdage, hvis der er foretaget  

 ændringer i de underskrevne data, efter signaturen er blevet  

 vedhæftet eller logisk tilknyttet til disse.
 Den pågældende definition anvendes i  

 lovforslagets §13, der indeholder første led i en nærmere  

 regulering af retsvirkningerne af anvendelse af elektroniske signaturer.
Til nr. 3 I nr. 3 defineres, hvad der forstås ved en  

 underskriver.
Underskriveren er den person, der har kontrollen med et  

 signaturgenereringssystem, og som besidder signaturgenereringsdataene (den  

 private nøgle). Det er således den, der fremgår af  

 certifikatet, og som har udvirket signaturen på de data, der er  

 underskrevet.
Til nr. 4 Nr. 4 definerer, hvad der forstås ved  

 signaturgenereringsdata.
Signaturgenereringsdata er de data, der anvendes til  

 at frembringe den elektroniske signatur.
I digital signatur teknologien  

 kaldes signaturgenereringsdata for den private nøgle.
Til nr. 5 Nr. 5 fastlægges, hvad der forstås ved et  

 signaturgenereringssystem.
Et signaturgenereringssystem er det system, der  

 anvendes til at frembringe den elektroniske signatur og er typisk opbygget af  

 en krypteringsalgoritme og en dekrypteringsalgoritme med tilhørende  

 krypteringsnøgler.
En krypteringsalgoritme er en formaliseret  

 måde at frembringe en elektronisk signatur på.  

 Krypteringsnøglerne er parametre, der anvendes til  

 krypteringsalgoritmerne af praktiske grunde.
Nøglerne afgør,  

 hvorledes algoritmerne skal frembringe den elektroniske signatur.
Signaturgenereringssystemet anvender  

 signaturgenereringsdataene.
Systemet kan både være  

 softwarebaseret eller hardwarebaseret.
En mulig hardwareløsning er,  

 den hvor signaturgenereringsdataene er lagret på et såkaldt  

 chipkort (et plastikkort).
 Et softwarebaseret signaturgenereringssystem vil typisk  

 være indeholdt i systemet til afsendelse af elektronisk post.
 §§ 14 og 15 indeholder yderligere regler  

 vedrørende såkaldt »sikre signaturgenereringssystemer«.
Til nr. 6 Ifølge nr. 6 er signaturverificeringsdata de data,  

 der anvendes til at verificere den elektroniske signatur, dvs. den offentlige  

 del af nøgleparret.
Til nr. 7 Bestemmelsen i nr. 7 fastsætter, hvad der  

 forstås ved et signaturverificeringssystem.
Det er et system, der  

 anvendes til at verificere den elektroniske signatur.
Til nr. 8 I nr. 8 defineres et certifikat.
Et certifikat til en  

 elektronisk signatur indeholder oplysninger om, hvem der er underskriver.  

 Underskriveren er den person, der besidder et signaturgenereringssystem, og  

 som indgår en aftale med et nøglecenter om udstedelse af et  

 certifikat til underskriverens signatur.
Certifikatet er den elektroniske  

 attest, der angiver sammenhængen mellem underskriverens identitet og  

 underskriverens signaturverificeringsdata (også i digital signatur  

 teknologien kaldet den offentlige nøgle).
Til nr. 9 I nr. 9 defineres, hvad der efter lovforslaget anses for  

 at være et nøglecenter.
Kernefunktionen for et  

 nøglecenter er at kontrollere identiteten af underskriveren og angive  

 sammenhængen mellem underskriveren og dennes signaturverificeringsdata  

 i et certifikat, som udstedes af nøglecentret.
Nøglecentre, der  

 udsteder kvalificerede certifikater til offentligheden skal desuden  

 sørge for en sikker katalog- og tilbagekaldelsestjeneste, jf.  

 § 9.
 Nøglecentret kan frit udøve andre former for  

 virksomhed, herunder en række relaterede tjenesteydelser, såsom  

 valideringstjenester, tidsstempling, at indestå for certifikater  

 udstedt af andre nøglecentre, jf. § 11 og § 23, m.v.
Bestemmelserne i kapitel 2 er en delvis implementering af  

 direktivets artikel 2, der indeholder 13 definitioner på begreber, der  

 er anvendt i direktivet.
Bestemmelserne i kapitel 2 implementerer direktivets  

 artikel 2, nr. 1-5, 7-9 og 11. Artikel 2, nr. 6 er implementeret i § 14,  

 artikel 2, nr. 10 er implementeret i kapitel 3, og endelig er direktivets  

 artikel 2, nr. 12 implementeret ved § 5, stk. 1, nr. 3. Det er ikke  

 fundet nødvendigt at implementere definitionen af frivillig  

 akkreditering i direktivets artikel 2, nr. 13, jf. også  

 bemærkningerne til § 10, stk. 1, nr. 4.
Til kapitel 3 Kvalificerede certifikater Kapitel 3 indeholder kravene til udbud af »kvalificerede  

 certifikater«.
Til § 4 Til stk. 1 Et kvalificeret certifikat defineres i stk. 1 som et  

 certifikat, der indeholder de oplysninger, der er krævet i stk. 2  

 og 3, og som er udstedt af et nøglecenter, der opfylder kravene i  

 kapitel 4, samt regler fastsat i medfør heraf.
 Bestemmelserne i stk. 2 og 3 er en implementering af  

 de krav, der stilles i direktivet til udbudet af »kvalificerede  

 certifikater«.
 Indeholder certifikatet en angivelse af, at det er et  

 kvalificeret certifikat, og har det udstedende nøglecenter hjemsted i  

 Danmark, skal kravene i denne lov vedrørende udbud af kvalificerede  

 certifikater overholdes.
 Nøglecentre, der ikke overholder lovens  

 bestemmelser til udbud af kvalificerede certifikater, må om deres  

 certifikater ikke anvende betegnelsen »kvalificerede certifikater«, eller  

 betegnelser der egner sig til at give det indtryk, at der er tale om  

 kvalificerede certifikater.
Til stk. 2 Stk. 2 indeholder kravene til, hvilke  

 oplysninger et kvalificeret certifikat skal indeholde.
 Ifølge nr. 1 skal det i et kvalificeret  

 certifikat angives, at certifikatet udstedes som et kvalificeret  

 certifikat.
Nr. 2 kræver, at nøglecenteret  

 angiver, hvor det har hjemsted.
Oplysningen herom gør det klart for  

 den, der fæstner lid til certifikatet, hvilket land der fører  

 tilsyn med nøglecentrets virksomhed.
Nr. 2 indeholder ligeledes et krav om, at certifikatet  

 skal indeholde en identifikation af nøglecentret.
Dette  

 indebærer, at navnet på det pågældende  

 nøglecenter skal fremgå af certifikatet.
Det mest  

 hensigtsmæssige vil i de fleste tilfælde være at bruge den  

 identifikation, som udbyderen almindeligvis anvender over for offentligheden,  

 da det umiddelbart vil give modtagerne af certifikatet et indtryk af, hvem  

 der er udsteder.
Andre entydige identifikationskendetegn end  

 nøglecentrets navn kan også indgå, herunder eksempelvis  

 nøglecentrets eventuelle SE-nummer, CVR-nummer eller  

 aktieselskabsnummer, eller det formelt registrerede selskabsnavn,  

 såfremt dette afviger fra det navn eller varemærke, som selskabet  

 almindeligvis anvender overfor offentligheden.
Ifølge nr. 3 skal et kvalificeret certifikat  

 indeholde navnet på underskriveren.
Navnet på underskriveren kan  

 også være angivet med et pseudonym, men i så fald skal det  

 være angivet, at der er tale om et pseudonym.
Det er afgørende for, at der kan fæstnes lid  

 til den elektroniske signatur, at det umiddelbart fremgår hvem, der er  

 underskriver.
Ifølge § 6 er nøglecentret forpligtet til at  

 kontrollere identiteten af den person, til hvem der udstedes et kvalificeret  

 certifikat.
Nr. 4 fastsætter, at certifikatet skal  

 indeholde yderligere oplysninger om underskriveren, i det omfang det er  

 nødvendigt for anvendelsen af certifikatet.
Hvad, der anses for  

 relevante yderligere oplysninger, afhænger af det konkrete formål  

 med certifikatet, men kan blandt være oplysninger, der sikrer, at  

 underskriverens identitet kan fastslås entydigt.
Er der f.eks. tale om  

 et certifikat, der alene skal bruges til kommunikation med et  

 forsikringsselskab, kan det være hensigtsmæssigt at lade  

 certifikatet indeholde underskriverens policenummer.
Forslaget tager ikke  

 stilling til, hvorvidt der i et kvalificeret certifikat kan angives  

 underskriverens personnummer eller lignende form for identifikation.
Dette  

 må afgøres efter den almindelige lovgivning om behandling af  

 personoplysninger.
 Ifølge nr. 5 er det krævet, at et  

 kvalificeret certifikat indeholder en ikrafttrædelses- og en  

 udløbsdato, dvs. en angivelse af certifikatets gyldighedsperiode.
Bestemmelsen tager højde for det særlige  

 forhold, at en elektronisk signatur frembragt på en meddelelse  

 forældes, efterhånden som den teknik, der giver mulighed for at  

 bryde de anvendte koder, bliver hurtigere og bedre.
Om et antal år vil  

 det, der i dag er en sikker elektronisk signatur muligvis ikke længere  

 være sikker mod forfalskning etc.
Ved anvendelse af elektroniske signatur skal brugerne  

 nøje overveje, hvordan deres digitale dokumenter opbevares.  

 Dokumenter, der kan få betydning ud over udløbsperioden af de  

 involverede signaturer, skal opbevares med omtanke.
Problematikken omkring  

 forældelse af certifikater betyder, at det konkret bør  

 overvejes, om en given type af meddelelser egner sig til at blive  

 kommunikeret elektronisk.
 Bestemmelsen i nr. 6 kræver, at eventuelle  

 begrænsninger af anvendelsesområdet  

 (formålsbegrænsninger) for certifikatet tydeligt skal  

 fremgå af certifikatet.
 Bestemmelsen i nr. 7 kræver, at eventuelle  

 begrænsninger med hensyn til de transaktionsbeløb, som  

 certifikatet kan anvendes til (beløbsbegrænsninger), tydeligt  

 skal fremgå af certifikatet.
Bestemmelsen i nr. 8 kræver, at et  

 kvalificeret certifikat skal indeholde en unik identifikationskode, et  

 såkaldt referencenummer.
Det skal således være muligt  

 entydigt at identificere certifikatet.
 I nr. 9 kræves det, at det kvalificerede  

 certifikat indeholder de signaturverificeringsdata, der korresponderer med  

 underskriverens signaturgenereringsdata.
Indeholder certifikatet ikke de nævnte oplysninger,  

 vil det ikke umiddelbart være muligt at kontrollere den elektroniske  

 signatur.
Signaturen kan først kontrolleres, når  

 signaturverificeringsdataene er hentet hos nøglecentret.
Dette kunne  

 afholde nogen fra at kontrollere signaturen med deraf følgende  

 usikkerhed.
Der stilles derfor krav, om at et kvalificeret certifikat  

 indeholder signaturverificeringsdataene, sådan at det umiddelbart er  

 muligt at kontrollere signaturen.
Til stk. 3 Ifølge stk. 3 skal et kvalificeret certifikat  

 være underskrevet med det udstedende nøglecenters avancerede  

 elektroniske signatur.
Signaturen vedhæftes eller knyttes logisk til  

 certifikatet efter, at alle oplysningerne er indsat i det.
Det sikres herved,  

 at der ikke kan ændres i certifikatet, efter det er udstedt, uden at  

 det afsløres, og modtageren vil dermed være advaret.
 Nøglecentrets signatur og identifikationen af  

 nøglecentret i certifikatet, jf. stk. 2, nr. 2, vil tjene som  

 identifikation af, hvem et eventuelt erstatningskrav efter § 11 kan  

 rettes imod.
Til kapitel 4 Krav til nøglecentres virksomhed Til § 5 Til stk. 1 Bestemmelsen pålægger de nøglecentre,  

 der udbyder kvalificerede certifikater løbende at træffe de  

 foranstaltninger, som er nødvendige for, at der er tale om et sikkert,  

 pålideligt og velfungerende udbud af kvalificerede certifikater.
Hvad,  

 der anses for nødvendige foranstaltninger, må vurderes under  

 hensyn til hvilke tjenesteydelser, der udbydes og til hvilke kundegrupper.  

 Nøglecentret er forpligtet til løbende at vurdere sine  

 foranstaltninger, såfremt porteføljen af udbudte tjenesteydelser  

 udvides eller på anden måde ændres.
 Nr. 1 pålægger nøglecentret at  

 følge de standarder inden for administrative og ledelsesmæssige  

 procedurer, der er anerkendte inden for den teknologi, som udbyderen tilbyder  

 tjenesteydelser inden for.
Nr. 2 fastsætter, at nøglecentre, der  

 udsteder kvalificerede certifikater, skal beskæftige personale, som i  

 forhold til de tjenesteydelser, der udbydes, har den rette ekspertise,  

 erfaringsgrundlag og kvalifikationer.
Det kan være forskelligt fra  

 tjenesteudbyder til tjenesteudbyder afhængigt af hvilke ydelser, der  

 udbydes.
Personalet skal have sagkundskab inden for teknologien for  

 elektroniske signaturer og indgående kendskab til korrekte  

 sikkerhedsprocedurer.
Det skal således så vidt muligt  

 undgås, at det er personalemæssige årsager, der er skyld i  

 sikkerhedsbrud.
Nr. 3 forpligter nøglecentre, der udsteder  

 kvalificerede certifikater, til at anvende sikre IT-produkter og systemer i  

 virksomheden.
Nøglecentre skal bl.a. benytte systemer og produkter,  

 som er beskyttet mod uautoriserede ændringer.
 Det er afgørende for sikkerheden i den  

 infrastruktur, der bygges op omkring de elektroniske signaturer, at  

 nøglecentret, som netop skal stå som den troværdige  

 tredjepart, anvender pålidelige systemer og produkter, og at de  

 systemer og produkter, der anvendes, er indrettet på en sådan  

 måde, at sikkerheden omkring nøglecentrets virke er optimal.
Nr. 4 pålægger nøglecentre at  

 træffe foranstaltninger og etablere procedurer, der  

 imødegår eventuelle muligheder for forfalskninger af  

 certifikaterne.
Bestemmelsen skal sikre, at certifikatet ikke efter  

 udstedelse forfalskes.
Et certifikats integritet kan blandt andet sikres ved,  

 at nøglecentret påfører certifikatet sin egen  

 elektroniske signatur.
Se hertil § 4, stk. 3.
 Efter nr. 5, kræves det, at  

 nøglecentre, der udsteder kvalificerede certifikater, til stadighed  

 har tilstrækkelige økonomiske ressourcer til at kunne honorere  

 kravene i denne lov herunder særligt evnen til at kunne bære et  

 eventuelt erstatningsansvar.
Hvorvidt, et nøglecenter har tilstrækkelige  

 økonomiske ressourcer, vil bl.a. afhænge af hvilke  

 tjenesteydelser, nøglecentret udbyder.
Det vil betyde, at  

 såfremt nøglecentret udbyder certificeringstjenesteydelser til  

 anvendelse inden for et område med store økonomiske konsekvenser  

 for de involverede parter, skal det økonomiske beredskab være  

 tilsvarende højt.
Nøglecentret skal således opretholde et  

 balanceret forhold mellem dets økonomiske ressourcer og omfanget og  

 karakteren af de aktiviteter, som udøves.
Kravet kan bl.a. opfyldes  

 ved, at nøglecentret tegner en passende forsikring.
Der er i  

 stk. 3 givet hjemmel til, at Forskningsministeren fastsætte  

 nærmere krav til nøglecentrenes økonomiske ressourcer,  

 herunder krav om at nøglecentret tegner en forsikring, hvor dette  

 skønnes nødvendigt samt regler om de nærmere krav til en  

 sådan forsikring.
 Nr. 3- 5 implementerer direktivets bilag II, litra  

 f-h.
 § 5 stk. 1, nr. 1 og 2 fastlægger krav,  

 der implementerer direktivets bilag II, litra a og e.
Til stk. 2 I stk. 2 stilles der krav om, at et  

 nøglecenter, der udsteder kvalificerede certifikater, skal vælge  

 en ekstern statsautoriseret revisor til varetagelse af systemrevisionen i  

 nøglecentret.
Bestemmelsen er en minimumsbestemmelse i den forstand,  

 at hvis der i selskabslovgivningen, årsregnskabsloven, eller anden  

 lovgivning stilles krav om, at nøglecentret skal have en eller flere  

 finansielle revisorer, finder disse regler fortsat anvendelse på  

 nøglecentret.
Lovforslagets bestemmelser omhandler alene den  

 anvendelse af eksterne revisorer, der er påkrævet med sigte  

 på at opfylde denne lovs regler.
Kravet om, at et nøglecenter skal have en  

 systemrevisor, er begrundet i de særlige krav, som stilles til  

 nøglecentre, der udbyder kvalificerede certifikater i  

 nærværende lovforslag.
Disse krav vedrører hovedsagelig  

 nøglecentrets IT-systemer og sikkerheden i forbindelse hermed.
Ved systemrevision forstås i dette lovforslag  

 revision af 1) generelle edb-kontroller i virksomheden, 2) edb-baserede  

 brugersystemer til udstedelse, verificering, opbevaring og spærring af  

 certifikater, og 3) edb-systemer til udveksling af data med andre.
Den valgte  

 systemrevisor skal i forbindelse med sin gennemgang vurdere, hvorvidt  

 nøglecentret overholder bestemmelserne i loven og regler fastsat i  

 medfør heraf.
Revision af de generelle edb-kontroller omfatter blandt  

 andet, at den valgte systemrevisor skal efterprøve de generelle  

 sikringsforanstaltninger til etablering af et tidssvarende  

 IT-sikkerhedsniveau i nøglecentret.
Revision af edb-baserede  

 brugersystemer omfatter såvel edb-baserede som manuelle  

 forretningsgange, Udgifterne ved den valgte systemrevisor afholdes af det  

 enkelte nøglecenter.
 Se også bemærkningerne til § 17, herunder  

 til § 17, stk. 4, der indeholder hjemmel til at fastsætte  

 nærmere regler om kravene til systemrevisionens gennemførelse og  

 til systemrevisors kvalifikationer.
Til stk. 3 Stk. 3 bemyndiger Forskningsministeren til at  

 fastsætte nærmere regler om indholdet af de i stk. 1  

 nævnte krav til nøglecentre, der udsteder kvalificerede  

 certifikater til offentligheden.
Direktivet åbner i artikel 9 mulighed for, at  

 Kommissionen kan præcisere de krav, der er fastlagt i bilagene til  

 direktivet til udbydelse af kvalificerede certifikater.
Hjemlen i stk. 3  

 vil blandt andet kunne anvendes til implementering heraf, men vil også  

 kunne anvendes til at fastsætte særskilte danske regler herom.  

 Det er herunder blandt andet hensigten at fastsætte nærmere  

 regler om minimumskravene til nøglecentrenes økonomiske  

 ressourcer og/eller forsikringsforhold, jf. også bemærkningerne  

 ovenfor til stk. 1.
Til § 6 Ifølge § 6 pålægges det  

 nøglecentret at fastsætte og anvende betryggende procedurer for  

 nøglecentrets kontrol af identitet og andre forhold vedrørende  

 underskriveren forud for udstedelsen af et kvalificeret certifikat.
 Bestemmelsen forhindrer ikke, at nøglecentret kan  

 udpege en anden organisation, en såkaldt registreringsmyndighed, til at  

 forestå den krævede identitetskontrol.
Det vil dog fortsat være nøglecentret, som i  

 henhold forslagets § 11 er ansvarlig for, at oplysningerne i  

 certifikatet er korrekte.
For underskriveren af et kvalificeret certifikat  

 eller for en tredjemand, som med rimelighed forlader sig på et  

 kvalificeret certifikat, er det således uden betydning, hvorvidt en  

 fejl i forbindelse med en identitetskontrol kan tilskrives  

 nøglecentret selv eller en af nøglecentret udpeget  

 registreringsmyndighed.
I det tilfælde at nøglecentret har  

 måttet udbetale en erstatning i henhold til § 11 på grund af  

 en fejl begået af registreringsmyndigheden, kan nøglecentret  

 efterfølgende søge regres over for registreringsmyndigheden  

 efter dansk rets almindelig regler om erstatning.
 Der vil i medfør af bemyndigelsen i stk. 3  

 blive fastsat nærmere minimumskrav til, hvilke typer kontrolprocedurer,  

 der anses for at opfylde kravene om gennemførelse af en betryggende  

 identitetskontrol.
Den umiddelbart sikreste måde at foretage kontrol af  

 identiteten af den person, til hvem der udstedes et certifikat, er ved at  

 kræve, at denne møder personligt op og samtidig fremviser  

 relevant billedlegitimation.
Samtidig er der allerede i dag en udbredt  

 praksis for, og regulering af, at eksempelvis bankkonti, kredit- og  

 betalingskort m.v. kan udstedes uden personligt fremmøde, forudsat at  

 der fremsendes betryggende skriftlig dokumentation, og forudsat at der  

 anvendes visse nærmere angivne kontrolprocedurer.
I en række  

 situationer forekommer det ubegrundet at stille strengere krav til oprettelse  

 af et elektronisk signatur certifikat, end f.eks. et betalingskort.
Hvilke  

 procedurer, der må anses for betryggende, kan imidlertid også  

 afhænge af, til hvilke formål, de kvalificerede certifikater kan  

 anvendes.
Den nærmere regulering af minimumskravene til  

 identitetskontrol vil blive fastlagt med udgangspunkt i ovennævnte, og  

 efter høring af alle relevante parter.
Der kan eventuelt heri  

 indgå en differentieret regulering af forskellige kategorier af  

 certifikater.
Det vil herunder også indgå i overvejelserne,  

 at det i sidste ende er nøglecentret, der ansvarsmæssigt  

 hæfter for, at certifikatets oplysninger er korrekte, jf. lovforslagets  

 § 11, og der vil derfor være et betydeligt  

 forretningsmæssigt incitament for nøglecentrene til på  

 eget initiativ at etablere betryggende procedurer for kontrol med identiteten  

 af de parter, som man udsteder certifikater til, idet det som udgangspunkt  

 vil være nøglecentret, der ifalder erstatningsansvar, hvis  

 certifikatets oplysninger ikke er korrekte, og modtageren af et certifikat af  

 denne grund lider tab, f.eks. fordi man ikke i praksis kontraherer med den  

 part, man på grundlag af certifikatets oplysninger mener at kontrahere  

 med.
Der kan således udmærket tænkes situationer, hvor  

 nøglecentret vælger at anvende mere omfattende  

 kontrolprocedurer, end bekendtgørelsesreguleringen kræver, med  

 sigte på at minimere sin egen risiko.
 Det vil ligeledes indgå, at et krav om, at der i  

 alle tilfælde, hvor der udstedes et kvalificeret certifikat, skal ske  

 personligt fremmøde, formentlig vil virke urimeligt hæmmende for  

 udbredelsen af elektroniske signaturer og tilhørende kvalificerede  

 certifikater.
Reglerne vil derudover under alle omstændigheder  

 blive udformet sådan, at der er mulighed for i praksis at delegere  

 selve identitetskontrollen til tredjemand eller at lade tredjemand  

 indestå for underskrivernes identitet, dog fortsat under  

 nøglecentrets ansvar, jf. ovenfor.
Der kan således bl.a.  

 tænkes situationer, hvor identiteten af den, til hvem der skal udstedes  

 et kvalificeret certifikat, mere hensigtsmæssigt kan kontrolleres af  

 tredjemand, f.eks. i situationer, hvor en virksomhed eller en offentlig  

 myndighed ønsker, at der udstedes certifikater til alle medarbejdere.  

 Oftest har organisationen allerede tilstrækkelig information om  

 medarbejderne, til at der kan udstedes et certifikat til den enkelte  

 medarbejder, uden at denne behøves at møde personligt frem til  

 registrering hos nøglecentret.
I stk. 2 kræves det herudover, at  

 nøglecentret overfor enhver oplyser om, hvordan identiteten er  

 kontrolleret.
Det er afgørende for modtageren, at vedkommende har  

 mulighed for at vurdere, om den kontrol, nøglecentret udfører,  

 opfylder det sikkerhedsniveau, som modtageren kræver.
 Kravet, om at nøglecentret skal foretage en kontrol  

 af underskriveren af certifikatets identitet gennemfører direktivets  

 bilag II, litra d.
Til § 7 Til stk. 1 Stk. 1 pålægger nøglecentre, der  

 udsteder kvalificerede certifikater, at sikre, at underskriveren af den  

 elektroniske signatur på udstedelsestidspunktet er i besiddelse af  

 signaturgenereringsdata, der korresponderer med de signaturverificeringsdata,  

 der certificeres.
Stk. 1 implementer i sammenhæng med § 11  

 direktivets artikel 6, stk. 1, litra b.
Til stk. 2 I stk. 2 fastlægges det, at udstedelsen af  

 certifikater kan foregå ved, at underskriveren af den elektroniske  

 signatur selv genererer de signaturgenereringsdata og  

 signaturverificeringsdata, der skal certificeres.
Det kan også foregå ved, at  

 nøglecentret udsteder et chipkort, hvor den elektroniske signatur  

 ligger på.
I disse tilfælde er signaturgenereringsdataene typisk  

 genereret af nøglecentret.
I de tilfælde, hvor det er nøglecentret, der  

 skaber signaturgenereringsdataene, skal nøglecenteret sikre disse  

 datas fortrolighed under genereringsprocessen.
Det er også  

 nøglecentrets pligt at sikre sig, at der alene anvendes  

 signaturgenereringsdata og signaturverificeringsdata, der hører sammen  

 på en unik måde.
 Stk. 2 skal ses i sammenhæng med § 11 og  

 gennemfører direktivets artikel 6, stk. 1, litra c og g.
Til stk. 3 Nøglecentret skal fastlægge en procedure for  

 udstedelse af certifikater, og det skal ved hjælp af denne procedure  

 senere være muligt at fastslå dato og tidspunkt for udstedelsen.  

 Det kan være afgørende ved eventuelle tvister, at det kan  

 fastslås, om og hvornår certifikatet er udstedt.
Bestemmelsen  

 gennemfører direktivets bilag II, litra c.
Til § 8 § 8 pålægger nøglecentre, der  

 udsteder kvalificerede certifikater, at der som grundlag for ethvert  

 kundeforhold med sigte på udstedelse af et kvalificeret certifikat skal  

 foreligge en skriftlig beskrivelse af de præcise kontraktsvilkår  

 for udstedelse og eventuelle af nøglecentret fastsatte betingelser for  

 anvendelse af det kvalificerede certifikat.
Nøglecentret er forpligtet til at give alle de  

 oplysninger, der kan sætte kunden i stand til at vurdere betingelserne  

 og omkostninger for anvendelsen af det kvalificerede certifikat.
Dette skal  

 give kunden mulighed for at vurdere fordele og ulemper ved det  

 pågældende certifikat ved sammenligning med andre  

 certifikater.
Til stk. 1 Nr. 1 pålægger nøglecentret at  

 give oplysning om vilkårene for anvendelse af et udstedt kvalificeret  

 certifikat.
Nøglecentret skal forud for indgåelse af en  

 aftale om udstedelse af et kvalificeret certifikat give oplysning om, der er  

 fastsat nogle formåls- eller beløbsbegrænsninger for  

 certifikatet.
Nøglecentret kan ligeledes stille betingelser til  

 anvendelse af særligt sikkerhedsudstyr eller lignende hos  

 underskriveren.
Stilles sådanne betingelser, skal det oplyses.
 I medfør af nr. 2 kan nøglecentret  

 stille krav til, hvorledes underskriveren skal opbevare og beskytte de til  

 certifikatet tilknyttede signaturgenereringsdata.
Nøglecentret vil således kunne gøre  

 det til en betingelse for udstedelse af et kvalificeret certifikat, at  

 signaturgenereringsdataene er opbevaret på et chipkort.
Der vil  

 ligeledes kunne stilles krav om, at den elektroniske signatur skal være  

 beskyttet af en PIN-kode eller lignende.
 Ifølge nr. 3 skal der fastsættes  

 vilkår for omkostningerne ved erhvervelse og anvendelse af certifikatet  

 samt nøglecentrets øvrige tjenester.
 I nr. 4 pålægges det  

 nøglecentret at oplyse om eventuelle frivillige  

 akkrediteringsordninger, som nøglecentret er tilknyttet.
 Ved en akkrediteringsordning forstås enhver ordning,  

 hvor der gives en tilladelse, der fastsætter rettigheder og  

 forpligtelser, der er særlige for certificeringstjenester, og som efter  

 anmodning fra det pågældende nøglecenter tildeles denne af  

 et offentligt eller privat organ, der har til opgave at udarbejde og  

 føre tilsyn med overholdelse af sådanne rettigheder og  

 forpligtelser, og hvor nøglecentret ikke er berettiget til at  

 udøve de rettigheder, tilladelsen giver, før denne har modtaget  

 organets afgørelse.
Betydningen af, at et nøglecenter er tilknyttet en  

 frivillig akkrediteringsordning, er ikke, at kravene i denne ordning har  

 forrang i forhold til bestemmelserne i denne lov om udbud af kvalificerede  

 certifikater.
Nøglecentret vil fortsat skulle leve op til  

 bestemmelserne i denne lov.
Derimod kan en frivillig akkrediteringsordning sikre udbud  

 af tjenesteydelser på et mere avanceret niveau.
Såfremt flere  

 nøglecentre underlægger sig samme akkrediteringsordning, vil det  

 kunne betyde, at deres certifikater vil kunne bruges i samme situationer.
 Oplysninger om tilknytning til en akkrediteringsordning  

 vil kunne have betydning for kundens valg af nøglecenter.
Efter nr. 5 skal der fastlægges vilkår  

 for bilæggelse af tvister, samt hvorledes der klages.
Branchen vil  

 kunne etablere et uafhængigt organ til varetagelse af klager over  

 behandlingen hos et nøglecenter.
Til stk. 2 Stk. 2 sikrer, at oplysninger, som  

 kræves efter stk. 1, kan afgives elektronisk, såfremt det  

 sker efter en protokol, der er umiddelbart identificerbar for modtageren og  

 dermed læsbar.
Meddelelsen skal desuden afgives på en sådan  

 måde, at det senere er muligt at bevise under hvilke vilkår,  

 aftalen er indgået.
Det vil ikke være tilstrækkeligt, at  

 nøglecentret henviser til en hjemmeside, hvor der kan opnås  

 information om de oplysninger, der skal gives forud for aftalens  

 indgåelse.
En hjemmeside er under kontrol af nøglecentret, som  

 derfor til enhver tid kunne ændre i vilkårene uden eller med  

 ringe mulighed for andre at kunne bevise, hvilke betingelser, der var  

 gældende ved udstedelsen.
 § 8 fastsætter krav, der implementerer  

 direktivets bilag II, litra k.
Til § 9 Til stk. 1 Stk. 1 pålægger nøglecentre, der  

 udsteder kvalificerede certifikater at sikre, at der etableres en hurtig og  

 sikker katalog- og tilbagekaldelsestjeneste for de af nøglecentret  

 udstedte certifikater.
 Denne tjeneste skal give mulighed for, at det hurtigt og  

 sikkert kan undersøges, om et kvalificeret certifikat er  

 spærret, hvilken gyldighedseriode certifikatet har, eller om  

 certifikatet indeholder formåls- eller beløbsgrænsninger.  

 Oplysningerne skal sætte modtageren af et certifikat i stand til at  

 vurdere, om certifikatet er gyldigt, og om det er anvendt inden for de  

 eventuelle begrænsninger, der måtte være fastsat for brugen  

 af certifikatet.
 Samtidig pålægges der i § 11  

 nøglecentret et skærpet erstatningsansvar for, at katalog- og  

 tilbagekaldelsestjenestens oplysninger er korrekte og omfatter de i  

 bestemmelsen krævede oplysninger.
Bestemmelsen forhindrer ikke, at nøglecentret  

 indgår en aftale med et andet nøglecenter eller en anden  

 virksomhed om at stille tjenesten til rådighed.
Nøglecentret er  

 dog fortsat ansvarlig efter § 11 for tab opstået i relation til  

 tjenesten.
Til stk. 2 Det er efter stk. 2 pålagt nøglecentre  

 at spærre et kvalificeret certifikat, straks efter at det har modtaget  

 anmodning herom fra underskriveren.
Ved spærring forstås dels, at  

 nøglecentret registrerer underskriverens ønske om at  

 spærre certifikatet, samt at oplysningen herom gøres offentligt  

 tilgængelig, jf. stk. 1.
 Bestemmelsen skal desuden ses i sammenhæng med  

 erstatningsbestemmelsen i § 11, der pålægger nøglecentrene  

 et præsumptionsansvar for manglende efterkommelse af anmodninger om  

 spærring mv.
Til stk. 3 I følge stk. 3 kræves det, at det  

 umiddelbart skal være muligt for brugerne at få adgang til  

 oplysningerne.
Bestemmelsen implementerer kravene i direktivets bilag II,  

 litra b og k.
Bestemmelsen i § 11 udvider omfanget af kravene til,  

 hvilke oplysninger nøglecentret skal stille til rådighed i  

 forbindelse med katalog- og tilbagekaldelsestjenesten, sammenholdt med hvad  

 der kræves i direktivet.
Begrundelsen for denne udvidelse er at  

 forøge brugervenligheden og dermed også sikkerheden ved at  

 anvende kvalificerede certifikater.
Til stk. 4 Stk. 4 forbyder, at et kvalificeret certifikat  

 opføres i en offentligt tilgængelig database, medmindre  

 underskriveren har givet sit samtykke hertil.
 En væsentlig fordel ved den elektroniske signatur  

 er, at man kan kommunikere sikkert med personer, man ikke tidligere har  

 kommunikeret med, endsige indgået en kommunikationsaftale med.
En måde at gøre dette på er ved at  

 hente den kommende modtagers certifikat i en offentligt database.
Der vil  

 derfor være et incitament til at oprette sådanne databaser.  

 Nøglecentret kan dog som nævnt ikke opføre et  

 kvalificeret certifikat i en sådan database, førend  

 underskriveren har givet sit samtykke hertil.
Forbudet er en implementering  

 af direktivets bilag II, litra l, 3. punkt.
Til stk. 5 Bestemmelsen indeholder hjemmel til, at  

 forskningsministeren kan fastsætte nærmere regler om kravene i  

 stk. 1-3.
 Der vil herunder kunne fastsættes nærmere  

 regler om nøglecentrenes forpligtelse til at foranstalte  

 spærring straks efter modtagelse af en anmodning fra underskriveren  

 herom og de procedurer, der skal anvendes i forbindelse hermed, om  

 nøglecentrets pligt til at sikre underskriverne enkle og effektive  

 muligheder for umiddelbart at kunne kontakte nøglecentret, og om  

 nøglecentrets pligt til straks at kvittere for en sådan  

 anmodning, således at underskriveren har sikkerhed for, at anmodningen  

 er modtaget m.v.
Til § 10 Til stk. 1 Stk. 1 fastsætter, at nøglecentre, der  

 udsteder kvalificerede certifikater, skal registrere alle relevante  

 oplysninger om certifikaterne i minimum seks år.
Dette er navnlig  

 nødvendigt for at kunne fremlægge bevis for certificering, hvis  

 det er påkrævet i retssager.
Bestemmelsen implementerer  

 direktivets bilag II, litra i.
 Kravet om at de omfattede oplysninger skal opbevares i  

 minimum seks år er fastsat ud fra en vurdering af kravene til  

 opbevaring af bogføringsmateriale i bogføringsloven og til  

 forældelsesreglerne i 1908-loven med tillæg af et år  

 svarende til den indeværende regnskabsperiode.
Bestemmelsen er ikke til hinder for, at  

 nøglecentret indgår aftaler med underskriveren om, at de  

 omfattede oplysninger skal opbevares i længere tidsperioder.
Dette kan  

 være særligt relevant i forbindelse med kontraktforhold, som kan  

 forventes at løbe over længere tidsperioder Registreringen af oplysningerne kan ske elektronisk, idet  

 oplysningerne i så fald må sikres på betryggende vis.
Til stk. 2 I stk. 2 kræves det, at nøglecentre, der  

 udsteder kvalificerede certifikater, skal benytte pålidelige systemer  

 til opbevaring af certifikater i verificerbar form.
Dvs. det skal  

 efterfølgende være muligt at verificere indholdet af  

 certifikatet.
Det skal sikres, at kun bemyndigede personer kan foretage  

 tilføjelser og ændringer i certifikatet.
Såfremt  

 sikkerheden omkring indeholdet af certifikatet, samt oplysningerne om  

 hvorvidt det er spærret, kan ændres af enhver i  

 nøglecenterets organisation, eller der ikke er fastlagt klare  

 retningslinjer for, hvorledes disse ændringer kan foretages og af hvem,  

 kan det have betydning for tilliden til den elektroniske signatur.
Tekniske ændringer i nøglecenterets  

 elektronisk signatur produkter, dvs. et software eller hardware baseret  

 produkt, som anvendes af et nøglecenter til levering af  

 tjenesteydelser i forbindelse med elektronisk signatur, eller som anvendes i  

 forbindelse med generering eller verificering af en elektronisk signatur, der  

 kan bringe kravene til nøglecentrets systemer og produkter i fare,  

 skal være synlige for det personale i nøglecentret, der bruger  

 systemerne.
Det skal sikres, at det personale, der betjener  

 nøglecenterets produkter og systemer, bliver gjort opmærksom  

 på at handlinger, der foretages, kan bringe sikkerhedskravene i  

 fare.
Det er således ikke ved enhver teknisk  

 ændring, der skal gøres opmærksom på, at  

 sikkerhedskravene kan bringes i fare.
Det er alene ændringer, der kan  

 medføre, at certifikatets ægthed ikke kan kontrolleres, at  

 certifikater offentliggøres, hvor underskriveren ikke har givet sit  

 samtykke hertil, eller ændringer der indebærer, at der kan  

 foretages ændringer i certifikaterne af personer, der ikke er  

 autoriseret hertil.
 Bestemmelsen forpligter således nøglecentret  

 til ved hjælp af den teknologi, der til enhver tid er til  

 rådighed at sikre de systemer, der anvendes i nøglecentret.
Til stk. 3 Det er ifølge stk. 3 forbudt for et  

 nøglecenter, der udsteder kvalificerede certifikater at opbevare eller  

 kopiere de personers signaturgenereringsdata, som det har udstedt et  

 certifikat til.
Opbevaring og kopiering af signaturgenereringsdata vil  

 kunne udgøre en alvorlig trussel mod den juridiske anerkendelse af  

 elektroniske signaturer.
Der bør være sikkerhed for, at det  

 alene er underskriveren, der har adgang til signaturgenereringsdataene, og  

 dermed, at det kun er underskriveren, der har haft mulighed for at benytte  

 sin elektroniske signatur.
 Bestemmelsen er en implementering af direktivets bilag II,  

 litra j.
Til kapitel 5 Erstatningsansvar Til § 11 Til stk. 1 Bestemmelsen fastlægger de ansvarsregler, der  

 gælder for nøglecentre, der udsteder kvalificerede certifikater,  

 eller som overfor offentligheden indestår for sådanne  

 certifikater.
Et dansk nøglecenter kan overfor offentligheden  

 indestå for, at et andet nøglecenters, herunder også et  

 udenlandsk nøglecenters, certifikater overholder reglerne for  

 udstedelse af kvalificerede certifikater, jf. stk. 1.
Nøglecentret er ansvarlig for tab hos den, der med  

 rimelighed forlader sig på et certifikat.
Det vil både sige  

 modtageren af en elektronisk signatur med et tilknyttet certifikat, men  

 også underskriveren.
Der kan også blive tale om, at  

 nøglecentret kan pådrage sig et erstatningsansvar for tab hos en  

 tredjemand, der lider tab som følge af nøglecentrets  

 uagtsomhed.
 Bestemmelsen vedrører ikke forholdet mellem  

 afsender og modtager af et kvalificeret certifikat.
Nøglecentret er i følge nr. 1  

 ansvarlig for, at alle oplysningerne i certifikatet er korrekte.
Heri ligger  

 eksempelvis, at de pågældende oplysninger om underskriverens  

 identitet skal være korrekte, jf. også bemærkningerne til  

 lovforslagets § 6.
 Nøglecentret er ifølge nr. 2  

 erstatningsansvarlig for tab, der skyldes, at et kvalificeret certifikat ikke  

 indeholder alle de oplysninger, der er krævet i § 4.
 Nøglecentret er ifølge nr. 3  

 erstatningsansvarlig for tab, der opstår som følge af manglende  

 spærring af et certifikat straks efter, at der er modtaget anmodning  

 herom, jf. § 9, stk. 2.
Ifølge nr. 4 er et nøglecenter  

 ansvarlig for tab, der følger af, manglende eller fejlagtig  

 information om spærring af certifikatet.
Nøglecentret bliver  

 ligeledes ansvarlig for tab, der opstår som følge af, at der  

 ikke er givet information om, at et certifikat er udløbet, eller der  

 ikke er oplyst om eventuelle formålsbegrænsninger eller  

 beløbsbegrænsninger, jf. §§ 9, stk. 1 og 3.
 Nr. 5 fastsætter, at nøglecentret er  

 ansvarlig for tab opstået som følge af, at de  

 sikkerhedsforskrifter, der er opregnet i § 7, ikke er blevet  

 overholdt.
Til stk. 2 § 11 har et forbrugerbeskyttende sigte, idet  

 bestemmelsen fastsætter et culpaansvar med omvendt bevisbyrde.
Der  

 påhviler således nøglecentret et ansvar at  

 godtgøre, at centret ikke har handlet uagtsomt eller  

 forsætligt.
Begrundelsen for at indføre dette skærpede  

 ansvar for visse nøglecentre er områdets meget tekniske og  

 komplicerede karakter.
Det vil for den almindelige bruger af elektroniske  

 signaturer uden særlig kendskab til teknologien være vanskeligt  

 at påvise, at nøglecentret har begået fejl eller  

 forsømmelser, der kan bedømmes som værende culpøse  

 eller forsætlige.
 Bestemmelsen er udformet i overensstemmelse med lignende  

 regler om præsumptionsansvar i anden lovgivning.
 Pålæggelse af et skærpet  

 erstatningsansvar kan være med til at sikre den fornødne tillid  

 og dermed en øget anvendelse af kvalificerede certifikater.
 For at der kan pålægges nøglecentret et  

 erstatningsansvar for tab lidt hos underskriveren eller tredjemand efter  

 bestemmelsen, skal de øvrige betingelser efter den almindelige  

 erstatningsret ligeledes være opfyldt.
Til stk. 3 Stk. 3 fritager et nøglecenter for tab,  

 der opstår ved brug af et kvalificeret certifikat udenfor de  

 begrænsninger, der er fastsat for certifikatet.
Såfremt  

 certifikatet anvendes uden for formåls- og  

 beløbsbegrænsninger for certifikatet, er nøglecenteret  

 ikke ansvarlig for tab, der må opstå som følge heraf.
 Det er en forudsætning for, at nøglecentret  

 kan undgå erstatningsansvaret efter stk. 1 og 2, at  

 begrænsningerne fremgår tydeligt af certifikatet, jf. § 4,  

 og at de på forespørgsel oplyses af nøglecentrets  

 katalog- og tilbagekaldelsestjeneste, jf. § 9, stk. 1 og 3.
Til stk. 4 I stk. 4 fastsættes det, at ikke er muligt at  

 fravige det særlige ansvar efter stk. 1-3 ved forudgående  

 aftale.
Til stk. 5 Bestemmelsen i stk. 5 fastslår, at  

 såfremt et kvalificeret certifikat anvendes i situationer, der  

 både er omfattet af dette lovforslag og af reglerne i det forslag til  

 lov om visse betalingsmidler, som er under behandling i Folketinget, finder  

 denne lov kun anvendelse i det omfang, tabet ikke dækkes efter i  

 §§ 10 og 11 i lov om visse betalingsmidler.
Bestemmelsen skal sikre, at forhold, der måtte  

 være omfattet af både lov om visse betalingsmidler og dette  

 lovforslag, bedømmes efter det strengeste regelsæt.
Skadelidte  

 har herved størst mulig sikkerhed for at få sit tab  

 erstattet.
 Anvendes et kvalificeret certifikat, som findes på  

 et såkaldt »multi-applikationskort« - det vil sige et kort, der kan  

 anvendes både som betalingsmiddel og til andre formål - i  

 situationer, der ikke er omfattet af lov om visse betalingsmidler, skal et  

 eventuelt ansvar for nøglecentret bedømmes efter dette forslags  

 § 11.
§ 11, stk. 1, nr. 1 og 2 er en implementering af  

 direktivets artikel 6, stk. 1, litra a.
Stk. 2, nr. 3 implementerer  

 direktivets artikel 6, stk. 2. Bestemmelsen udvider dog ansvaret til  

 også at omfatte manglende oplysninger om, at certifikatet er  

 udløbet, samt oplysninger om at der er fastsat begrænsninger for  

 brugen af certifikatet.
Med henvisningen til § 7 i forslagets § 11,  

 stk. 2, nr. 4 implementeres direktivets artikel 6, stk. 1, litra b  

 og c, hvorefter et nøglecenter er erstatningsansvarlig for tab, der  

 opstår som følge af den underskriver, der er identificeret i  

 certifikatet, ikke på udstedelsestidspunktet var i besiddelse af de  

 signaturgenereringsdata, der svarer til de i certifikatet indeholdte  

 signaturverificeringsdata.
Nøglecentret pådrager sig ligeledes  

 et erstatningsansvar, såfremt signaturgenereringsdata og  

 signaturverificeringsdata ikke kan anvendes komplementært i de  

 tilfælde, hvor det er nøglecentret, der har leveret begge  

 datasæt, jf. § 11, stk. 2, nr. 4 sammenholdt med § 7,  

 stk. 2.
Bestemmelserne i § 11 indeholder et særligt  

 strengt erstatningsansvar for nøglecentrene i visse i bestemmelsen  

 angivne situationer.
Uden for disse situationer gælder dansk rets  

 almindelige erstatningsregler.
 § 11 regulerer ikke spørgsmål om,  

 hvorvidt nøglecentret kan søge regres over for andre for  

 erstatninger udbetalt efter § 11.
Til Kapitel 6 Supplerende krav til behandling af personoplysninger Kapitel 6 gælder for alle nøglecentre  

 etableret i Danmark, uanset om de udbyder kvalificerede certifikater, eller  

 om de udbyder certifikater til offentligheden.
Til § 12 Bestemmelsen regulerer adgangen til at behandle  

 personoplysninger i forbindelse med udøvelse af  

 nøglecentervirksomhed omfattet af denne lov.
 Bestemmelsen gælder for alle nøglecentre,  

 etableret i Danmark, jf. også bemærkningerne til § 2.
 Bestemmelsen finder anvendelse både i relation til  

 indsamling af personoplysninger i forbindelse med udstedelsen af et  

 certifikat og ved den efterfølgende opretholdelse af certifikatet.
 Reglerne i det fremsatte forslag til lov om behandling af  

 personoplysninger vil i øvrigt finde anvendelse med de afvigelser, som  

 følger af bestemmelsen.
Efter stk. 1 må et nøglecenter kun  

 indsamle personoplysninger i det omfang, det er nødvendigt for  

 udstedelsen eller opretholdelsen af et certifikat.
Oplysninger må  

 desuden kun indsamles fra den registrerede, som normalt vil være lig  

 med underskriveren, medmindre denne har givet sit udtrykkelige samtykke til  

 at indsamling af oplysninger også kan ske fra andre.
Udtrykket  

 »udtrykkelige samtykke« skal forstås i overensstemmelse med § 3,  

 nr. 8 sammenholdt med § 6, stk. 1, nr. 1, i lov om behandling af  

 personoplysninger.
 Stk. 2 fastsætter, at et  

 nøglecenter kun må behandle og videregive personoplysninger  

 indsamlet efter stk. 1 til andre formål end til at udstede og  

 opretholde et certifikat, såfremt den registrerede har givet sit  

 udtrykkelige samtykke hertil.
 Telestyrelsen fører, jf. § 18, tilsyn med  

 overholdelsen af bestemmelsen og kan i den forbindelse udstede påbud  

 til et nøglecenter om at overholde bestemmelsen og eventuelt  

 pålægge det tvangsbøder.
 Bestemmelsen implementerer direktivets artikel 8.
Til kapitel 7 Elektronisk signatur og formkrav Til § 13 Den foreslåede bestemmelse indeholder en  

 »udfyldningsregel«, som har til formål at give visse formkrav i  

 retsregler andre steder i lovgivningen et bestemt indhold.
Det drejer sig om  

 retsregler, der indebærer et krav om, at en elektronisk meddelelse skal  

 være forsynet med underskrift, signatur eller lignende.
Af bestemmelsen  

 følger, at sådanne krav skal anses for opfyldt, hvis der  

 anvendes en elektronisk signatur, der lever op til visse sikkerhedskrav,  

 fordi der er tale om en avanceret elektronisk signatur, jf. § 3,  

 stk. 1, nr. 2, som endvidere er baseret på et kvalificeret  

 certifikat, jf. § 4, og fremkommet ved brug af et sikkert  

 signaturgenereringssystem, jf. § 14 og § 15.
Bestemmelsen har alene virkning for underskriftskrav m.v.,  

 som kan opfyldes ved brug af en elektronisk signatur, og har således  

 ikke betydning for spørgsmålet om, hvornår dette er  

 tilfældet.
På nuværende tidspunkt indeholder dansk ret ikke  

 regler, der foreskriver anvendelse af elektroniske signaturer.
Derimod findes  

 der en del retsregler, der indeholder krav om underskrift.
Om et sådant formkrav kan opfyldes ved brug af en  

 elektronisk signatur, skal som hidtil afgøres efter reglerne på  

 det pågældende retsområde.
Fører en fortolkning af  

 disse regler til, at kravet kan opfyldes ved anvendelse af en elektronisk  

 signatur, følger det imidlertid af den foreslåede bestemmelse,  

 at en meddelelse, der er forsynet med en avanceret elektronisk signatur, som  

 opfylder de ovenfor nævnte betingelser, ikke vil kunne afvises eller i  

 øvrigt fratages virkning med den begrundelse, at den ikke opfylder det  

 pågældende krav om underskrift.
Til et formkrav om signatur mv. vil der kunne være  

 knyttet andre betingelser.
Ofte vil opfyldelse af sådanne formkrav  

 formentlig forudsætte, at signaturen stammer fra og dermed  

 identificerer en bestemt person.
Elektronisk signatur vil ofte være  

 knyttet til en bestemt person, men der vil også kunne udstedes  

 certifikater med et pseudonym, jf. § 4, stk. 2, nr. 3, ligesom det  

 vil kunne forekomme, at et certifikat identificerer en juridisk person (et  

 selskab, en forening, en fond eller lignende), men derimod ikke den person,  

 der afgiver signaturen for den juridiske person.
Den foreslåede  

 bestemmelse har alene betydning for spørgsmålet om, hvad der  

 skal til for at opfylde et krav om, at en meddelelse skal være forsynet  

 med signatur eller lignende.
Derimod regulerer bestemmelsen f.eks. ikke, om  

 man kan anvende en signatur med et pseudonym til at opfylde et sådant  

 formkrav.
 Den foreslåede bestemmelse indebærer, at der  

 som udgangspunkt ikke vil kunne stilles strengere krav end dem, der  

 følger af reglerne i denne lov om avancerede elektroniske signaturer,  

 kvalificerede certifikater og sikre signaturgenereringssystemer, for at anse  

 et krav om underskrift for opfyldt ved brug af en elektronisk signatur.  

 Direktivets artikel 5, stk. 1, litra a, som tilsigtes gennemført  

 ved bestemmelsen, giver således som udgangspunkt ikke mulighed for at  

 stille sådanne strengere krav.
Der vil dog kunne stilles strengere krav til elektroniske  

 meddelelser til og fra offentlige myndigheder.
Dette følger af  

 direktivets artikel 3, stk. 7, som indeholder en begrænset  

 undtagelse herom.
I givet fald skal sådanne krav være objektive,  

 gennemsigtige, forholdsmæssige og ikke-diskriminerende.
 For så vidt angår muligheden for at opfylde  

 kravene i denne bestemmelse med et kvalificeret certifikat, udstedt af et  

 nøglecenter etableret uden for Danmark, henvises til  

 bemærkningerne til § 2 og § 23.
Til kapitel 8 Sikre signaturgenereringssystemer Til § 14 Til stk. 1-2 Stk. 1-2 indeholder de krav, som et  

 signaturgenereringssystem, jf. definitionen heraf i § 3, nr. 5, skal  

 opfylde for at kunne betegnes som et sikkert signaturgenereringssystem.  

 Kravene svarer til indholdet af direktivets bilag III.
 Hvorvidt en elektronisk signatur er skabt ved brug af et  

 sikkert signaturgenereringssystem har betydning for, hvilke retsvirkninger  

 den pågældende signatur kan tillægges, jf. herved  

 bemærkningerne til § 13.
Til stk. 3 Bestemmelsen implementerer direktivets artikel 3,  

 stk. 5, 2. pkt., der kræver, at Medlemsstaterne formoder, at  

 signaturgenereringssystemer, der overholder almindelig anerkendte standarder,  

 som Kommissionen har fastsat efter proceduren i direktivets artikel 9 og  

 offentliggjort i EF-Tidende, opfylder kravene til et sikkert  

 signaturgenereringssystem, jf. direktivets bilag III.
 Det vides endnu ikke, hvornår Kommissionen vil  

 være i stand til at fastsætte og offentliggøre  

 sådanne standarder.
 Bestemmelsen udfylder de meget overordnede krav, som er  

 fastsat i medfør af stk. 1 på den måde, at en  

 virksomhed, der ønsker at udvikle et sikkert signaturgenereringssystem  

 kan indrette systemet, så det overholder de offentliggjorte standarder  

 og dermed få større sikkerhed for, at det kan blive  

 efterprøvet med et positivt resultat.
 Bestemmelsen kan medvirke til at skabe et indre marked for  

 sikre signaturgenereringssystemer og skal ses i sammenhæng med  

 § 15, stk. 3.
Til § 15 Til stk. 1 I stk. 1 bemyndiges Forskningsministeren til at  

 udpege et eller flere egnede organer eller myndigheder til at medvirke til at  

 efterprøve, om signaturgenereringssystemer opfylder kravene til sikre  

 signaturgenereringssystemer, jf. § 14.
 Bestemmelsen giver mulighed for, at et privat organ kan  

 udpeges til at forestå de nævnte efterprøvelser.
 Muligheden for at få efterprøvet et  

 signaturgeneringssystem af et organ eller en myndighed udpeget efter  

 stk. 1 omfatter ikke kun udbydere af sådanne systemer, som er  

 etableret i Danmark men også nøglecentre etableret i et land  

 inden for Det Europæiske Økonomiske Samarbejde (EØS).
Endvidere gives der i bestemmelsen hjemmel til, at  

 Forskningsministeren kan fastsætte regler om de nærmere  

 procedurer, efter hvilke efterprøvelsen skal foretages.
Disse kan  

 strække sig fra en egentlig kontrol af, om systemet overholder kravene  

 i § 14, stk. 1 og 2, til forskellige grader af selv-deklarering  

 efter på forhånd fastlagte procedurer og i samarbejde med et  

 bemyndiget organ, sålede som det kendes fra eksempelvis reguleringen af  

 radio- og teleterminaludstyr.
 I medfør af direktivets artikel 3, stk. 4,  

 skal Kommissionen fastlægge en række kriterier for, hvorledes  

 Medlemsstaterne afgør, om et organ eller en myndighed er egnet til at  

 blive udpeget til at efterprøve signaturgenereringssystemer.
 Hjemlen i stk. 1 vil formentlig først blive  

 udnyttet, når Kommissionen har fastlagt sådanne kriterier,  

 hvorved det vil det være muligt at fastsætte de administrative  

 rammer for etablering af et eller flere prøvningsorganer, jf.  

 også de almindelige bemærkninger.
Udgifterne i forbindelse med efterprøvelse af, om  

 et signaturgenereringssystem opfylder kravene i § 14, stk. 1 og 2,  

 forudsættes afholdt af producenterne af de pågældende  

 systemer.
Regler herom vil kunne fastsættes i medfør af  

 bemyndigelsen i § 15, stk. 1.
Til stk. 2 For at et signaturgenereringssystem skal kunne betegnes  

 som et sikkert signaturgenereringssystem, skal det være  

 efterprøvet, at produktet lever op til minimumskravene i § lovens  

 14. Efterprøvelsen skal ske i henhold til de i medfør at  

 stk. 1 fastsatte regler.
 Betegnelsen et sikkert signaturgenereringssystem må  

 således kun anvendes, når en efterprøvelse som nævnt  

 i stk. 1 er sket.
Til stk. 3 I stk. 3 fastslås det, at et sikkert  

 signaturgenereringssystem, som er blevet efterprøvet af et organ eller  

 en myndighed udpeget i et andet EØS-land, ikke skal godkendes efter  

 stk. 1 for at blive markedsført eller anvendt i forbindelse med  

 avancerede elektroniske signaturer på det danske marked.
 Bestemmelsen implementerer direktivets artikel 3,  

 stk. 4, 2. pkt. og artikel 4, stk.2.
 Signaturgenereringssystemer, som er efterprøvet  

 efter stk. 1, vil tilsvarende kunne markedsføres og anvendes i  

 andre EØS-lande, uden at skulle efterprøves i disse lande.  

 Herved skabes der mulighed for etableringen af et indre marked for  

 signaturgenereringssytemer.
Til kapitel 9 Tilsyn m.v.
 Bestemmelserne i kapitel 9 er en implementering af  

 direktivets krav i artikel 3, stk. 3, om at medlemsstaterne skal sikre,  

 at der føres tilsyn med udbyderne af kvalificerede certifikater.  

 Tilsynet omfatter desuden overholdelsen af § 12, som stiller krav til  

 samtlige nøglecentre etableret i Danmark.
Til § 16 Til stk. 1 Nøglecentre, som udsteder kvalificerede  

 certifikater, skal overholde en række krav fastsat i kapitel 4, og  

 bestemmelser som fastsættes i medfør heraf.
 For at Telestyrelsen kan blive informeret om eksistensen  

 af et nyt nøglecenter på det danske marked, fastsættes  

 det, at nøglecentret skal foretage en anmeldelse til Telestyrelsen  

 senest samtidig med, at det påbegynder udstedelse af kvalificerede  

 certifikater.
 På denne måde får Telestyrelsen et  

 overblik over virksomhederne på det danske marked og kan fra starten  

 gå ind og kontrollere, at virksomheden og dens tjenester overholder  

 lovens krav.
 Det følger af bestemmelsen i § 2, at  

 anmeldelseskravet til Telestyrelsen kun finder anvendelse på  

 nøglecentre etableret i Danmark, der udsteder certifikater til  

 offentligheden.
Der er ikke tale, om at nøglecentret skal godkendes  

 eller autoriseres af Telestyrelsen for, at nøglecentret kan  

 påbegynde sin virksomhed.
Et sådant krav vil være i strid  

 med direktivets artikel 3, stk. 1, der forbyder medlemsstaterne at  

 stille krav om forudgående autorisation som en betingelse for, at et  

 nøglecenter kan drive virksomhed.
Manglende overholdelse af anmeldelseskravet i stk. 1  

 medfører ikke, at nøglecentret kan forbydes at drive virksomhed  

 som nøglecenter.
Telestyrelsen kan give nøglecentret et  

 pålæg om at foretage en anmeldelse og eventuelt  

 pålægge tvangsbøder for den manglende anmeldelse.  

 Telestyrelsen kan desuden i ekstraordinære tilfælde give  

 udbyderen pålæg om ikke at betegne sine certifikater som  

 kvalificerede certifikater, jf. § 18, stk. 6.
Til stk. 2 I stk. 2 fastsættes det, hvilke oplysninger et  

 nøglecenter skal fremsende til Telestyrelsen i forbindelse med  

 anmeldelsen.
De nævnte oplysninger skal tjene som en generel  

 orientering af Telestyrelsen om nøglecentret.
Der stilles ikke krav  

 om, at et nøglecenter, der udsteder kvalificerede certifikater, skal  

 være organiseret i en bestemt selskabsform.
Til Stk. 3 Stk. 3 fastsætter, at nøglecentret skal  

 anmelde enhver ændring i nøglecentrets navn, hjemsted, evt.  

 selskabsform, ledelse og systemrevisor til Telestyrelsen, senest 8 dage efter  

 at ændringen er sket.
Til stk. 4 Bestemmelsen bemyndiger Telestyrelsen til at  

 fastsætte nærmere krav til, hvilke oplysninger et  

 nøglecenter skal indsende, udover de i stk. 2 nævnte  

 oplysninger.
Til § 17 Det er som nævnt i de indledende bemærkninger  

 og i bemærkningerne til § 5 og § 18 tanken, at det tilsyn,  

 som Telestyrelsen skal føre med nøglecentre, der udsteder  

 kvalificerede certifikater, i vidt omfang skal baseres på oplysninger,  

 som nøglecentrets valgte systemrevision udarbejder.
 Rapporten skal sætte Telestyrelsen i stand til at  

 vurdere, om der er forhold, som indikerer, at tilsynet bør anvende  

 sine reaktionsmuligheder i henhold til loven ved at afkræve  

 nøglecentret yderligere oplysninger eller eventuelt skride ind over  

 for nøglecentret ved at give forskellige pålæg,  

 idømme tvangsbøder eller i givet fald at fratage  

 nøglecentret retten til at anvende betegnelsen kvalificerede  

 certifikater om de certifikater, som det udsteder.
Til stk. 1 I medfør af stk. 1 skal nøglecentret  

 indsende en rapport til Telestyrelsen samtidig med, at det foretager en  

 anmeldelse i medfør af § 16. Rapporten skal give Telestyrelsen et  

 grundlag for at bedømme, om nøglecentret overholder  

 lovgivningens krav til nøglecentre, der udsteder kvalificerede  

 certifikater.
Til stk. 2 Rapporten skal ifølge nr. 1 for det  

 første indeholde en beskrivelse af nøglecentrets virksomhed og  

 de systemer, som anvendes af nøglecentret.
Af beskrivelsen skal det  

 særligt fremgå, hvorledes kravene i kapitel 4 til  

 nøglecentret konkret sikres overholdt.
 For det andet skal nøglecentrets ledelse, jf.  

nr. 2 i rapporten afgive en erklæring om, hvorvidt den samlede  

 data-, system- og driftssikkerhed i nøglecentret må anses for  

 betryggende og i overensstemmelse med kapitel 4, samt regler fastsat i  

 medfør heraf.
Ved udtrykket nøglecentrets ledelse forstås i  

 denne sammenhæng bestyrelsen, direktionen i virksomheder uden  

 bestyrelse, eller et tilsvarende ledelsesorgan afhængigt af, hvorledes  

 nøglecentret er organiseret.
Ledelsens erklæring til  

 Telestyrelsen giver sammen med den lignende erklæring fra den valgte  

 systemrevisor Telestyrelsen en viden om, hvorvidt nøglecentret har de  

 nødvendige forretningsgange, sikkerhedsprocedurer, m.v., som  

 gør det muligt for nøglecentret at overholde kravene i lovens  

 kapitel 4 og bestemmelser fastsat i medfør heraf.
 I nr. 3 fastsættes krav om, at den valgte  

 systemrevisor, jf. § 5, stk. 2, skal afgive en særskilt  

 erklæring om, i hvilket omfang den samlede data-, system- og  

 driftssikkerhed i nøglecentret må anses for betryggende og i  

 overensstemmelse med kapitel 4, samt regler fastsat i medfør  

 heraf.
Formålet med at stille krav til både ledelsen  

 af nøglecentret og den valgte systemrevisor om at afgive en  

 erklæring i tilknytning til den rapport, som skal indsendes til  

 Telestyrelsen, er at få to uafhængige vurderinger af, om  

 nøglecentret overholder loven.
Selskabets ledelse er ansvarlig for den  

 løbende overholdelse af kravene i loven og må forventes at have  

 det mest detaljerede kendskab til, om der kunne være problemer i den  

 forbindelse.
Den valgte systemrevisor må formodes også at have et  

 solidt kendskab til nøglecentrets virksomhed og har derudover  

 særlig ekspertise i relation til revision, dokumentation, etc.
Til stk. 3 I stk. 3 stilles der krav om, at nøglecentret  

 en gang årligt skal udarbejde en ny opdateret rapport vedrørende  

 nøglecentrets overholdelse af kravene i lovgivningen.
Rapporten med erklæringer skal indsendes til  

 Telestyrelsen inden et tidspunkt, som fastsættes af Telestyrelsen.  

 Telestyrelsen fastsætter samtidig, hvilken tidsperiode rapporten skal  

 vedrøre.
Som udgangspunkt bør indsendelsestidspunktet ikke  

 fastsættes til at være mere end 3 måneder efter denne  

 tidsperiode for at sikre, at de oplysninger, som modtages, ikke er  

 forældede.
Telestyrelsen kan bestemme indsendelsestidspunktet for  

 rapporter fra de enkelte nøglecentre med henblik på at  

 undgå, at samtlige rapporter indsendes på det samme tidspunkt.  

 Herved kan der sikres en bedre udnyttelse af styrelsens ressourcer.
Samtidig  

 kan der tages hensyn til de enkelte nøglecentre, som blandt kan have  

 forskellige regnskabsår, eller lignende.
 Det forudsættes, at tidspunktet for det enkelte  

 nøglecenters indsendelse af den årlige rapport ikke kan  

 ændres i de følgende år, medmindre særlige grunde  

 taler herfor.
 Den opdaterede rapport og erklæringerne fra ledelsen  

 og den valgte systemrevisor er et vigtigt redskab for Telestyrelsens  

 løbende tilsyn af, om nøglecentret overholder lovens krav.
Til stk. 4 I stk. 4 bemyndiges Telestyrelsen til at  

 fastsætte nærmere krav til indholdet af den rapport, som skal  

 indsendes til Telestyrelsen første gang i forbindelse med anmeldelsen  

 af nøglecentret og efterfølgende en gang årligt, til de  

 erklæringer, som ledelsen og den valgte systemrevisor skal afgive samt  

 om systemrevisionens gennemførelse i nøglecentre, der udsteder  

 kvalificerede certifikater.
 Bemyndigelsen giver mulighed for, at der fastsættes  

 mere præcise krav til indholdet af dokumentation, sådan at  

 dokumentationen fra de forskellige nøglecentre får et  

 sammenligneligt indhold, samt giver mulighed for at afgrænse, hvilke  

 typer af oplysninger, som Telestyrelsen vurderer er nødvendige, for at  

 styrelsen kan udføre sine opgaver i henhold til loven.
 Der kan desuden fastsættes yderligere krav til  

 indholdet af den erklæring, som ledelsen og den valgte systemrevisor  

 skal indsende til Telestyrelsen.
 Endelig bemyndiges Telestyrelsen til at fastsætte de  

 overordnede rammer for, hvorledes systemrevisionen skal gennemføres i  

 et nøglecenter, herunder blandt andet krav til omfanget af  

 systemrevisionen, krav til systemrevisionens arbejdsvilkår, dens adgang  

 til deltagelse i ledelsesmøder, udarbejdelse af en særskilt  

 revisionsprotokol, samarbejde med den interne revision i nøglecentret,  

 såfremt en sådan eksisterer, krav vedrørende  

 systemrevisors kvalifikationer, m.v.
Til § 18 Til stk. 1 Telestyrelsen udpeges til at varetage det overordnede  

 tilsyn med overholdelsen af loven.
Telestyrelsen skal føre kontrol med, at kravene i  

 loven til både nøglecentret, og de certifikater  

 nøglecentret udsteder, overholdes.
Ved at stille krav om at  

 nøglecentre, der udsteder kvalificerede certifikater,  

 underlægges et statsligt tilsyn, er det hensigten at sikre, at de  

 nøglecentre, som benytter betegnelsen kvalificerede certifikater om de  

 certifikater, de udsteder, har et kvalitets- og sikkerhedsniveau, som  

 brugerne kan have tillid til.
Telestyrelsen skal kun i begrænset omfang  

 føre tilsyn med nøglecentre, som ikke ønsker at udstede  

 kvalificerede certifikater.
Lovens regler finder med undtagelse af § 12  

 ikke anvendelse på disse virksomheder.
Disse nøglecentre vil  

 kunne oprettes frit og drive deres virksomhed i henhold til kvalitetskrav og  

 standarder, som findes i markedet.
I modsætning til det tilsyn der i dag føres  

 med virksomheder på det finansielle område, er det ikke  

 hensigten, at Telestyrelsen skal foretage inspektioner af de tilsynsbelagte  

 virksomheder Hovedopgaven for Telestyrelsen vil være at foretage  

 en vurdering af de rapporter, som nøglecentrene skal udarbejde og  

 indsende til Telestyrelsen, når nøglecentret påbegynder  

 sin virksomhed og herefter en gang årligt.
 Såfremt de oplysninger, som Telestyrelsen har  

 modtaget fra nøglecentret, dets revision, brugerne eller andre, giver  

 anledning til at betvivle, at nøglecentret overholder lovens krav,  

 skal Telestyrelsen benytte sig af de reaktionsmuligheder, som der er givet  

 hjemmel til i loven.
 I bestemmelsen fastsættes endvidere de nærmere  

 regler for Telestyrelsens kompetence til at træffe afgørelser  

 over for de nøglecentre, der udsteder kvalificerede certifikater.  

 Styrelsen har mulighed for at udstede påbud, idømme  

 tvangsbøder og fratage et nøglecenter retten til at betegne de  

 certifikater, det udsteder som kvalificerede certifikater.
Der kan forekomme tilfælde, hvor et  

 nøglecenter samtidig er underlagt andre tilsynsordninger, f.eks.  

 på det finansielle område.
Bestemmelsen regulerer ikke dette.
Det  

 forudsættes dog, at Telestyrelsen og de relevante tilsynsmyndigheder i  

 nødvendigt omfang samarbejder med henblik på at undgå  

 unødvendig dobbeltregulering, og lignende af nøglecentre.
Til stk. 2 I stk. 2 gives der hjemmel til, at Telestyrelsen kan  

 udstede påbud til et nøglecenter med henblik på at sikre,  

 at lovens bestemmelser overholdes.
 I nr. 1 gives der hjemmel til, at Telestyrelsen kan  

 påbyde et nøglecenter at foretage en anmeldelse, jf. § 16,  

 herunder at kræve yderligere oplysninger, hvis nøglecentrets  

 anmeldelse er mangelfuld.
 I medfør af nr. 2 kan Telestyrelsen  

 påbyde et nøglecenter at indsende rapporter, jf. § 17 til  

 Telestyrelsen, herunder at indsende yderligere oplysninger, m.v.,  

 såfremt nøglecentret har indsendt en mangelfuld rapport til  

 Telestyrelsen.
 I medfør af nr. 3 kan Telestyrelsen i de  

 tilfælde, hvor styrelsen mener, at et nøglecenter ikke  

 overholder bestemmelserne i denne lov, udstede påbud til  

 nøglecentret om at bringe det pågældende forhold  

 vedrørende nøglecentrets virksomhed i overensstemmelse med  

 lovgivningen.
Ved en konkret mistanke om, at der er begået en  

 strafbar handling kan bestemmelsen ikke anvendes til at påbyde det  

 pågældende nøglecenter eller systemrevisor at fremskaffe  

 yderligere oplysninger, eller foretage undersøgelser vedrørende  

 forhold, der er omfattet af mistanken.
I så fald skal myndigheden  

 gå frem efter strafferetsplejens regler.
Tilsvarende gælder i  

 relation til oplysningsforpligtelserne i forslagets § 19, stk. 1 og  

 2 og § 20, stk. 2 og 3, samt ved iværksættelse af en  

 ekstraordinær revision, jf. § 19, stk. 5.
Til stk. 3 I forbindelse med udstedelse af et påbud efter  

 stk. 2 fastsætter Telestyrelsen en tidsfrist for  

 nøglecentrets opfyldelse heraf.
Tidsfristens længde må  

 afhænge af forholdene i den konkrete situation, herunder om  

 Telestyrelsen finder, at der muligvis kan være behov for at anvende  

 hjemlen i stk. 6 til at fratage et nøglecenter retten til at  

 udstede kvalificerede certifikater.
Til stk. 4 Telestyrelsen bemyndiges i stk. 4 til at  

 pålægge et nøglecenter tvangsbøder, såfremt  

 det ikke efterkommer påbud udstedt i medfør af stk. 2 Til stk. 5 I medfør af stk. 5 kan Telestyrelsen  

 foranstalte en ekstraordinær systemrevision i et nøglecenter,  

 der udsteder kvalificerede certifikater.
Bestemmelsen giver Telestyrelsen  

 mulighed for at skaffe sig selv og nøglecentrets ledelse et overblik  

 over en række forhold i virksomheden, som Telestyrelsen ud fra de  

 foreliggende oplysninger har fundet behov for at få oplyst.  

 Telestyrelsen udpeger den systemrevisor, som skal udføre den  

 ekstraordinære systemrevision og fastsætter de nærmere  

 rammer for gennemførelsen heraf.
Den udpegede systemrevisor kan enten  

 være den af nøglecentret valgte systemrevisor eller en anden  

 systemrevisor.
Telestyrelsen kan pålægge nøglecentret  

 at afholde udgifterne i forbindelse med en ekstraordinær  

 systemrevision.
Dette vil normalt være tilfældet, hvor  

 anledningen til Telestyrelsens iværksættelse af den  

 ekstraordinære systemrevision har været afgivelse af  

 utilstrækkelige oplysninger til Telestyrelsen fra nøglecentrets  

 ledelse eller den valgte systemrevisor.
Til stk. 6 I medfør af stk.6 kan Telestyrelsen fratage et  

 nøglecenter retten til at anvende betegnelsen kvalificerede  

 certifikater i grovere tilfælde, hvor nøglecentret trods et  

 påbud og idømmelse af tvangsbøder ikke efterlever  

 påbud fra Telestyrelsen, groft eller gentagne gange har overtrådt  

 lovens regler, eller hvis nøglecentret anmelder betalingsstandsning  

 eller kommer under konkurs.
 Det er en forudsætning for, at bemyndigelsen kan  

 bringes i anvendelse over for et nøglecenter, at der er tale om en  

 situation, hvor der er umiddelbart behov at beskytte brugerne af de udstedte  

 certifikater.
Til stk. 7 og 8 Bestemmelserne fastsætter, at en afgørelse  

 fra Telestyrelsen efter stk. 6 om at fratage et nøglecenter  

 retten til at anvende udtrykket kvalificerede certifikater kan kræves  

 indbragt for domstolene.
Samtidig fastsættes regler for, i hvilke  

 situationer, der kan træffes afgørelse om, at en indbringelse af  

 Telestyrelsens afgørelse for domstolene kan tillægges  

 opsættende virkning.
Til § 19 Bestemmelsen fastsætter en adgang for Telestyrelsen  

 til at kræve meddelt oplysninger med henblik på varetagelse af  

 styrelsens tilsynsrolle.
 Som nævnt ovenfor til bemærkningerne til  

 § 18, stk. 2, kan oplysningsforpligtelsen ikke anvendes til at  

 afkræve en person eller en virksomhed yderligere oplysninger i  

 tilfælde, hvor der er en konkret mistanke om, at der er begået en  

 strafbar handling.
Til stk. 1 I bestemmelsen gives Telestyrelsen adgang til at indhente  

 oplysninger hos alle nøglecentre, som udsteder kvalificerede  

 certifikater, samt af andre virksomheder og personer med henblik på at  

 kunne vurdere, hvorvidt de er omfattet af loven.
Til stk. 2 I stk. 2 pålægges nøglecentrets  

 ledelse og system revisor en forpligtelse til straks at meddele Telestyrelsen  

 om forhold, der er af afgørende betydning for nøglecentrets  

 fortsatte virksomhed.
Større systemnedbrud i nøglecentret eller  

 problemer med at overholde kravet i § 5, stk.1, nr. 5 om  

 nøglecentrets økonomiske ressourcer, herunder tilfælde,  

 hvor nøglecentret kommer under konkurs eller anmelder  

 betalingsstandsning, vil være eksempler på situationer, hvor  

 Telestyrelsen skal underrettes.
Telestyrelsens reelle mulighed for at gribe  

 ind over for et nøglecenter, som af den ene eller anden grund har  

 vanskeligt ved at overholde krav i loven, afhænger i vidt omfang af, om  

 Telestyrelsen modtager de relevante oplysninger i tide.
Til § 20 Til stk. 1 Der gives Telestyrelsen en bemyndigelse til at  

 påbyde et nøglecenter inden for en fastsat tidsfrist at  

 vælge en ny systemrevisor i et nøglecenter, hvis fungerende  

 systemrevisor findes åbenbart uegnet til at varetage sit hverv.
 Den kontrol, som systemrevisionen udfører af  

 nøglecentrets virksomhed, udgør en meget vigtig del af det  

 tilsyn, som føres med nøglecentrene, og derfor er det  

 særlig vigtigt, at systemrevisionens kontrol er af høj kvalitet.  

 Telestyrelsen bemyndiges derfor til at kunne gribe ind i de tilfælde,  

 hvor det skønnes, at en revisor for et nøglecenter  

 åbenbart må anses for uegnet til sit hverv.
Til stk. 2 I stk. 2 gives Telestyrelsen hjemmel til i  

 særlige tilfælde at afkræve revisionen i et  

 nøglecenter oplysninger om nøglecentret uden tilladelse fra  

 nøglecentrets ledelse.
Formålet er at give Telestyrelsen  

 mulighed for bedre at foretage en vurdering af, om der er i problemer ved  

 nøglecentrets virksomhed set i forhold til lovens bestemmelser.
Til stk. 3 I henhold til stk. 3 skal nøglecentret og  

 systemrevisor hver især give Telestyrelsen en redegørelse i de  

 tilfælde, hvor en revisor har fratrådt sit hverv.
Telestyrelsen  

 bliver hermed gjort opmærksom på eventuelle problemer i  

 nøglecentret.
 Vedrørende anvendelsen af bestemmelserne i  

 stk. 2 og 3 i situationer, hvor der er konkret mistanke om, at der er  

 begået en strafbar handling, henvises til bemærkningerne ovenfor  

 til § 18, stk. 2.
Til § 21 I bestemmelsen fastsættes det, at Telestyrelsens  

 afgørelser truffet i medfør af loven eller bestemmelser fastsat  

 i medfør af loven ikke kan påklages til en anden administrativ  

 myndighed.
Klagere vil derfor være henvist til at indbringe  

 Telestyrelsens afgørelser til domstolene eller Ombudsmanden.
 De afgørelser, Telestyrelsen vil kunne træffe  

 i medfør af loven, må forventes hovedsageligt at vedrøre  

 driftsmæssige og tekniske forhold, i relation til den virksomhed et  

 nøglecenter kan udføre.
Det må forventes, at antallet af nøglecentre  

 omfattet af loven i hvert fald i den nærmeste fremtid vil være  

 ganske beskedent.
Da en ankeinstans dels skal have indgående teknisk  

 kendskab vedrørende elektroniske signaturer og nøglecentres  

 virksomhed for at være i stand til at vurdere Telestyrelsens  

 afgørelser og formentlig kun vil skulle træffe afgørelse  

 i et mindre antal sager, er det fundet uhensigtsmæssigt at anvende  

 ressourcer hertil.
Til § 22 Forskningsministeren bemyndiges til at fastsætte  

 regler om, at statens udgifter i forbindelse med Telestyrelsens tilsyn  

 afholdes af de nøglecentre, der udsteder kvalificerede  

 certifikater.
 Fordelingen af disse udgifter på de bidragspligtige  

 nøglecentre tilsigtes foretaget ud fra en beregning af de ressourcer,  

 som Telestyrelsen har anvendt til at føre tilsyn med det enkelte  

 nøglecenter.
 I medfør af stk. 2 gives der hjemmel til, at  

 skyldige bidrag kan inddrives ved udpantning.
Til kapitel 10 Internationale forhold Til § 23 Bestemmelsen implementerer direktivets artikel 7 og  

 fastsætter de betingelser, som certifikater udstedt af et  

 nøglecenter etableret i et tredjeland - det vil sige et land uden for  

 EØS - skal opfylde for at kunne ligestilles retligt med et  

 kvalificeret certifikat udstedt af et nøglecenter inden for  

 EØS-området.
 Det følger af § 11, at et nøglecenter  

 etableret i Danmark, der indestår for kvalificerede certifikater  

 udstedt af et nøglecenter fra et tredjeland, er ansvarlig for disse  

 certifikater, for så vidt angår de typer af tab, der er omfattet  

 af bestemmelsen, på samme måde som for de certifikater det danske  

 nøglecenter selv har udstedt.
Til kapitel 11 Strafansvar Til § 24 Bestemmelsen fastsætter, hvilke bestemmelser, der er  

 strafbelagte at overtræde.
 Stk. 2 sikrer, at der kan pålægges  

 selskaber m.v. (juridiske personer) straffeansvar efter reglerne i  

 straffelovens kapitel 5.
Til kapitel 12 Ikrafttrædelse m.v.
Til §§ 25   26 Loven træder i kraft den 1. oktober 2000. Herved  

 gives der mulighed for, at der kan udarbejdes nærmere regler, der  

 udmønter bemyndigelserne i loven til Forskningsministeren og  

 Telestyrelsen.
Bilag 1 EUROPA-PARLAMENTETS OG RÅDETS DIREKTIV 1999/93/EF  

 af 13. december 1999  

 om en fællesskabsramme for elektroniske signaturer EUROPA-PARLAMENTET OG RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 47, stk. 2, artikel 55 og 95, under henvisning til forslag fra Kommissionen(1), under henvisning til udtalelse fra Det Økonomiske og Sociale  

 Udvalg(2), under henvisning til udtalelse fra Regionsudvalget(3), i henhold til fremgangsmåden i traktatens artikel 251(4),  

 og ud fra følgende betragtninger:
(1)	Kommissionen forelagde den 16. april 1997 Europa-Parlamentet,  

 Rådet, Det Økonomiske og Sociale Udvalg og Regionsudvalget en  

 meddelelse med titlen »Et europæisk initiativ inden for elektronisk  

 handel«; (2)	Kommissionen forelagde den 8. oktober 1997 Europa-Parlamentet,  

 Rådet, Det Økonomiske og Sociale  Udvalg og Regionsudvalget en  

 meddelelse med titlen »Sikkerhed og tillid i elektronisk kommunikation   Imod  

  europæiske rammer for digitale signaturer og kryptering«; (3)	Rådet opfordrede den 1. december 1997 Kommissionen til  

 snarest muligt at forelægge Europa-Parlamentet og Rådet et  

 forslag til direktiv om digitale signaturer; (4)	elektronisk kommunikation og handel nødvendiggør  

 elektroniske signaturer og dertil knyttede tjenesteydelser til  

 autentifikation af data; forskellige regler for retlig anerkendelse af  

 elektroniske signaturer og akkreditering af certificeringstjenesteudbydere i  

 medlemsstaterne kan skabe betydelige hindringer for anvendelse af elektronisk  

 kommunikation og elektronisk handel; en klar fællesskabsramme  

 vedrørende betingelserne for elektroniske signaturer vil derimod  

 styrke tilliden til og den generelle accept af de nye teknologier;  

 medlemsstaternes lovgivning bør ikke udgøre en hindring for den  

 frie bevægelighed for varer og tjenesteydelser i det indre marked; (5)	elektronisk signatur-produkters interoperabilitet bør  

 fremmes; efter traktatens artikel 14 indebærer det indre marked et  

 område med fri bevægelighed for varer; specifikke  

 væsentlige krav til elektronisk signatur-produkter skal opfyldes for at  

 sikre fri bevægelighed på det indre marked og opbygge tilliden  

 til elektroniske signaturer, jf. dog Rådets forordning (EF) nr. 3381/94  

 af 19. december 1994 om en fællesskabsordning for kontrol med  

 udførsel af varer med dobbelt anvendelse(5) og  

 afgørelse 94/942/FUSP af 19. december 1994 om en fælles aktion  

 vedtaget af Rådet vedrørende kontrol med udførslen af  

 varer med dobbelt anvendelse(6); (6)	dette direktiv harmoniserer ikke levering af tjenesteydelser med  

 hensyn til informationens fortrolige karakter, hvis disse ydelser er omfattet  

 af nationale bestemmelser med »ordre public« eller offentlig sikkerhed; (7)	det indre marked sikrer den fri bevægelighed for personer,  

 hvorfor unionsborgere og andre, der er bosat i EU, i stigende omfang har  

 behov for kontakt med myndigheder i andre medlemsstater end den, hvori de er  

 bosiddende; elektronisk kommunikation vil kunne blive til stor nytte i den  

 forbindelse; (8)	den hastige teknologiske udvikling og Internettets globale karakter  

 nødvendiggør, at den valgte metode er åben for  

 forskellige teknologier og tjenester til elektronisk autentifikation af  

 data (9)	elektroniske signaturer vil blive anvendt i mange forskellige  

 situationer og i forbindelse med meget forskellige applikationer, hvilket vil  

 resultere i en lang række nye tjenesteydelser og produkter i relation  

 til elektroniske signaturer; definitionen af sådanne produkter og  

 tjenesteydelser bør ikke begrænses til udstedelse og forvaltning  

 af certifikater, men bør også omfatte alle andre tjenesteydelser  

 eller produkter, der anvender eller understøtter elektroniske  

 signaturer, såsom registreringstjenester, tidsstempling,  

 katalogtjenester, databehandlingstjenester eller konsulenttjenester i  

 forbindelse med elektroniske signaturer; (10)	det indre marked giver certificeringstjenesteudbydere mulighed for  

 at udvikle deres aktiviteter hen over grænserne med henblik på at  

 øge deres konkurrenceevne og dermed tilbyde forbrugere og erhvervsliv  

 nye muligheder for sikker elektronisk informationsudveksling og handel uden  

 hensyn til grænser; certificeringstjenesteudbydere bør for at  

 stimulere udbuddet af certificeringstjenesteydelser via åbne net i hele  

  Fællesskabet frit kunne tilbyde deres tjenesteydelser uden  

 forudgående autorisation; ved forudgående autorisation  

 forstås ikke alene enhver tilladelse, hvis udstedelse  

 forudsætter, at de nationale myndigheder træffer en  

 afgørelse, inden certificeringstjenesteudbyderen kan udbyde sine  

 certificeringstjenester, men også enhver anden foranstaltning med samme  

 virkning; (11)	frivillige akkrediteringsordninger, hvis sigte er et  

 tjenesteydelsesudbud på et mere avanceret niveau, kunne  være den  

 rette ramme for certificeringstjenesteudbyderne til at udvikle deres  

 tjenester yderligere i retning af det tillids-, sikkerheds- og  

 kvalitetsniveau, som et marked i hastig udvikling kræver; sådanne  

 ordninger bør anspore udviklingen af optimal praksis blandt  

 certificeringstjenesteudbydere; det bør stå  

 certificeringstjenesteudbydere frit for, om de ønsker at tilslutte sig  

 og nyde godt af sådanne ordninger; (12)	certificeringstjenesterne bør kunne udbydes enten af et  

 offentligt organ eller en fysisk eller juridisk person oprettet i  

 overensstemmelse med national ret; medlemsstaterne bør ikke forhindre  

 certificeringstjenesteudbydere i at holde sig uden for sådanne  

 akkrediteringsordninger; det bør sikres, at frivillige  

 akkrediteringsordninger ikke svækker konkurrencen blandt  

 certificeringstjenester; (13)	medlemsstaterne kan selv fastsætte, hvordan de vil sikre  

 overvågningen af overholdelsen af direktivets bestemmelser; dette  

 direktiv er ikke til hinder for indførelsen af  

 overvågningssystemer, der baseres på den private sektor;  

 direktivet forpligter ikke certificeringstjenesteudbyderne til at  

 ansøge om at blive overvåget i henhold til en gældende  

 akkrediteringsordning; (14)	det er vigtigt at finde den rigtige balance mellem forbrugernes og  

 erhvervslivets behov; (15)	bilag III omfatter krav til sikre signaturgenereringssystemer med  

 henblik på at sikre, at avancerede elektroniske signaturer fungerer  

 hensigtsmæssigt; det omfatter ikke det samlede omgivende miljø,  

 som systemerne opererer i; for at det indre marked kan fungere efter  

 hensigten, er det påkrævet, at Kommissionen og medlemsstatene  

 handler hurtigt med henblik på at muliggøre udpegelsen af de  

 organer, der skal foretage overensstemmelsesvurderingen af sikre  

 signatursystemer, jf. bilag III; for at imødekomme markedets behov  

 bør overensstemmelsesvurderingen være rettidig og effektiv; (16)	dette direktiv bidrager til anvendelse og retlig anerkendelse af  

 elektroniske signaturer i Fællesskabet; der er ikke behov for  

 lovfæstede rammeforskrifter for elektroniske signaturer, der  

 udelukkende anvendes inden for systemer, som er baseret på frivillige  

 privatretlige aftaler mellem et afgrænset antal deltagere; parternes  

 frihed til indbyrdes at aftale, på hvilke betingelser de vil acceptere  

 elektronisk signerede data, bør respekteres i det omfang, national ret  

 tillader det; elektroniske signaturer, der anvendes i sådanne systemer,  

 bør ikke nægtes  retlig gyldighed og anerkendelse som bevis  

 under retssager; (17)	det er ikke dette direktivs mål at harmonisere national  

 aftaleret, herunder især regler om kontraktindgåelse  og  

 -opfyldelse eller andre ikke-aftaleretlige formkrav vedrørende  

 underskrifter: derfor bør bestemmelserne om elektroniske signaturers  

 retsvirkninger ikke bevare formkrav til indgåelse af kontrakter eller  

 regler til bestemmelse af, hvor en kontrakt er indgået, som er fastsat  

 i national ret; (18)	opbevaring og kopiering af signaturgenereringsdata vil kunne  

 udgøre en alvorlig trussel mod elektroniske signaturers juridiske  

 gyldighed; (19)	elektroniske signaturer vil blive anvendt i den offentlige sektor  

 inden for nationale forvaltninger og fællesskabsforvaltninger samt i  

 kommunikationen mellem disse og med borgere og erhvervslivet, for eksempel i  

 forbindelse med offentlige indkøb, beskatning, social sikkerhed,  

 sundheds- og retsvæsenet; (20)	harmoniserede kriterier vedrørende retsvirkningen af  

 elektroniske signaturer vil gøre det muligt at bevare en  

 sammenhængende retlig ramme i hele Fællesskabet; der er i de  

 nationale lovgivninger fastlagt forskellige krav for at anse  

 håndskrevne underskrifter for juridisk gyldige; certifikater kan  

 anvendes til at certificere identiteten af en person, der underskriver  

 elektronisk; avancerede elektroniske signaturer, som er baseret på  

 kvalificerede certifikater, tilsigter at skabe et højt  

 sikkerhedsniveau; avancerede elektroniske signaturer, som er baseret på  

 kvalificerede certifikater, og som er genereret af et sikkert  

 signaturgenereringssystem, kan kun betragtes som retligt ligestillede med  

 håndskrevne underskrifter, hvis kravene til håndskrevne  

 underskifter er opfyldt; (21)	for at bidrage til at gøre elektroniske  

 certificeringsmetoder almindeligt accepteret bør det sikres, at  

 elektroniske signaturer kan anvendes som bevis ved retshandlinger i alle  

 medlemsstater; den retlige anerkendelse af elektroniske signaturer bør  

 hvile på objektive kriterier og ikke afhænge af den  

 berørte certificeringstjenesteudbyders eventuelle akkreditering;  

 fastlæggelsen af de retsområder, hvor der kan anvendes  

 elektroniske dokumenter og elektroniske signaturer, reguleres i national  

 lovgivning; dette direktiv indskrænker ikke nationale domstoles  

 kompetence til at træffe afgørelse om, hvorvidt kravene i dette  

 direktiv er overholdt, og berører ikke nationale bestemmelser om  

 domstolenes fri bevisbedømmelse; (22)	certificeringstjenesteudbydere, der udbyder  

 certificeringstjenester til offentligheden, er underkastet nationale  

  erstatningsansvarsregler; (23)	udviklingen i international elektronisk handel kræver  

 grænseoverskridende ordninger, der involverer tredjelande; for at sikre  

 global interoperabilitet kan det være hensigtsmæssigt at  

 indgå aftaler med tredjelande om multilaterale regler for gensidig  

 anerkendelse af certificeringstjenester; (24)	med henblik på at øge brugernes tillid til  

 elektronisk kommunikation og elektronisk handel skal  

 certificeringstjenesteudbyderne overholde lovgivningen om databeskyttelse og  

 privatlivets fred; (25)	bestemmelserne om brug af pseudonymer i certifikater bør  

 ikke være til hinder for, at medlemsstaterne kan håndhæve  

 krav om identifikation af personer i henhold til Fællesskabets  

 lovgivning eller national lovgivning; (26)	de nødvendige gennemførelsesforanstaltninger til  

 dette direktiv vedtages i overensstemmelse med Rådets afgørelse  

 1999/468/EF af 28. juni 1999 om fastsættelse af de nærmere  

 vilkår for udøvelsen af de  

 gennemførelsesbeføjelser, der tillægges  

 Kommissionen(7); (27)	Kommissionen bør foretage en vurdering af dette direktiv to  

 år efter dets gennemførelse bl.a. med henblik på at sikre,  

 at hverken den teknologiske udvikling eller juridiske ændringer bliver  

 til hinder for opfyldelsen af  målene i dette direktiv; Kommissionen  

 bør undersøge virkningerne af beslægtede tekniske  

 områder og  forelægge Europa-Parlamentet og Rådet en  

 rapport herom; (28)	målsætningen om at skabe en harmoniseret retlig ramme  

 for udbud af elektroniske signaturer og beslægtede tjenester kan ikke i  

 tilstrækkelig grad opfyldes af medlemsstaterne og kan derfor i  

 overensstemmelse med subsidiaritets- og proportionalitetsprincipperne som  

 omhandlet i traktatens artikel 5 bedre gennemføres af  

 Fællesskabet; dette direktiv går ikke ud over, hvad der er  

 nødvendigt for at nå dette mål - UDSTEDT FØLGENDE DIREKTIV:
Artikel 1 Anvendelsesområde Formålet med dette direktiv er at lette brugen af  

 elektroniske signaturer og bidrage til disses retlige  anerkendelse.
Det  

 fastlægger en retlig ramme for elektroniske signaturer og visse  

 certificeringstjenester, for at det indre marked kan fungere efter  

 hensigten.
 Det omfatter ikke aspekter i forbindelse med kontrakters  

 indgåelse og gyldighed eller andre retlige forpligtelser, som  

 ifølge national ret eller fællesskabsret er undergivet formkrav,  

 og det berører heller ikke de regler og begrænsninger, der efter  

 national ret eller fællesskabsret gælder for anvendelsen af  

 dokumenter.
Artikel 2 Definitioner I dette direktiv forstås ved:
1)	»elektronisk signatur«: data i elektronisk form, der er  

 vedhæftet eller logisk tilknyttet andre elektroniske data, og som  

 anvendes som en autentifikationsmetode 2)	»avanceret elektronisk signatur«: en elektronisk signatur, som  

 opfylder følgende krav:
a)	den er entydigt knyttet til underskriveren b)	den kan identificere underskriveren c)	den genereres med midler, som underskriveren kan bevare den fulde  

 kontrol med, og d)	den er knyttet til de data, som den vedrører, på en  

 sådan måde, at en hvilken som helst senere ændring af disse  

 data kan opdages 3)	»underskriver«: en person, der besidder et signaturgenereringssystem  

 og handler på egne vegne eller på vegne af den fysiske eller  

 juridiske person eller det organ, som vedkommende repræsenterer 4)	»signaturgenereringsdata«: unikke data, som f.eks. koder eller  

 private krypteringsnøgler, som anvendes af underskriveren til  

 generering af en elektronisk signatur 5)	»signaturgenereringssystem«: konfigureret software eller hardware  

 til behandling af signaturgenereringsdata 6)	»sikkert signaturgenereringssystem«: et signaturgenereringssystem,  

 der opfylder kravene i bilag III 7)	»signaturverificeringsdata«: data, som f.eks. koder eller offentlige  

 krypteringsnøgler, der anvendes til kontrol af den elektroniske  

 signatur 8)	»signaturverificeringssystem«: konfigureret software eller hardware  

 til behandling af signaturverificeringsdata 9)	»certifikat«: en elektronisk attestering, som knytter  

 signaturverificeringsdata til en person og bekræfter denne persons  

 identitet 10)	»kvalificeret certifikat«: et certifikat, som opfylder kravene i  

 bilag I og leveres af en certificeringstjenesteudbyder, som opfylder kravene  

 i bilag II 11)	»certificeringstjenesteudbyder«: et organ eller en fysisk eller  

 juridisk person, der udsteder certifikater eller leverer andre  

 tjenesteydelser i forbindelse med elektroniske signaturer 12)	»elektronisk signatur-produkt«: hardware eller software eller  

 relevante komponenter heraf, som er beregnet til at blive brugt af en  

 certificeringstjenesteudbyder til levering af tjenesteydelser i forbindelse  

 med elektronisk signatur eller beregnet til at blive brugt i forbindelse med  

 generering eller verificering af elektroniske signaturer 13)	»frivillig akkreditering«: enhver tilladelse, der fastsætter  

 rettigheder og forpligtelser, der er særlige for  

 certificeringstjenester, og som efter anmodning fra den  

 pågældende certificeringstjenesteudbyder tildeles denne af det  

 offentlige eller private organ, der har til opgave at udarbejde og  

 føre tilsyn med overholdelsen af sådanne rettigheder og  

 forpligtelser, og hvor certificeringstjenesteudbyderen ikke er berettiget til  

 at udøve de rettigheder, som tilladelsen giver, før denne har  

 modtaget organets afgørelse.
Artikel 3 Markedsadgang 1. Medlemsstaterne må ikke gøre udbud af  

 certificeringstjenesteydelser afhængigt af forudgående  

 autorisation.
2. Med forbehold af stk. 1 kan medlemsstaterne  

 indføre eller opretholde frivillige akkrediteringsordninger med  

 henblik på at højne niveauet for ydelse af  

 certificeringstjenester.
Alle vilkår i forbindelse med sådanne  

 ordninger skal være objektive, gennemsigtige, forholdsmæssige og  

 ikke-diskriminerende.
Medlemsstaterne kan ikke af årsager, der falder  

 ind under dette direktivs anvendelsesområde, begrænse antallet af  

 akkrediterede certificeringstjenesteudbydere.
 3. Medlemsstaterne sikrer, at der indføres et  

 passende system til kontrol af certificeringstjenesteudbydere, der er  

 etableret på deres område, og som udbyder kvalificerede  

 certifikater til offentligheden.
4. Egnede offentlige eller private organer, som udpeges af  

 medlemsstaterne, afgør, om sikre signaturgenereringssystemer opfylder  

 kravene i bilag III.
Kommissionen fastlægger efter proceduren i artikel  

 9 kriterier, ud fra hvilke medlemsstaterne afgør, om et organ er egnet  

 til at blive udpeget.
 Medlemsstaterne anerkender de afgørelser, som de  

 organer, der er nævnt i første afsnit, træffer for  

 så vidt angår opfyldelsen af kravene i bilag III.
 5. Kommissionen kan efter proceduren i artikel 9  

 fastsætte og i De Europæiske Fællesskabers Tidende  

 offentliggøre referencenumre på almindeligt anerkendte  

 standarder for elektroniske signatur-produkter.
 Medlemsstaterne formoder, at et elektronisk signatur-produkt overholder  

 kravene i bilag II, litra f), og bilag III, hvis det overholder sådanne  

 standarder.
 6. Medlemsstaterne og Kommissionen samarbejder med henblik på at  

 fremme udviklingen og brugen af signaturverificeringssystemer på  

 baggrund af anbefalingerne vedrørende signaturverificering i bilag IV  

 og under hensyn til forbrugernes interesser.
7. Medlemsstaterne kan gøre anvendelse af elektroniske signaturer i  

 den offentlige sektor afhængig af opfyldelsen af eventuelle supplerende  

 krav.
Sådanne krav skal være objektive, gennemsigtige,  

 forholdsmæssige og ikke-diskriminerende, og må kun være  

 affødt af den pågældende anvendelses særlige  

 karakter.
Kravene må ikke hindre grænseoverskridende  

 tjenesteydelser til borgerne.
Artikel 4 Principper vedrørende det indre marked 1. Medlemsstaterne anvender de nationale bestemmelser, som  

 de vedtager i henhold til dette direktiv, på  

 certificeringstjenesteudbydere, der er etableret på deres område,  

 og på disses tjenesteydelser.
Medlemsstaterne kan ikke på  

 områder, der er omfattet af dette direktiv, pålægge ydelse  

 af certificeringstjenester med oprindelse i en anden medlemsstat  

 begrænsninger.
 2. Medlemsstaterne sikrer fri bevægelighed inden for  

 det indre marked for elektroniske signatur-produkter, der overholder  

 bestemmelserne i dette direktiv.
Artikel 5 Retsvirkninger af elektroniske signaturer 1. Medlemsstaterne sikrer, at avancerede elektroniske  

 signaturer, der er baseret på et kvalificeret certifikat, og som er  

 genereret af et sikkert signaturgenereringssystem, a)	opfylder retskravene til en signatur i forbindelse med data i  

 elektronisk form, på samme måde som en håndskreven  

 underskrift opfylder disse krav i forbindelse med papirbaserede data, og b)	kan godtages som bevismateriale under retssager.
2. Medlemsstaterne sikrer, at en elektronisk signatur ikke  

 nægtes retlig gyldighed og anerkendelse som bevis under retssager alene  

 af den grund, at den er i elektronisk form, eller ikke er baseret på et kvalificeret certifikat, eller ikke er baseret på et kvalificeret certifikat udstedt af en  

 akkrediteret certificeringstjenesteudbyder, eller ikke er genereret af et sikkert signaturgenereringssystem.
Artikel 6 Erstatningsansvar 1. Medlemsstaterne sikrer som et minimum, at en  

 certificeringstjenesteudbyder, der udsteder et certifikat som kvalificeret  

 certifikat til offentligheden, eller som garanterer et sådant  

 certifikat over for offentligheden, ifalder erstatningsansvar for tab, der  

 påføres ethvert organ eller enhver fysisk eller juridisk person,  

 som med rimelighed forlader sig på certifikatet for så vidt  

 angår:
a)	korrektheden af alle oplysningerne i det kvalificerede certifikat  

 på udstedelsestidspunktet og certifikatets indhold af alle de for et  

 kvalificeret certifikat foreskrevne angivelser b)	sikkerhed for, at den i det kvalificerede certifikat identificerede  

 underskriver på udstedelsestidspunktet var i besiddelse af de  

 signaturgenereringsdata, der svarer til de i certifikatet indeholdte eller  

 omhandlede signaturverificeringsdata c)	sikkerhed for, at signaturgenererings- og  

 signaturverificeringsdataene kan anvendes komplementært med hinanden i  

 de tilfælde, hvor det er certificeringstjenesteudbyderen, der genererer  

 begge datasæt, medmindre certificeringstjenesteudbyderen kan bevise, at han ikke har  

 handlet uagtsomt.
 2. Medlemsstaterne sikrer som et minimum, at en  

 certificeringstjenesteudbyder, der har udstedt et certifikat som et  

 kvalificeret certifikat til offentligheden, er erstatningsansvarlig for tab,  

 der påføres ethvert organ eller enhver fysisk eller juridisk  

 person, som med rimelighed forlader sig på certifikatet, for så  

 vidt angår manglende registrering af tilbagekaldelse af certifikatet,  

 medmindre certificeringstjenesteudbyderen kan bevise, at han ikke har handlet  

 uagtsomt.
 3. Medlemsstaterne sikrer, at en  

 certificeringstjenesteudbyder i et kvalificeret certifikat kan anføre  

 begrænsninger i dette certifikats anvendelsesområde, idet disse  

 begrænsninger skal være tydelige for tredjeparter.  

 Certificeringstjenesteudbyderen hæfter ikke for tab, der skyldes brug  

 af et kvalificeret certifikat, som overskrider begrænsningerne i dets  

 anvendelsesområde.
 4. Medlemsstaterne sikrer, at  

 certificeringstjenesteudbyderen i et kvalificeret certifikat kan sætte  

 en beløbsgrænse for de transaktioner, som certifikatet kan  

 anvendes til, og at denne beløbsgrænse er tydelig for  

 tredjeparter.
 Certificeringstjenesteudbyderen hæfter ikke for tab,  

 der skyldes en overskridelse af denne beløbsgrænse.
 5. Stk. 1-4 berører ikke Rådets direktiv  

 93/13/EØF af 5. april 1993 om urimelige kontraktvilkår i  

 forbrugeraftaler(8).
Artikel 7 Internationale aspekter 1. Medlemsstaterne sikrer, at certifikater, der er udstedt  

 som kvalificerede certifikater til offentligheden af en  

 certificeringstjenesteudbyder, der er etableret i et tredjeland, anses for at  

 være retligt ligestillede med certifikater, der er udstedt af en  

 certificeringstjenesteudbyder, der er etableret inden for  

 Fællesskabet:
a)	hvis certificeringstjenesteudbyderen opfylder kravene i dette  

 direktiv og er akkrediteret under en frivillig akkrediteringsordning i en  

 medlemsstat, eller b)	hvis en certificeringstjenesteudbyder, der er etableret inden for  

 Fællesskabet, og som opfylder kravene i dette direktiv, garanterer  

 certifikatet, eller c)	hvis certifikatet eller certificeringstjenesteudbyderen er anerkendt  

 i henhold til en bilateral eller multilateral aftale mellem  

 Fællesskabet og tredjelande eller internationale organisationer.
2. For at lette grænseoverskridende  

 certificeringstjenester med tredjelande og retlig anerkendelse af avancerede  

 elektroniske signaturer med oprindelse i tredjelande fremsætter  

 Kommissionen i givet fald forslag med henblik på den faktiske  

 implementering af standarder og internationale aftaler om  

 certificeringstjenester.
Kommissionen forelægger, hvis det er  

 nødvendigt, Rådet forslag til passende mandater til forhandling  

 af bilaterale og multilaterale aftaler med tredjelande og internationale  

 organisationer.
Rådet træffer afgørelse med kvalificeret  

 flertal.
3. Når Kommissionen underrettes om vanskeligheder,  

 som EF-virksomheder støder på ved markedsføringen i  

 tredjelande, kan den om nødvendigt forelægge forslag til  

 Rådet til et passende mandat med henblik på forhandling af  

 tilsvarende rettigheder for EF-virksomheder i disse tredjelande.
Rådet  

 træffer afgørelse med kvalificeret flertal.
 Foranstaltninger, der træffes i henhold til dette  

 stykke, berører ikke Fællesskabets og medlemsstaternes  

 forpligtelser i henhold til relevante internationale aftaler.
Artikel 8 Databeskyttelse 1. Medlemsstaterne sikrer, at  

 certificeringstjenesteudbyderne og de nationale akkrediterings- og  

 tilsynsorganer opfylder kravene i Europa-Parlamentets og Rådets  

 direktiv 95/46/EF af 24. oktober 1995 om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger(9).
 2. Medlemsstaterne sikrer, at den  

 certificeringstjenesteudbyder, der udsteder certifikatet til offentligheden,  

 kun har tilladelse til at opnå persondata direkte fra den registrerede  

 eller med den registreredes udtrykkelige tilladelse og kun i det omfang, det  

 er nødvendigt for udstedelsen eller opretholdelsen af et certifikat.  

 Data må ikke indsamles eller behandles til noget andet formål  

 uden den registreredes udtrykkelige samtykke.
 3. Uden at den retsvirkning, der tillægges  

 pseudonymer i henhold til den nationale lovgivning dermed foregribes,  

 må medlemsstaterne ikke forhindre, at certificeringstjenesteudbyderen  

 på certifikatet anfører et pseudonym i stedet for  

 underskriverens navn.
Artikel 9 Udvalg 1. Kommissionen bistås af et elektronisk  

 signatur-udvalg, i det følgende benævnt »udvalget«.
 2. Når der henvises til dette stykke, anvendes  

 artikel 4 og 7 i afgørelse 1999/468/EF under overholdelse af  

 bestemmelserne i afgørelsens artikel 8. Den frist, der er omhandlet i  

 artikel 4, stk. 3, i afgørelse 1999/468/EF, fastsættes til tre  

 måneder.
 3. Udvalget vedtager selv sin forretningsorden.
Artikel 10 Udvalgets hverv Udvalget skal efter proceduren i artikel 9, stk. 2,  

 præcisere de krav, der er fastlagt i bilagene, de kriterier, som er  

 omhandlet i artikel 3, stk. 4, samt de alment anerkendte standarder for  

 elektroniske signatur-produkter, der er indført og offentliggjort i  

 henhold til artikel 3, stk. 5.
Artikel 11 Meddelelse 1. Medlemsstaterne meddeler Kommissionen og de  

 øvrige medlemsstater følgende:
a)	oplysninger om frivillige nationale akkrediteringsordninger,  

 herunder alle supplerende krav i henhold til artikel 3, stk. 7 b)	navn og adresse på nationale akkrediterings- og tilsynsorganer  

 og på de organer, som er omhandlet i artikel 3, stk. 4 c)	navn og adresse på alle akkrediterede nationale  

 certificeringstjenesteudbydere.
 2. Medlemsstaterne meddeler alle oplysninger i henhold til  

 stk. 1 samt ændringer heraf så hurtigt som muligt.
Artikel 12 Revision 1. Kommissionen foretager en vurdering af, hvordan dette  

 direktiv fungerer, og aflægger rapport herom til Europa-Parlamentet og  

 Rådet senest den 19. juli 2003 2. I vurderingen tages der bl.a. stilling til, om  

 direktivets anvendelsesområde bør ændres under hensyn til  

 den teknologiske, markedsmæssige og retlige udvikling.
Rapporten skal  

 på grundlag af de indhøstede erfaringer navnlig omfatte en  

 bedømmelse af harmoniseringsaspekterne.
Rapporten ledsages om  

 fornødent af forslag til retsforskrifter.
Artikel 13 Gennemførelse 1. Medlemsstaterne sætter de nødvendige love  

 og administrative bestemmelser i kraft for at efterkomme dette direktiv inden  

 den 19. juli 2001. De underretter straks Kommissionen herom.
Disse love og  

 administrative bestemmelser skal ved vedtagelsen indeholde en henvisning til  

 dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastlægges af medlemsstaterne.
 2. Medlemsstaterne meddeler Kommissionen de  

 væsentligste nationale retsforskrifter, som de udsteder på det  

 område, der er omfattet af dette direktiv.
Artikel 14 Ikrafttræden Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 15 Adressater Dette direktiv er rettet til medlemsstaterne.
 Udfærdiget i Bruxelles, den 13. december 1999.
På Europa-Parlamentets vegne N.
FONTAINE Formand På Rådets vegne S.
HASSI Formand (1) (2) (3) (4) (5) (6) (7) (8) (9) BILAG I Krav til kvalificerede certifikater Kvalificerede certifikater skal indeholde:
a)	angivelse af, at certifikatet er udstedt som et kvalificeret  

 certifikat b)	den udstedende certificeringstjenesteudbyders identifikation og den  

 stat som vedkommende er etableret i c)	underskriverens navn eller pseudonym; i sidstnævnte  

 tilfælde skal det fremgå, at der er tale om et pseudonym d)	særlige oplysninger om underskriveren, der tilføjes,  

 hvis det er relevant, afhængigt af formålet med certifikatet e)	de signaturverificeringsdata, som svarer til de  

 signaturgenereringsdata, som er under underskriverens kontrol f)	certifikatets ikrafttrædelses- og udløbsdato g)	certifikatets identifikationskode h)	den udstedende certificeringstjenesteudbyders avancerede  

 elektroniske signatur i)	eventuelle begrænsninger i certifikatets  

 anvendelsesområde, og j)	eventuelle beløbsmæssige begrænsninger med hensyn  

 til de transaktioner, for hvilke certifikatet kan anvendes.
BILAG II Krav til certificeringstjenesteudbydere, der udsteder  

 kvalificerede certifikater Certificeringstjenesteudbydere a)	skal udvise den fornødne pålidelighed til at kunne  

 udbyde certificeringstjenester b)	skal sørge for en hurtig og sikker katalog- og  

 tilbagekaldelsestjeneste c)	skal sikre, at det er muligt at fastslå datoen og tidspunktet  

 for udstedelsen eller tilbagekaldelsen af et certifikat d)	skal med hensigtsmæssige midler og i overensstemmelse med  

 national ret kontrollere identiteten og eventuelt særlige forhold i  

 forbindelse med de personer, til hvem der udstedes kvalificerede  

 certifikater e)	skal beskæftige personale med den ekspertviden og de  

 erfaringer og kvalifikationer, som de tilbudte tjenesteydelser kræver,  

 navnlig ledelseskompetence, sagkundskab inden for elektronisk  

 signaturteknologi og indgående kendskab til korrekte  

 sikkerhedsprocedurer; de skal også anvende adækvate  

 administrative og ledelsesmæssige procedurer, som overholder anerkendte  

 standarder f)	skal anvende pålidelige systemer og produkter, som er  

 beskyttet mod ændringer, og som garanterer de af disse systemer og  

 produkter understøttede processers tekniske og kryptografiske  

 sikkerhed g)	skal træffe foranstaltninger imod forfalskning af  

 certifikater, og, hvis certificeringstjenesteyderen genererer  

 signaturgenereringsdata, garantere disse datas fortrolighed under  

 genereringsprocessen h)	skal til stadighed have tilstrækkelige økonomiske  

 ressourcer til at drive virksomheden i overensstemmelse med dette direktivs  

 krav, navnlig til at bære erstatningsansvaret, f.eks. ved at tegne en  

 passende forsikring i)	skal registrere alle relevante oplysninger om kvalificerede  

 certifikater i en rimelig periode, navnlig for at kunne fremlægge bevis  

 for certificering, når det er påkrævet i retssager.
Denne  

 registrering kan ske elektronisk j)	må ikke opbevare eller kopiere de personers  

 signaturgenereringsdata, som certificeringstjenesteyderen har tilbudt  

 nøglehåndteringstjenester k)	skal, inden de indgår i et kontraktforhold med en person, der  

 søger at opnå et certifikat fra dem til støtte for sin  

 elektroniske signatur, gennem et bestandigt kommunikationsmedium underrette  

 denne person om de nøjagtige vilkår for anvendelsen af  

 certifikatet, herunder eventuelle begrænsninger i brugen heraf,  

 eksistensen af en eventuel frivillig akkrediteringsordning og procedurer for  

 klager og bilæggelse af tvister.
Sådanne oplysninger, som kan  

 sendes elektronisk, skal gives skriftligt og i et umiddelbart  

 forståeligt sprog.
De relevante dele af disse oplysninger skal efter  

 anmodning også stilles til rådighed for tredjemand, der forlader  

 sig på certifikatet l)	skal benytte pålidelige systemer til opbevaring af  

 certifikater i verificerbar form, således at kun bemyndigede personer kan foretage tilføjelser og  

 ændringer oplysningernes ægthed kan kontrolleres certifikaterne kun er offentligt tilgængelige i de  

 tilfælde, hvor indehaveren har givet sit samtykke, og eventuelle tekniske ændringer, som bringer disse sikkerhedskrav  

 i fare, er synlige for operatøren.
BILAG III Krav til sikre elektroniske  

 signaturgenereringssystemer 1.	Sikre signaturgenereringssystemer skal ved hjælp af passende  

 og tekniske og proceduremæssige midler i det mindste sikre, at:
a)	signaturgenereringsdata, der anvendes til signaturgenerering, i  

 praksis kun kan fremtræde én gang, og at de med rimelig  

 sikkerhed forbliver hemmelige b)	signaturgenereringsdata, der anvendes til signaturgenerering, med  

 rimelig sikkerhed ikke kan udledes, og at signaturen er beskyttet mod  

 forfalskning under anvendelse af eksisterende teknologi c)	signaturgenereringsdata, der anvendes til signaturgenerering,  

 på pålidelig vis kan beskyttes af den retmæssige  

 underskriver mod andres brug.
 2.	Sikre signaturgenereringssystemer må ikke ændre de data,  

 som skal underskrives, eller hindre, at disse data vises for underskriveren  

 forud for signaturprocessen.
BILAG IV Anbefalinger vedrørende signaturverificering I løbet af signaturverificeringsprocessen  

 bør der skabes rimelig sikkerhed for, at:
a)	de data, der anvendes til verificering af signaturen, svarer til de  

 data, som vises kontrolløren b)	signaturen verificeres på pålidelig vis, og at  

 resultatet af denne verificering vises korrekt c)	kontrolløren om nødvendigt på pålidelig  

 vis kan fastslå indholdet af de underskrevne data d)	certifikatets ægthed og gyldighed, som kræves på  

 tidspunktet for signaturverificeringen, verificeres på pålidelig  

 vis e)	resultatet af verificeringen og underskriverens identitet vises  

 på korrekt vis f)	anvendelsen af pseudonym klart fremgår g)	eventuelle sikkerhedsrelevante ændringer kan spores.
