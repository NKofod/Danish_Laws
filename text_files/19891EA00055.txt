Nr BRB 55 Beretning over Forslag til folketingsbeslutning om oprettelse af  

 rådgivningscentre og behandlingsinstitutioner for voksne med psykiske  

 lidelser   

 Nr B 55 1989-90, 1. samling Afgivet af Socialudvalget Afgivet: 19900522 Udvalget har behandlet beslutningsforslaget i en række møder og har herunder stillet spørgsmål til socialministeren og sundhedsministeren, som disse har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra De Samvirkende Invalideorganisationer og Sind, Landsorganisationen  

 Sindslidendes Vel.
 Nogle af udvalgets bilag er optrykt som bilag til beretningen.
Herefter ønsker et flertal (udvalget med undtagelse af  

 Fremskridtspartiet) at udtale, at der ikke under udvalgsarbejdet er  

 fremkommet oplysninger, som ændrer begrundelsen for forslaget.
Derimod er der  

 i den periode, hvor udvalgsarbejdet har stået på, fremkommet flere indlæg i  

 den offentlige debat, som taler for, at der er behov for en ekstraordinær  

 indsats for at skabe relevante løsningsmodeller, senest sundhedsministerens  

 redegørelse af 3. maj 1990, som bekræfter denne opfattelse.
Af kommentarer til forslaget fra Amtsrådsforeningen i Danmark fremgår det,  

 at Amtsrådsforeningen er enig i, at der er 450.000 personer i Danmark med  

 psykiske lidelser, men at kun de 50.000 vil blive omfattet af  

 distriktspsykiatriske ordninger.
Amtsrådsforeningen finder, at de ca. 400.000  

 personer, som forslaget tager sigte på, ikke er psykiatriske patienter, men  

 personer med almindelige problemer, som kan trække på et meget bredt og  

 varieret servicetilbud i den samlede social- og sundhedssektor.
I Kommunernes Landsforenings informationsskrivelse nr. 1035 »vedr.  

 kommunernes indsats for borgere med psykiatriske lidelser« beskrives  

 forskellige muligheder, som kommunerne kan trække på fra amternes  

 sygehusvæsens side, og det anføres: »For at løse opgaven er det  

 nødvendigt, at kommunen indgår i tværsektorielt og tværfagligt  

 samarbejde.« En af de opgaver, som Kommunernes Landsforening netop nævner i sin  

 informationsskrivelse er: »bistand til psykiatrisk behandling i  

 lokalområdet, som ikke nødvendigvis indebærer indlæggelse (f.eks. i form af  

 decentrale støttecentre, ambulant behandling, psykiatriske skadestuer  

 m.v.)».
Sønderjyllands Amtskommune har oprettet et antal åbne rådgivningscentre i  

 amtskommunen.
Det er sket ved koordinering af eksisterende halvoffentlige  

 specialbehandlingsinstitutioner og af amtets eksisterende  

 rådgivningsinstitutioner.
Erfaringerne fra de 4 rådgivningscentre er  

 positive.
Det anføres af amtskommunen, at »der er tale om en bæredygtig  

 og nødvendig social foranstaltning.
 . . . Evalueringsrunder med de berørte kommuner blev gennemført i 1988, og  

 billedet var entydige, positive tilbagemeldinger fra kommunernes  

 sagsbehandlere«.
 Det ovenfor nævnte materiale har i udvalgsarbejdet vist, at der er behov  

 for åbne rådgivningstilbud for voksne, og at der i praksis er gennemført åbne  

 rådgivningsinstitutioner.
 Efter beslutningsforslagets fremsættelse, men inden dets behandling i  

 Folketinget, afgav en af Amtsrådsforeningen nedsat arbejdsgruppe vedrørende §  

 105-institutioner en redegørelse.
Arbejdsgruppen påpeger, at forsorgshjemsområdet igennem de sidste 15 år er  

 ændret betydeligt.
Dette gælder såvel persongruppen som  

 institutionsmønsteret.
 I arbejdsgruppens rapport foreslås det bl.a., at de eksisterende §  

 105-institutioner opdeles i A- og B-institutioner, således at de eksisterende  

 forsorgshjem bliver A-institutioner, og at institutioner med  

 behandlingsmæssigt sigte bliver B-institutioner.
 De benævnte A-institutioner skal efter rapportens forslag fremover  

 finansieres med 50 pct. fra amtet og 50 pct. fra staten, mens  

 B-institutionerne finansieres af amtet med 50 pct. og af kommunerne med 50  

 pct.
 Socialudvalget er af socialministeren blevet gjort bekendt med Viborg  

 Amtskommunes ønske om etablering af såkaldte døgnhuse i forbindelse med en  

 distriktspsykiatrisk ordning under amtets social- og sundhedsforvaltning.
 Det anføres om døgnhuse, at bl.a. brugerorganisationerne har ønsket  

 institutionerne opbygget som små akutte bosteder (i socialt regi), hvor  

 mennesker med sociale og psykiske problemer kan bo i en kortere periode,  

 medens deeres situation stabiliseres.
 Personalefaggrupperne i det enkelte døgnhus er sygeplejerske, plejer,  

 socialpædagog, ergo- og fysioterapeut og praktisk administrativt personale.
 »Døgnhusene opbygges som socialterapeutiske miljøer i pagt med det  

 bedste i de miljøterapeutiske principper.« hedder det i Viborg  

 Amtskommunes meddelelse til Socialstyrelsen, og videre anføres:
»Døgnhuset vil forsøge, gennem støtte til klienten og samarbejde med  

 kommunen, familie m.fl., at genplacere vedkommende i en normal boligsituation  

 så hurtigt som muligt . . . Der foretages ikke fra institutionens side nogen  

 lægelig psykiatrisk behandling . . . Døgnhusene vil i stor udstrækning kunne  

 forebygge anvendelse af det psykiatriske sygehus i Viborg.« Eksemplet fra Viborg Amt kan tages som eet eksempel for en  

 behandlingsinstitution.
Udtrykket »behandlingsinstitution« skal tilkendegive, at der er  

 tale om et socialterapeutisk miljøtilbud, som er mere end bolig og  

 omsorgsydelse.
Det er vigtigt at understrege, at der ikke er tale om  

 »psykiatriske behandlingsafdelinger«.
Tilbudene skal opbygges efter  

 lokale behov og varieres i samarbejde med brugerne og deres organisationer.
Sundhedsministeren påpeger i »Notat vedrørende distriktspsykiatrien  

 og de sociale tabere« af 21. december 1989, at der blandt  

 forsorgsklientellet og de mennesker, som opholder sig på gaden døgnet rundt,  

 er et ikke ubetydeligt antal med psykiske lidelser.
Størsteparten af denne  

 gruppe har ingen bolig eller en bolig, de ikke kan bruge.
I notatet hedder det: »På grund af den effektive medikamentelle  

 behandling med neuroleptica har man i de sidste 15-20 år fået stadig bedre  

 muligheder for udskrivning af patienter, der tidligere måtte forblive som  

 kronisk/langtidsindlagte på de psykiatriske behandlingsinstitutioner.
Gennem  

 opbygning af ambulatorier og en forbedret service fra psykiatriske  

 speciallæger har man kunnet tilbyde en ambulant efterbehandling.
Behovet for  

 langvarige sygehusophold er derfor mindsket.
Men man har overalt måttet  

 konstatere, at en del patienter med kroniske sygdomsforløb opgiver kontakten  

 med behandlerne og derefter får en tilværelse under kummerlige forhold,  

 indtil de igen får kontakt med hjælpeforanstaltninger, f.eks. praktiserende  

 læger, skadestuer eller herberger.
Den meget aktive medikamentelle behandling  

 har altså medført en tilbøjelighed til at nedprioritere  

 »asylfunktionerne« til fordel for den intensive akutbehandling.
 . . .
I takt med omprioriteringen af ressourcerne er sengetallet på de  

 psykiatriske institutioner reduceret, og der er altså såvel en  

 af-institutionalisering af patientgruppen som mindskede muligheder for  

 genindlæggelse.
Begge forhold vil forøge risikoen for efterfølgende sociale  

 vanskeligheder i den tidligere patientgruppe.' I sundhedsministerens notat foreslås det bl.a.:
 » . . .
- at det psykiatriske behandlingstilbud etableres som et bredt og  

 sammenhængende tilbud, der også tilgodeser de personer, der har meget tunge  

 sociale problemer, og - at samarbejdet mellem de psykiatriske sygehusafdelinger, kommunernes  

 social- og sundhedsforvaltninger, § 105-institutioner m.v. fortsat  

 udbygges.« De mennesker, som notatet særlig omfatter, har både psykiske lidelser og  

 misbrug.
En kombination, som har den konsekvens, at de afvises overalt.
De er  

 overladt til sig selv eller forsorgshjemmene.
Der er behov for bo-muligheder,  

 som ikke har til målsætning at afruse, afkriminalisere, raskgøre og  

 resocialisere denne gruppe, men i stedet at give dem et sted at være, hvor de  

 kan få bred omsorg og pleje og være under beskyttende opsyn, f.eks.  

 bo-enheder med 4-6 beboere og nødvendigt personale.
Der skal være tale om  

 langvarig beboelse og ikke midlertidig opbevaring.
 Sundhedsstyrelsens følgegruppe har den 3. maj 1990 afgivet en redegørelse  

 om »Aktuelle problemer inden for psykatrien - og status for  

 temaplanrundeprocessen«.
 I redegørelsens konklusioner hedder det bl.a.:
»Psykiatrien er som helhed præget af et historisk betinget  

 ressourcemæssigt ringere udgangspunkt end svarende til det somatiske  

 sundhedsvæsens niveau.
Således lader den fysiske standard og  

 personalesituationen i det psykiatriske sygehusvæsen stadig en del tilbage at  

 ønske.
 . . .
Udbygningen af distriktspsykiatrien og de sociale støttetilbud mangler  

 fortsat en del for, at det samlede sociale og behandlingsmæssige tilbud til  

 psykatriske patienter kan siges at være tilstrækkelig udbygget.
Dette forhold  

 har medført en betydelig belastning af den tilbageværende sygehuskapacitet.  

 Primærkommunerne har ligeledes oplevet et pres i form af en for dem uvant  

 efterspørgsel efter nye former for sociale støttetilbud til psykiatriske  

 patienter, som man indtil nu ikke i tilstrækkelig grad har været i stand til  

 at honorere.
 . . .
Fra såvel sundheds- som socialvæsens side opleves, at samordningen og  

 samarbejdet vanskeliggøres af en traditionel helt forskellig indfaldsvinkel  

 og opfattelse af problemerne.
Der er en forståelseskløft mellem sektorerne,  

 der vil skulle overvindes, for at et samarbejde kan komme til at fungere  

 effektivt.
 . . .
Det er endvidere følgegruppens opfattelse, at omstillingen i tilbuddene  

 til de psykiatriske patienter, hvor sygehuskapaciteten er nedsat samtidig  

 med, at der kun langsomt opbygges distriktspsykiatriske behandlingsenheder og  

 sociale tilbud i lokalsamfundene, ikke forløber uden problemer.
Det er i den  

 forbindelse væsentligt, at tempoet i opbygningen af bo-, fritids- og  

 beskæftigelsestilbud og de ambulante distriktspsykiatriske behandlingstilbud  

 forstærkes.
 . . .
 Vedrørende videreudviklingen af psykatriens struktur og indhold finder  

 følgegruppen, det er vigtigt, at de fremtidige behandlingstilbud til  

 mennesker med psykiatriske lidelser principielt tilrettelægges som en helhed,  

 dvs. at det stationære sygehustilbud, distriktscentre, ambulatorier og dag-  

 og døgnpladser samt sociale tilbud om bollig, beskæftigelse, uddannelse og  

 fritid ses som et samlet og sammenhængende tilbud til de psykiatriske  

 patienter.
 . . .
Det må understreges, at gruppen af psykiatriske patienter har vidt  

 forskellige lidelser og derfor også vidt forskellige behov for behandling og  

 omsorg.
Den enkelte psykiatriske patient har typisk også et behov for  

 behandling og omsorg, der svinger over tid.
Tilrettelæggelsen af den  

 psykiatriske og sociale service må tage højde for disse forhold.
 . . .
Afsluttende er det følgegruppens vurdering, at baggrunden for de aktuelle  

 problemer inden for psykiatrien er de seneste 30 års udvikling af forbedrede  

 psykiatriske behandlingsmuligheder og dermed et nyt syn på psykiatriske  

 patienter.
Dette har såvel internationalt som i Danmark betydet en gradvis  

 overgang fra en centraliseret anstaltspsykiatri hen imod en decentraliseret  

 psykiatri præget af mere aktiv behandling og social støtte så vidt muligt nær  

 patientens eget miljø.
 . . .
Til trods for, at en sådan omvæltning i opfattelse og organisationen af  

 tilbuddene til de psykiatriske patienter selvsagt kan medføre betydelige  

 problemer og vanskeligheder - især i en aktiv omstillings- og udviklingsfase  

 - finder følgegruppen, at denne udvikling principielt er rigtig og nødvendig,  

 men at der undervejs i processen må udvises betydelig opmærksomhed over for,  

 om der er tegn på, at nogle patienter tabes i denne forbindelse.
Følgegruppen  

 konstaterer endvidere, at der er meget bred enighed herom.
I de  

 tilkendegivelser, man løbende har indhentet i forbindelse med  

 temaplanrundeprocessen, er der således ikke sat spørgsmålstegn ved det  

 grundllæggende hensigtsmæssige i udviklingen.
 . . .
Det findes derfor fortsat relevant at basere det fremtidige tilbud om  

 psykiatrisk behandling og omsorg på temaplanrundens formulerede principper  

 om, at patienternes situation i videst muligt omfang bør  

 »normaliseres«.
Endvidere at det fortsat bør være princippet om den  

 mest effektive behandling på det mindst indgribende niveau, der lægges til  

 grund.' På trods af disse meget vidtgående betragtninger om behov for ændret  

 behandlingstilbud og behov for omsorg/asyltilbud er det følgegruppens  

 vurdering, at det ikke for tiden vil være hensigtsmæssigt gennem lovgivning  

 eller lignende centrale udmeldinger at forpligte til iværksættelse af nye og  

 andre initiativer, idet man kan befrygte, at sådanne vil betyde reduktion i  

 de nødvendige ressourcer til opbygning af de mange foranstaltninger, der er  

 vigtige forudsætninger for, at en distriktbaseret psykiatri kan komme til at  

 fungere som et forbedret tilbud til de sindslidende.
Det er herefter ønsket hos flertallet i Socialudvalget, at udviklingen af  

 de sociale initiativer over for den brede gruppe af psykiske lidelser skal  

 fortsætte.
Flertallet skal særlig pege på den positive koordinering af  

 ressourcerne, som sker i en række amter på trods af traditionelle  

 sektorgrænser.
 Flertallet skal opfordre regeringen til at tage initiativer i  

 førstkommende folketingssamling, som - inden for rimelige rammer -  

 underbygger udviklingen af sociale tilbud til folk med psykiske lidelser,  

 herunder overveje, om en ændret finansiering kan fremme en hensigtsmæssig  

 udvikling.
 Et mindretal inden for flertallet (Kristeligt Folkepartis medlem af  

 udvalget) ønsker at tilføje følgende:
For så vidt angår de ca. 400.000 personer, som ikke er egentlige  

 psykatriske patienter, men som samtidig med de psykiske lidelser har meget  

 alvorlige sociale problemer, bør behandlingstilbuddene tilrettelægges meget  

 fleksibelt.
Der skal i høj grad tages hensyn til de pågældendes egne ønsker  

 om omfanget af og formen for behandlingen.
Denne gruppe har vidt forskellige lidelser og derfor også vidt forskellige  

 behov for behandling og omsorg.
Tilbuddene om behandling og rådgivning, bo-,  

 fritids- og beskæftigelsesmuligheder bør derfor bestå af en bred vifte af  

 tilbud omfattende offentlige tilbud, private behandlingsinstitutioner,  

 private rådgivningscentre og familien.
En del af de økonomiske ressourcer bør  

 kanaliseres til private organisationer og til pågældendes familier.
 Det har vist sig, at mange private organisationer har fået bedre kontakt  

 med personer med psykiske og sociale problemer, end det offentlige  

 behandlersystem har, og dermed bedre har kunnet hjælpe dem ud af deres krise.  

 Det offentlige bør derfor f.eks. gennem driftsoverenskomst og på andre måder  

 støtte driften af private institutioner og rådgivningscentre.
 De familier, der selv magter og ønsker at tage sig af en psykisk lidende  

 pårørende, bør sikres rådgivning og støtte til at gennemføre opgaven.
 Et flertal inden for flertallet (Socialdemokratiets, Socialistisk  

 Folkepartis og Centrum-Demokraternes medlemmer af udvalget) er enig i  

 mindretallets tilføjelse.
 P. u. v.
Kofod-Svendsen formand Bilag 1 Sind Landsforeningen Sindslidendes Vel Den 26. februar 1990 Folketingets Sundhedsudvalg og Socialudvalg Vedrørende oprettelse af rådgivningscentre for voksne med psykiske  

 lidelser Landsforeningen har til socialminister Aase Olesen fremsendt kommentarer  

 til beslutningsforslag B 55.
 Skrivelsen fremsendes hoslagt i kopi.
Med venlig hilsen Landsforeningen Sindslidendes Vel Bente Djørup landsformand Sind Landsforeningen Sindslidendes Vel Den 20. februar 1990 Socialminister Aase Olesen Vedrørende beslutningsforslag nr.
B 55 om oprettelse af  

 rådgivningscentre for voksne med psykiske lidelser Vi finder, at det er på høje tid, at der etableres rådgivninger således  

 som foreslået.
Den aktuelle nødvendighed skærpes yderligere, fordi den  

 igangværende udvikling i den psykiatriske og distriktspsykiatriske behandling  

 fokuserer snævrere og snævrere på »psykiatriens kernegruppe«  

 opfattet som de psykiatriske sygdomme.
Det fremgår klart af Sundhedsministeriets oplæg til temaplanrunden:  

 »90'ernes psykiatri«, at der skal fokuseres så snævert på den  

 psykiatriske kernegruppe.
Dette synes dels at være en afspejling af den  

 igangværende udvikling, således som den allerede har fundet sted, dels at  

 være et udspil til amter og kommuner med en styrende begrænsning.
 Det må herudfra klart fastslås, at den bredere målgruppe omfattende hele  

 spektret af psykiske lidelser ikke tilgodeses med relevante rådgivnings- og  

 behandlingstilbud.
Regeringens forebyggelsesprogram Vi finder også, at det er på høje tid, at regeringens  

 forebyggelsesprogram bliver taget alvorligt.
Der er i dette lagt op til, at  

 der skal udarbejdes en redegørelse for området psykiske lidelser.  

 Dette ud fra en nøgtern og beklagelig konstatering af, at man mangler  

 tilstrækkelig viden på dette område.
Psykiske rådgivningscentre vil kunne fungere som fremskudte enheder, der  

 kan indsamle et bredere erfaringsmateriale om lokalbefolkningens psykiske  

 lidelser.
Der vil via sådanne centre kunne indsamles uvurderligt materiale  

 såvel om de psykiske lidelsers omfang og karakter som om samfundets  

 mangeartede offentlige, frivillige og private hjælpetilbud.
Praktiserende læger er ikke nok Der er mange gode grunde til at få etableret rådgivningscentre for voksne  

 med psykiske lidelser.
Det kan bestemt ikke være et holdbart argument, at man  

 vil afvente udspil vedrørende den psykiatriske temaplanrunde, da denne jo  

 netop sigter på at afgrænse en psykiatrisk målgruppe fra den langt bredere  

 gruppe af psykisk lidende.
I den forbindelse kan det da også påpeges, at der allerede nu arbejdes på  

 at opruste praktiserende læger til at gå ind på området med  

 samtalebehandling.
Hermed foregriber man på traditionel lægeligt domineret  

 vis det brede rådgivningsfelt uden at afvente den psykiatriske temaplanrunde.  

 Det gør man stadig ud fra traditionelle lægefaglige interesser - men vel også  

 ud fra en erkendelse af, at der faktisk eksisterer et klart behov for en mere  

 almen psykisk rådgivning ved siden af den medicinske.
Vi finder det i allerhøjeste grad uacceptabelt, at man ikke forlængst har  

 etableret de foreslåede typer af rådgivningscentre.
Mange forhold, som vi  

 allerede har været inde på, taler for en øjeblikkelig etablering.
Det kan  

 eventuelt ske på forsøgsbasis med mulighed for løbende justeringer.
Det store forbrug af psykofarmaka Det fremføres undertiden, at det kan være betænkeligt at psykiatrisere  

 almentmenneskelige psykiske kriser eller at man kommer til andre typer af  

 overbehandling.
Dette synspunkt er naturligvis relevant.
Vi skal dog pege på  

 helt andre nuancer i denne sammenhæng.
Med det tunge psykiatriske, distriktspsykiatriske og lægelige  

 behandlingsapparat, der i dag står til rådighed, er der en oplagt risiko for,  

 at lettere og knap så psykiatriske tilfælde enten overlades til sig selv,  

 eller at de netop fejl- og overbehandles.
Det skyldes, at der ikke eksisterer  

 et reelt alternativ til det traditionelle lægeligt dominerede system rækkende  

 fra primærsektor til sekundærsektor.
 Det er i den seneste tid i al sin gru blevet tydeligere, at der herhjemme  

 er et alt for stort forbrug/misbrug af psykofarmaka.
Det gælder ikke mindst brugen af beroligende nervemedicin udskrevet af  

 praktiserende læger.
Denne overdrevne og skræmmende overbehandling er med til  

 at fremmedgøre mennesker fra deres egne problemer, følelser og  

 selvhelbredende kræfter.
Hertil kommer, at medicinforbruget i sig selv  

 undertiden accelererer til et problem, der i næste omgang fordrer  

 specialistbistand fra psykiatere i praksis eller på sygehus.
Man bør i denne henseende også se på det alvorlige alkoholproblem  

 herhjemme.
Skyldes såvel det overdrevne medicinforbrug som det overdrevne  

 alkoholforbrug, at der mangler en langt mere naturlig tilgang til forståelse  

 af psykiske problemer og kriser? I landsforeningen Sind er vi ikke i tvivl  

 om, at det psykiske aspekt i den grad er nedprioriteret i den samlede  

 sundheds- og sygehusplanlægning.
Vi er fremmedgjort overfor vore mere  

 naturlige menneskelige følelser og lidelser.
Der er behov for en ny tilgang  

 til disse problemer byggende på psykologiske og sunhedspædagogiske tiltag,  

 således at det psykiske aspekt kan blive taget alvorligt.
Psykisk helsetjeneste Disse overvejelser fører frem til, at der må opbygges en eller anden form  

 for rendyrket psykisk helsetjeneste midt i mellem det sociale  

 bistandssystem og det psykiatriske behandlingssystem.
Det vil  

 sikre, at vi kan få »tømt« de kendte systemer for personer, der  

 ikke er godt hjulpet der.
Og dernæst vil det sikre, at de får en langt mere  

 relevant psykologisk orienteret hjælp og at der kan udvikles en tidssvarende  

 praksis på dette felt.
Behov for rådgivning Vi vælger netop at opfatte beslutningsforslaget om rådgivningscentre som  

rådgivende steder.
Dette fastholder vi også ud fra, at mennesker skal  

 have ret til at henvende sig anonymt.
For det første må det forventes, at  

 henvendelser typisk er engangshenvendelser eller korttidsforløb.
Rådgivningen  

 vil typisk skulle bestå i at hjælpe folk med selv at gøre sig egne  

 overvejelser, om de har behov for hjælp udefra, og hvilken form  

 for hjælp de vil vælge.
For det andet vil rådgivningen i et begrænset antal  

 tilfælde føre til en egentlig henvisning til eksisterende tilbud eller til at  

 orientere klienten til at opføre sig mere selvstændigt i samarbejdet med  

 systemer og behandlere, som klienten allerede har kontakt til.
Det må tillige være en oplagt opgave for rådgivningscentret at  

kortlægge lokalområdets mangeartede tilbud rækkende fra det offentlige  

 til det frivillige system.
Det behøver ikke at dreje sig om tilbud i snæver  

 behandlingsmæssig forstand.
Tværtimod er der et stigende behov for at hjælpe  

 folk med at finde ind i aktive kulturelle sammenhænge.
 Med disse bemærkninger vil det være klart, at rådgivningscentrene ikke  

 skal skyde op som et nyt behandlingsmonopol isoleret fra øvrigt eksisterende  

 tilbud og fra lokalsamfundet.
Psykologopgave Det må imidlertid stå klart, at rådgivningscentret også vil være med til  

 at afdække mangler og svaghed i de relevante psykiske hjælpetilbud.
Man kan  

 her tænke sig, at der i en vis grad vil kunne henvises til ambulant  

 behandling i det psykiatriske/distriktspsykiatriske system eller til tilbud i  

 det kommunale bistandssystem.
Et særligt iøjnefaldende problem er den tydelige mangel på psykologhjælp.  

 Man kan her forestille sig rådgivningscentret i begrænset omfang påtage sig  

 behandlingsopgaver (i så fald må anonymiteten ophæves og behandlingen  

 koordinieres med andre involverede behandlere - herunder især praktiserende  

 læge). Det vil formentligt være nødvendigt med udbygningen af  

 psykologbehandlingen indenfor det sociale system.
Endelig vil der være behov  

 for offentlige midler til dækning af behandlingen hos privatpraktiserende  

 psykologer.
Rådgivningscentret Rådgivningscentret skal være tilgængeligt i lokalområdet.
Der skal være  

 et lille erfarent team, der skal virke tværfagligt og uden et  

 ledelseshierarki.
Teamet skal opbygge et grundigt lokalt kendskab - bl.a. om  

 eksisterende behandlings- og aktivitetstilbud.
Centret skal være tæt  

 forbundet med de officielle behandlingstilbud og med det frivillige  

 netværksarbejde.
Det kan sikres gennem et kontaktorgan.
Det er en klar betingelse, at der tilknyttes psykologer til centret.
Denne  

 faggruppe er en mangelvare i det primære arbejde i dag, og det er vigtigt, at  

 psykologer får en central placering ikke mindst af hensyn til det tværfaglige  

 og tværsektorielle samarbejde.
Evaluering og forskning Vi lægger vægt på, at der foretages en omhyggelig og gerne overordnet  

 vurdering af de nye rådgivningscentres erfaringer.
Der bør afsættes  

 økonomiske midler - gerne på statsligt niveau - til en sådan vurdering.
Vi lægger endvidere vægt på, at centrene betragtes som forskningsmæssige  

 enheder i forhold til de psykiske lidelser.
Der skal være et udbygget  

 dataindsamlingssystem, der respekterer sikring af de rådsøgendes anonymitet.
I nær sammenhæng med ovenstående ser vi udviklingen af det forebyggende  

 arbejde.
Ikke mindst ønsker vi, at opbygningen af den ny viden skal ses som  

 en del af en strategi, der medvirker til at højne den psykiske helse hos  

 borgerne i lokalsamfundet.
Vi har ikke en fast model for dette, men finder at  

 der er tale om et væsentligt element i regeringens forebyggelsesprogram,  

 således at der kan blive tale om en epokegørende opprioritering af det  

 psykiske aspekt i såvel behandlingen som forebyggelsen.
Med henblik på en igangsættelse bør man spørge amterne, hvorvidt man har  

 bredere erfaringer omkring rådgivning af voksne med psykiske lidelser.
Vi kan  

 gøre opmærksom på, at der eksempelvis i Vejle Amt kører et  

 distriktspsykiatrisk forsøgsprojekt i Fredericia, hvor man har erfaring med  

 en anonym rådgivning.
 Vi skal afslutningsvis bede ministeren om at fremme denne henvendelse -  

 ikke mindst i forhold til et hurtigt lovforberedende arbejde koordineret med  

 relevante instanser.
Med venlig hilsen Bente Djørup landsformand Kopi til:
 Sundhedsminister Ester Larsen, Folketingets Sundhedsudvalg og  

 Socialudvalg, Amtsrådsforeningen, Kommunernes Landsforening, Komiteen for  

 Sundhedsoplysning, Dansk Psykologforening, Socialrådgiverforeningen, De  

 Samvirkende Invalideorganisationer, Forbrugerrådet, Dansk Sygehus Institut.
Bilag 2 Viborg Amtskommune Socialforvaltningen Viborg, den 18. august 1989 Socialstyrelsen Svar på Socialstyrelsens henvendelse af 19. maj 1989 Socialstyrelsen har ved skrivelse af 19. maj 1989 udbedt sig oplysninger  

 vedrørende forskellige forhold i forbindelse med etablering af  

 »døgnhuse« i Viborg Amtskommune, oprettet i henhold til  

 bistandslovens § 105, herunder hvilken personkreds døgnhusene henvender sig  

 til, kriterier for optagelse, personalenormering og tilbud til beboere.
Som det fremgår af den indsendte Social- og sundhedsplan 1989-92, opbygger  

 Viborg Amtskommune i programperioden 1989-92 en distriktspsykiatrisk  

 organisation omkring lokale distriktspsykiatriske enheder, som i samarbejde  

 med det psykiatriske sygehus i Viborg får det fulde ansvar for lokalområdets  

 psykiatriske behandlingsbehov.
De enkelte distriktsenheder består af  

 henholdsvis:
- en teamfunktion, - en døgnfunktion (døgnhuse), - en dagfunktion.
 De enkelte funktioner i enheden etableres i henhold til bistandslovens  

 bestemmelser og er en integreret del af det sociale tilbud i amtskommunen.
 Teamfunktionen er 100 pct. finansieret af amtskommunen, mens døgn- og  

 daghusfunktionerne er finansieret i henhold til, hvad der er gældende for  

 institutioner, oprettet efter bistandslovens § 105 og § 91.
Det distrikspsykiatriske team er ansvarlig for og udfører de  

 behandlingsrettede funktioner - lægelige såvel som sygeplejemæssige og  

 psykologiske.
Den egentlige distriktspsykiatriske behandling udgår således  

 fra teamet, og udføres ambulant i brugernes eget hjem, teamets lokaler,  

 kommuner eller hvor det findes hensigtsmæssigt.
 Generelt er det socialpolitikkens fornemste målsætning at forebygge  

 handicap og sygdom, der nødvendiggør indlæggelser på sygehus, herunder  

 psykiatriske afdelinger.
Der skal derfor med udgangspunkt i ovenstående målsætning opbygges et  

 tilbud, der i videst muligt omfang svarer til brugernes behov og ønsker.  

 Dette er baggrunden for den valgte organisering af distriktspsykiatrien i  

 Viborg Amt.
Viborg Amtskommune vil således i samarbejde med kommunerne  

 udbygge mange alternative tilbud så som støtte i eget hjem, bofællesskaber  

 etc.
 For en mindre gruppe, der ikke i dag kan fastholde egen bolig i det  

 almindelige samfund, eksisterer der et behov for kortvarig støtte, indtil  

 anden bolig og f.eks. beskæftigelse kan etableres.
 Eksisterende ordninger har ikke i Viborg Amtskommune i nødvendigt omfang  

 kunnet tilgodese behovet for midlertidige boligtilbud til mennesker med store  

 sociale eller psykiske problemer/lidelser.
Publicerede undersøgelser har påvist et stort behov for sådanne  

 institutioner, ligesom brugerorganisationerne har ønsket institutioner i  

 socialt regie, opbygget som små akutte bosteder.
Denne holdning blev udtrykt  

 på den store psykiatrikonference, afholdt i Herning i dagene 14.-15. november  

 1988, hvor formanden for Landsforeningen Sind og en repræsentant for  

 Galebevægelsen slog til lyd for en sådan udbygning (siderne 62-64 i  

 konferencerapporten »Psykiatrien under omstilling«).
Et døgnhus vil blive et akut opholdssted, hvor mennesker med sociale og  

 psykiske problemer kan bo i en kortere periode, mens deres situation  

 stabiliseres.
Døgnhusene opbygges som socialterapeutiske miljøer i pagt med  

 det bedste i de miljøterapeutiske principper.
Døgnhuset vil forsøge, gennem støtte til klienten og samarbejde med  

 kommunen, familie m.fl., at genplacere vedkommende i en normal boligsituation  

 så hurtigt som muligt.
Der vil til de enkelte blive ydet den nødvendige  

 vejledning og rådgivning.
Er klienten uden arbejdsforhold, vil der ligeledes  

 blive forsøgt etableret tilbud herom.
Et arbejdstilbud, der helst retter sig  

 mod det almindelige arbejdsmarked, eller hvis dette ikke er muligt, på  

 beskyttet værksted eller daghus.
 Personalesammensætningen i døgnhuset er som følger:
- sygeplejersker, - plejere, - socialpædagoger, - ergo/fysioterapeuter, - praktisk/administrativt personale.
 Personalenormering i Døgnhuset i Thisted, der har 16 pladser, er 21  

 fuldtidsansatte.
Døgnhusene bliver selvstændigt ledet.
Visitationen sker på lederens  

 ansvar.
Selvmøderprincippet er gældende, og blandt andet derfor vil der i de  

 tilfælde, hvor der skønnes at være tale om behov for lægetilsyn - f.eks. til  

 en psykisk lidelse - kunne tilkaldes lægelig bistand (fra teamet), så en  

 nødvendig lægelig udredning kan foretages.
Der foretages ikke fra  

 institutionens side nogen lægelig psykiatrisk behandling.
 Det er amtskommunens klare opfattelse, at døgnhuse i amtskommunen falder  

 inden for de rammer, der gælder for § 105-institutioner, ligesom amtskommunen  

 vil administrere institutionerne efter de herom gældende regelsæt.  

 Amtskommunen er, hvis dette skønnes nødvendigt, indstillet på at uddybe de  

 ovenfor givne oplysninger i et møde med Socialministeriet/Socialstyrelsen.
Med venlig hilsen P.
E.
Eriksen amtsborgmester / Kristian Brøns Nielsen forvaltningschef Uddrag af Viborg Amtskommunes social- og sundhedsplan 1989-92 5.3. Distrikspsykiatri Vedrørende den distriktspsykiatriske ordning fastslår amtsrådets  

 beslutning af 8. februar 1988 indledningsvis, at principperne og de bagved  

 liggende forslag umiddelbart efter amtsrådets behandling skal gøres til  

 genstand for en høring blandt de involverede parter, dvs. kommuner,  

 interesseorganisationer, personale, brugere m.v., før egentlige  

 handlingsplaner fastlægger indholdet i en distriktspsykiatrisk ordning.  

 Amtsrådets beslutning er således alene en fastlæggelse af de overordnede  

 principper og målsætninger, mens det egentlige indhold skal fremkomme i  

 forbindelse med udarbejdelsen af detaljerede handlingsplaner dækkende de tre  

 områder.
 Det følgende afsnit vil være en beskrivelse af de vedtagne overordnede  

 principper for den distriktspsykiatriske ordning samt en plan for udbygningen  

 af distriktspsykiatrien i programperioden 1. januar 1989 til 31. december  

 1992.
5.3.1. Målsætning Den overordnede målsætning for etablering af den fremtidige psykiatriske  

 service i Viborg Amtskommune bliver med udgangspunkt i den enkelte borgers  

 behov:
 - at give mennesker med psykiske lidelser mulighed for at leve en så  

 normal tilværelse som muligt.
 Den psykiatriske service skal derfor:
- yde støtte til brugerne/patienterne i nærmiljøet, - bygge på mindsteindgrebsprincippet, - forhindre indlæggelse på psykiatrisk sygehus, hvor den nødvendige  

 behandling kan ydes i nærmiljøet, - virke forebyggende.
5.3.2. Principper Som udgangspunkt opbygges den fremtidige psykiatriske organisation  

 omkring to hovedblokke:
1. Viborg Sygehus Øst (VSØ), i fremtiden benævnt de psykiatriske  

 afdelinger Viborg Sygehus, får ansvaret for de opgaver, der ikke kan løses i  

 distriktsenhederne dvs. behovet for lukkede senge, behandlingstunge opgaver  

 samt langtidsindlagte.
Denne del af psykiatrien henhører fortsat under  

 sygehusvæsenets ressort.
2. Distriktsenheder, som får det primære ansvar for dækning af de  

 tre områders behov for psykiatrisk service samt eventuelt relationerne til  

 Viborg Sygehus.
Distriktsenhederne organiseres under amtskommunens social- og  

 sundhedsudvalg/forvaltning.
 De to hovedblokke vil skulle indgå i et tæt samarbejde og betragtes som en  

 helhed i det daglige.
 Det bærende princip bliver jævnfør tidligere beskrivelse af de  

 distriktspsykiatriske principper - decentralisering eller behandlling i  

 bruger/patienternes nærmiljø.
 Amtskommunen inddeles i tre områder med hver sin distriktsenhed:
Nord: omfattende kommunerne Thisted, Morsø, Hanstholm og Sydthy  

 med i alt 72.000 indbyggere.
Igangsætningstidspunkt hvor ansvaret for  

 personale og budget for psykiatrisk afdeling Thisted Sygehus overgår til  

 socialvæsenet er fastsat til 1. januar 1989 og etableres i perioden 1989-90.
Midt: omfattende kommunerne Skive, Sundsøre, Spøttrup, Sallingsund  

 og Fjends med i alt 56.000 indbyggere.
Igangsættes i perioden 1990-91.
 Syd: omfattende kommunerne Viborg, Hvorslev, Møldrup, Kjellerup,  

 Karup, Ålestrup, Tjele og Bjerringbro med i alt 102.000 indbyggere,  

 igangsættes i perioden 1991-92. Det er hensigten, at Viborg-området udskilles  

 som et særligt område grundet den atypiske hyppighed med 7,3 indlæggelser pr.  

 1.000 indbyggere mod 4,7 indlæggelser pr. 1.000 indbyggere i resten af amtet  

 (1986). Viborg-enheden igangsættes i 1991, mens det øvrige sydlige område  

 igangsættes i 1992.
 Distriktsenhederne etableres som selvstændige enheder med selvstændigt  

 indhold:
a.
Tværfaglige teamfunktioner.
b.
Døgninstitutioner/huse.
c.
Aktivitetshuse med dagtilbud.
Personalet i distriktsenhederne er ansat under social- og  

 sundhedsudvalget.
De ambulante funktioner og dagfunktionerne sikres af  

 distriktsenhederne.
Det er hensigten, at Viborg Sygehus' psykiatriske afdelinger  

 kapacitetsmæssigt tilpasses den nye organisation, og der fastlægges en intern  

 kapacitet for så vidt angår lukkede modtagefunktioner samt special-døgnafsnit  

 til visse behandlingstunge funktioner, som ikke kan klares i distrikterne.
I  

 alt 100 pladser fordelt på 4 lukkede afsnit a 16 pladser og 2 specialafsnit a  

 18 pladser.
Dagfunktionerne varetages af distriktsenhederne, og der sikres  

 dagtilbud til de indlagte på Viborg Sygehus.
Thisted Sygehus' psykiatriske afdelings ressourcer overgår i forbindelse  

 med opstarten til distrikt Nord, og afdelingens nuværende lokaler  

 fraflyttes i takt med at egnede lokaler findes.
Der forudsættes tilført  

 ressourcer til Nord til aflastning af Viborg Sygehus.
 Selve omlægningen søges økonomisk neutral.
 Personalets tryghed og videreuddannelse sikres i omstillingsperioden bl.a.  

 ved personalets involvering i processen.
 Den budgetmæssige koordination for budgetår 1989 og overslagsårene 1990-92  

 er afklaret i en central budgetkoordineringsgruppe.
5.3.3. Høring De distriktspsykiatriske principper har været til høring som forudsat hos  

 alle relevante parter, herunder personale, bruger, kommunalpolitikere med  

 flere, ligesom der har været afholdt tre offentlige møder i amtskommunen.
Et gennemgående kritikpunkt på de afholdte møder var den  

 forvaltningsmæssige opsplitning, hvorefter distriktspsykiatrien  

 ansvarsmæssigt placeres under social- og sundhedsudvalgets ressort, og  

 sygehuspsykiatrien under sygehusudvalgets ressort.
Der var derimod generel  

 enighed om målsætningen for den (distrikts)psykiatriske ordning.
5.3.4. Strukturering af det detaljerede planarbejde Social- og sundhedsudvalget er planlægnings- og handlingsudvalg hvad  

 angår distriktspsykiatrien.
På det forvaltningsmæssige plan er etableret en  

 projektorganisation, som er ansvarlig for at omsætte amtsrådets  

 principbeslutning til konkrete handlingsplaner for de tre distrikter i  

 overensstemmelse med de vedtagne tidsplaner.
Projektorganisationerne er  

 etableret for en periode af tre år.
Projektorganisation Projektorganisationen består af en projektkoordinator (frigjort fra  

 socialforvaltningens budget- og planstab) med direkte reference til  

 forvaltningschefen, en projektmedarbejder samt en halvtidsassistent.
På  

 konsulentvilkår er tilknyttet en psykiatrisk speciallæge, som er faglig  

 rådgiver for projektkoordinatoren.
 Efteruddannelse af personalet vil blive planlagt i samarbejde med  

 personalet og amtskommunens uddannelsessekretariat.
Arbejdsgrupper Med amtsrådets beslutning er ligeledes sikret personalets tryghed og  

 videreuddannelse bl.a. ved medinddragelse og medindflydelse på den konkrete  

 planlægning.
For at sikre denne medindflydelse og faglige ekspertise i  

 udformningen af handlingsplanerne, tages der initiativ til nedsættelse af 3  

 lokale arbejdsgrupper, een i hver af de tre geografiske områder.
 Arbejdsgrupperne har fået følgende kommissorium:
 »Arbejdsgruppen udarbejder under ansvar for social- og  

 sundhedsforvaltningen:
- forslag til detaljerede handlingsplaner for udbygningen af  

 distriktspsykiatriske enheder, - planlægningen tager udgangspunkt i Viborg Amtsråds principbeslutning  

 vedrørende distriktspsykiatriens fremtidige organisering, - relationerne til Viborg Sygehus« psykiatriske afdeling beskrives,  

 herunder den fremtidige visitationsprocedure, ligesom relationerne til øvrige  

 eksterne samarbejdsparter klarlægges (læger, praktiserende psykiatere,  

 kommunale forvaltninger etc), - der udarbejdes detaljeret plan/budget for distriktsenhedernes enkelte  

 delelementer (team, huse, aktivitetshuse), - tidsplan for udflytningen og etablering af distriktsenhederne  

 udfærdiges.' I arbejdsgrupperne er der sikret en tværfaglig repræsentation ved:  

 Personalet på VSØ og psykiatrisk afdeling Thisted Sygehus, de praktiserende  

 læger, kommunerne samt det lokale socialcenter.
Projektkoordinatoren er  

 ansvarlig for afrapportering og gruppernes arbejde i øvrigt.
 Nord- gruppens arbejde er igangsat og første afrapportering  

 forventes november/december 1988. De øvrige to arbejdsgrupper bliver igangsat  

 ultimo 1988/primo 1989.
For at imødekomme hensynet til en nødvendig faglig sammenhængende  

 forsvarlig planlægning vil der, når alle tre arbejdsgrupper er nedsat,  

 afholdes regelmæssige møder mellem repræsentanter fra de tre grupper i et  

 forum for information og koordination.
Mens den løbende koordination og  

 faglige sammenhæng sikres af dels projektkoordinatoren, dels af den  

 psykiatriske konsulent.
 I spørgsmål vedrørende relationerne til Viborg Sygehus Øst vil der ske en  

 naturlig koordination, bl.a. via en særlig nedsat koordinationsgruppe med  

 repræsentation fra social- og sundhedsforvaltningen og Viborg Sygehus.
 På møder med henholdsvis Landsforeningen Sindslidendes Vel og Det Sociale  

 Brugerråd er der givet tilsagn om, at disse organisationer bliver løbende  

 orienteret.
Efteruddannelse Personalets efteruddannelse planlægges i en særlig uddannelsesgruppe med  

 følgende kommissorium:
 - arbejdsgruppen skal udarbejde forslag til uddannelsesprogram for alle  

 faggrupper i overensstemmelse med formålet om at skabe et fælles  

 arbejdsgrundlag, udvikle metoder for tværfaglighed samt udvikle den enkelte  

 medarbejders mulighed for at se helheder i stedet for enkeltheder.
 En uddannelsesplan for ansatte på psykiatrisk afdeling på Thisted Sygehus  

 færdiggøres samtidig med afrapportering for område Nord ligger færdig  

 og igangsættes januar 1989.
 Gruppen har følgende sammensætning:
- uddannelsessekretariatet, - psykiatrisk/psykologisk konsulent, - personalerepræsentanter.
5.3.5. Udbygningsplan for programperioden (1989-92) Som beskrevet i det foregående opbygges den distriktspsykiatriske  

 organisation omkring lokale distriktsenheder, som får det fulde ansvar for  

 dækning af et områdepsykiatrisk behandlingsbehov.
De enkelte distriktsenheder  

 består af henholdsvis - en teamfunktion, - en døgnfunktion (døgnhuse), - en dagfunktion (aktivitetshuse).
De enkelte funktioner etableres i henhold til bistandslovens bestemmelser  

 og er at betragte som en integreret del af det sociale område, der henhører  

 under social- og sundhedsudvalgets ressort.
Der henvises bl.a. til afsnit  

 4.2. og 5.8.
Ad teamfunktionen Teamet er tiltænkt en nøglefunktion i det behandlingsrettede arbejde i de  

 enkelte distrikter, og teamet skal fagligt koordinere det behandlingsrettede  

 arbejde, der iværksættes i enhedens enkelte funktioner, dvs. team, døgnhuse,  

 aktivitetshuse.
 Teamet har udover de direkte behandlingsrettede opgaver en lang række  

 andre væsentlige opgaver, eksempelvis:
- supervision og faglig rådgivning af områdets praktiserende læger (alment  

 praktiserende/praktiserende speciallæger), - konsulentrolle i forhold til psykiatriske problemstillinger i  

 primærkommunerne, - forebyggelse i bred forstand af psykiske lidelser, - forskning og evaluering, - etablering af bofællesskaber.
For at styrke teamets koordinerende rolle etableres en enstrenget  

 visitationsprocedure, således at det distriktspsykiatriske team modtager alle  

 henvisninger til psykiatrisk behandling.
Alene indlæggelser af tvangsmæssig  

 karakter (røde/gule papirer) på psykiatrisk sygehus kan ske uden om det  

 distriktspsykiatriske team.
 For at sikre den nødvendige efterbehandling samt etableringen af øvrige  

 sociale hjælpeforanstaltninger vil alle udskrivninger fra psykiatriske  

 sygehusafdelinger ske i samarbejde med områdets teamfunktion.
 Den for praktiserende læger overenskomstsikrede fri visitationsret til  

 amtskommunens psykiatriske sygehusfunktion vil blive suspenderet ved  

 indgåelse af en særlig aftale mellem overenskomstens parter (§ 2-aftale).
Den interne organisering af teamet opbygges omkring tværfaglighed mellem  

 de forskellige faglige grupper, der er involveret i teamets arbejde.
Der  

 tænkes opbygget en tværfaglig ledelsesgruppe, dog således, at den ledende  

 overlæge er ansvarlig for de trufne beslutninger overfor  

 socialforvaltning/udvalg.
Teamets sammensætning Teamet er tværfagligt sammensat bestående af følgende personalegrupper:
- overlæge (vagtbærende), - reservelæge(r), - psykologer, - distriktssygeplejersker, - socialrådgivere, - plejere, - sekretærer.
 Med udgangspunkt i erfaringer fra øvrige distriktspsykiatriske projekter  

 opbygges der en teamfunktion bestående af ca. 10 personer for hver  

 30.000-40.000 indbyggere i et område.
 Plan for udbygning af teamfunktionen:
Team Nord 1 1. januar 1989 Team Nord 2 1. juni 1989 Team Midt 1 1. januar 1990 Team Midt 2 1. januar 1991 Team Viborg 1. januar 1991 Team Syd 1 1. januar 1992 Team Syd 2 1. januar 1992 Ad døgnfunktion (døgnhusene) Tidligere distriktspsykiatriske ordninger i både ind- og udland har ikke  

 tilgodeset behovet for lokale døgnbehandlingstilbud.
 Når udgangspunktet for den distriktspsykiatriske ordning i Viborg  

 Amtskommune er, at de distriktspsykiatriske enheder principielt skal varetage  

 den fulde psykiatriske service i et område undtaget de tungeste/intensive  

 behandlingsopgaver, må der nødvendigvis etableres lokale  

 døgnbehandlingstilbud.
De lokale døgnhuse skal sikre, at indlæggelse på psykiatrisk sygehus i  

 Viborg alene sker i sygdommens akutte fase, eller hvor intensiv behandling  

 kræver specielle forhold herunder tvangsmæssige foranstaltninger.
Døgnhusene  

 vil i stor udstrækning kunne forebygge anvendelsen af det psykiatriske  

 sygehus i Viborg.
 Institutionen bliver selvstændigt ledet, men med stærk koordinering til  

 arbejdet både i teamfunktionen og i Aktivitetshusene - jf. senere.
Personalesammensætning - sygeplejersker, - plejere, - socialpædagoger, - ergoterapeuter, - køkkenassistent, - sekretærer.
 Plan for udbygningen af distriktspsykiatriske døgnhuse:
Ad dagfunktionen (aktivitetshusene) Aktivitetshusene får en vigtig rolle i distriktsenhedernes samlede tilbud  

 til mennesker med psykiatriske lidelser ved at være støttende og udviklende  

 for den enkeltes egne ressourcer, både i perioder hvor klienten opholder sig  

 i døgnhuset og i egen bolig.
Det som adskiller distriktsenhedernes dagtilbud  

 fra andre »aktivitetshuse«, er netop kombinationen af brugere fra  

 døgnhusene og de hjemmeboende.
Denne kombination forudsætter en mere  

 strukturerende »behandlingsindsats« end der kendes i andre sociale  

 støtteforanstaltninger for denne brugerkreds.
Det psykiatriske sygehusvæsen har inden for institutionens rammer forsøgt  

 at dække patienternes behov, dvs. bolig, forsørgelse samt beskæftigelse,  

 »fritidsaktiviteter« og de personlige kontakter.
Uden at forklejne  

 den traditionelle psykiatris indsats var den en »total  

 institutionsomsorg«, der ikke gjorde patienterne egnede til et  

 selvstændigt liv uden for institutionen.
Efter udskrivning var støtten i eget  

 hjem begrænset til tilbud om ambulant behandling.
 Disse karakteristika har været fremhævet som en væsentlig faktor til de  

 store genindlæggelsesfrekvenser og tilstedeværelsen af de kroniske  

 »svingdørspatienter«, der lever en tilværelse på stadig flakken  

 mellem sygehus og eget hjem.
 Udgangspunktet for etableringen af aktivitetshuse - som en selvstændig  

 funktion i distriktsenhederne - er et ønske om, at skabe rammerne for de  

 støtteforanstaltninger, der nødvendigvis må være omkring mennesker med  

 psykiske lidelser, også efter et ophold på en psykiatrisk  

 behandlingsinstitution.
Mennesker med psykiske lidelser er kendetegnet ved initiativløshed, et  

 lavt aktivitetsniveau, dårlig kontaktevne og deraf følgende ensomhedsfølelse,  

 samt ofte en uhensigtsmæssig døgnrytme, sammenfattende udtrykt i begrebet  

lav livskvalitet.
Den egentlige behandlingsindsats har ikke  

 traditionelt været rettet mod den enkeltes totalsituation.
Aktivitetshusene  

 skal ikke blot være et supplement til den behandlingsindsats, der foretages  

 af team- og døgnhus-personalet, men skal være en integreret del af den  

 behandlingsindsats, der retter sig mod individets situation og samlede behov.
Udover den egentlige psykiatriske behandling har brugerne af det  

 psykiatriske behandlingstilbud behov for en indsats på yderligere tre  

 områder, - bolig, - beskæftigelse, - fritid.
 En indsats på disse tre områder kan dels forebygge indlæggelser på  

 psykiatriske sygehusafdelinger samt stabilisere og bedre den enkeltes  

 livskvalitet.
 Aktivitetshusenes primære målsætning er via en indsats på disse tre  

 områder i et samspil med den øvrige behandlingsindsats at skabe betingelserne  

 for en øget livskvalitet for brugerne af huset.
 Der skal skabes mulighed for en god bo-situation, hvor personalet træner i  

 daglige funktioner og medvirker til etablering af bo-fællesskaber både i  

 traditionel forstand og efter støttecenterprincipperne.
Alle har behov for en meningsfyldt beskæftigelse, men ofte har brugerne af  

 det psykiatriske system aldrig opnået den naturlige tilknytning og optræning  

 til arbejdsmarkedet, bl.a. vanskeliggjort af hyppige genindlæggelser.
For  

 mange af Aktivitetshusenes kommende brugere er en egentlig arbejdstræning  

 ikke relevant, men nødvendigheden af succeser i en arbejdssituation er lige  

 så vigtig for denne gruppe.
Det kan være nødvendigt at trække på det sociale  

 systems øvrige hjælpeforanstaltninger i et samarbejde med socialcentret og  

 socialforvaltningen i den pågældende kommune.
Som et resultat af deres initiativløshed og ringe kontaktevne oplever  

 brugerne ofte deres fritid som et stort problem, og ensomhed er et  

 fremtrædende karaktertræk.
Personalet må derfor gå ind med hjælp til træning  

 i at skabe sociale kontakter og etablering af sociale netværk.
En længerevarende støtte på et lavt/aftagende niveau er indbygget i den  

 distriktspsykiatriske model, som etableres i Viborg amt i de kommende år.
Det  

 kan ikke afvises, at støtten, udover den rent medikamentelle, bliver livslang  

 i et eller andet omfang.
Man skal dog være varsom med at personalet ikke  

 indtager rollen som brugernes sociale netværk med det resultat til følge, at  

 institutionen »sander til« og ikke opnår det »flow«, der  

 er nødvendigt.
Personalesammensætning - ergoterapeuter, - fysioterapeuter (psykiatrisk uddannet), - værkstedsassistenter.
 Plan for udbygning af distriktspsykiatriske aktivitetshuse:
Ad øvrige distriktspsykiatriske aktivitetshus-tilbud Skive-forsøget Amtskommunen har etableret et forsøgsprojekt, hvis aktivitet er en  

 dagcenterlignende foranstaltning for mennesker med psykiske lidelser.
Der er  

 aktuelt 25 brugere.
Forsøget er under evaluering, og vil fra 1. januar 1989 blive videreført  

 som en § 91 foranstaltning.
Institutionen bliver integreret i den  

 distriktspsykiatriske organisation i område Midt.
Industriterapi Den 1. januar 1988 overgik den såkaldte industriterapi fra sygehus til  

 social- og sundhedsregi.
 Industriterapien har i en meget lang årrække fungeret som beskyttet  

 beskæftigelse for såvel indlagte som ambulante patienter fra Viborg  

 psykiatriske sygehus.
 Industriterapien vil ligesom forsøgsprojektet i Skive blive indpasset i  

 den distriktspsykiatriske organisation.
 Institutionen er normeret til 30 fuldtidspladser - 20 i beskyttet  

 beskæftigelse og 10 dagcenterpladser, og drives i henhold til bistandslovens  

 § 91.
5.3.6. Budget og finansiering for etableringen af den  

 distriktspsykiatriske organisation 5.3.7. Kontaktcentre under Landsforeningen Sindslidendes Vel Der stilles lokaler bl.a. ved alkoholambulatorierne til rådighed for  

 udskrevne psykiatriske patienter samt for personer med psykiske problemer i  

 øvrigt.
Centrene drives af Landsforeningen Sindslidendes Vel med økonomisk støtte  

 fra amtsrådet.
Der er åbningstider 4 aftentimer ugentligt og fast tilknyttede  

 medarbejdere.
Bilag 3 Sønderjyllands Amtskommune Social- og sundhedsforvaltningen, familierådgivningen Maj 1989 Statusredegørelse for 4 rådgivnings- og behandlingscentre 1. januar 1988-31. december 1988 Indholdsfortegnelse Indledning Historisk forløb Klientaktiviteten i 1988 Total klientaktivitet Åben rådgivning Behandlingens indhold Visitation Behandlingsventelisten Henvisningerne Mobiliteten Gruppebehandling Afslutning Sønderjyllands Amtskommune Den 28. april 1989 Notat vedrørende: Statusredegørelse for rådgivnings- og  

 behandllingscentrene i perioden 1. januar 1988-31. december 1988 Indledning Rådgivnings- og behandlingscentrene blev taget i brug 1. august 1987, og  

 det er således 11/2 års erfaring med centrene (RC), der danner baggrund for  

 nærværende redegørelse.
Redegørelsen er i store træk bygget op som den  

 tidligere, og talmaterialet er alt andet lige sammenligneligt med det  

 tidligere offentliggjorte.
Interessen for RC har været overordentlig stor, og afdelingen modtager  

 jævnligt henvendelser fra det øvrige land med ønske om grundlæggende  

 information om RC.
Afdelingens materiale om RC har hidtil været  

 undersøgelsesrapporten om unge og voksne med psykosociale vanskeligheder samt  

 det til amtsrådets beslutning om oprettelse af RC knyttede udvalgsnotat.
Som  

 grundlag for en bredere orientering er det ovenfor nævnte materiale ikke  

 egnet, og den første statusredegørelse (maj 1988) kan næppe opfylde et behov  

 for grundlæggende information, da dette materiale ikke kan stå alene.  

 Nærværende redegørelse er derfor udarbejdet med henblik på udover at tjene  

 som afdelingens redegørelse til sin forvaltning og amtsrådet at kunne  

 anvendes som grundlag for information til kommuner, amter og øvrige  

 interesserede.
 Grundlaget for RC's oprettelse og opgavefunktioner vil derfor blive  

 grundigt beskrevet.
Koordinationen og den fagligt-administrative styring af de 4 RC varetages  

 af Familierådgivningens ledelse i samarbejde med lederne af RC.
Uden denne  

 koordination ville det næppe have været muligt at kortlægge overblik,  

 fastlægge »policy« for den behandlingsmæssige indsats samt varetage  

 den nødvendige gensidige faglige inspiration, som i dag er grundlaget for  

 RC's aktiviteter og tilsyneladende succes.
Koordinationen er endelig  

 grundlaget for denne redegørelse.
Det historiske forløb 1. januar 1986 besluttede det sønderjyske amtsråd at overføre  

 sygehusudvalgets opgaver vedrørende foranstaltninger mod alkoholmisbrug til  

 social- og sundhedsudvalget.
Baggrunden for denne beslutning var et voksende  

 behov for bedre koordinering og planlægning af alko-foranstaltninger med  

 øvrige voksenforanstaltninger inden for social- og sundhedsforvaltningens  

 regi, jf. i øvrigt side 21.
Samtidig med overførslen af alko-ambulatorier og alko-behandllingshjem  

 gennemførtes et forsøgs- og undersøgelsesprojekt vedrørende unge med svære  

 psykiske og sociale problemer, som viste, - at det ambulante rådgivnings- og behandlingsarbejde var  

 forudsætningen for effektivitet i arbejdet, - at misbrugsadfærd med tilhørende symptomer ofte var tilfældig og  

 multifaktoriel betinget og derfor af mindre betydning for forståelsen og  

 tilrettelæggelsen af klientbehandlingen, - samt med baggrund i misbrugsmønstrets ændrede karakter og  

 forebyggelsesindsatsen var det nødvendigt med en tilrettelæggelse af de  

 fremtidige foranstaltninger sådan, at de henvendte sig til forskellige  

 adfærdssymptomer.
 Derudover var der i dette forsøgsprojekt peget på nødvendigheden af et  

 forstærket tværsektorielt samarbejde mellem psykiatrisk hospital,  

 psykiatriske ambulatorier, praktiserende læger, kriminalforsorgen,  

 socialkonsulenters ambulantindsats samt den primærkommunale forvaltning.
Et sådant samarbejde måtte naturligt medføre en ændring i de eksisterende  

 alko-ambulatoriers organisering og indsats.
Skitsen for ændring blev  

 behandlet i en tværsektoriel arbejdsgruppe bestående af repræsentanter fra  

 sygehusforvaltningen og socialforvaltningen.
 Amtsrådet traf herefter med virkning fra 1. januar 1986 beslutning om  

 overførsel af de 4 alko-ambulatorier og et behandlingshjem til social- og  

 sundhedsudvalget.
 Frem til 1. august 1987, hvor alko-ambulatorierne blev erstattet af  

RC, drev Sønderjyllands Amtskommune 4 alko-ambulatorier,  

 beliggende i lejede lokaler i de fire købstæder Tønder, Haderslev, Aabenraa  

 og Sønderborg.
 Ud fra en gennemsnitsbetragtning bestod personalet på det enkelte  

 ambulatorium af følgende ansatte:
1 lægekonsulent: ansat mellem 6 og 10 timer, der med hovederhverv  

 ofte indenfor ikke beslægtede områder var til rådighed for patienterne i  

 ambulatoriets åbningstid, der var placeret sent på eftermiddagen eller tidlig  

 aften.
Ambulatoriet havde åbent to af ugens hverdage mellem 6 og 10 timer.
1 socialkonsulent: ansat mellem 20 og 40 timer havde  

 socialkonsulenten dette arbejde som hovederhverv.
Udenfor ambulatoriets  

 åbningstid fulgte konsulenten de af patientsagerne op, der krævede  

 længerevarende støttesamtaler, familiebehandlinger eller kontakt til de  

 primærkommunale socialforvaltninger samt ved visitation til behandlingshjem.
 1 gangmand: ansat mellem 6 og 10 timer ofte med hovederhverv  

 andetsteds, men rekrutteret blandt tidligere patienter i samråd med  

 patientforening.
 1 sekretær: ansat ca. 10 timer med opgaver indenfor  

 journalskrivning, telefonbetjening m.v.
 Patientforeningen »Lænken« havde lokalefællesskab med  

 ambulatoriet, og patientforeningen administrerede i samarbejde med  

 ambulatorie-lægen den af ham ordinerede medikamentelle behandling.  

 Patientforeningen arrangerede kurser, møder og andet samvær, der som formål  

 havde at fastholde patienterne i et alkoholfrit miljø og kammeratskab.  

 Patientforeningens konsulenter var til rådighed hele døgnet rundt i  

 modsætning til de offentligt ansatte.
Behandlingen ved ambulatorierne var primært medicinsk orienteret:  

 patienterne fik ordineret antabus og psykofarmaka.
Denne behandling blev  

 fulgt op med kontrol gennem løbende konsultationer med det formål at regulere  

 og justere den medicinske behandling.
Statistik fra de tidligere ambulatorier  

 viste en gennemsnitstid på ca. 10 minutter pr. konsultation.
Samarbejdet med de privatpraktiserende læger blev rapporteret som godt,  

 men indgående drøftelser med de ansatte lægekonsulenter dokumenterede, at der  

 var en stor risiko for, at en patient kunne modtage medicinsk behandling både  

 på ambulatoriet og hos egen læge.
Specielt de anonyme henvendelser, som der  

 ganske vist var få af, udgjorde en risiko.
Fra ambulatorierne udgik ikke noget systematisk oplysningsarbejde, men det  

 var almindeligt, at man ved forskellige lejligheder ofte støttet af  

 medarbejdere ved social- og sundhedsforvaltningen arrangerede temadage for  

 forskellige skoler m.v.
Personalet, i særdeleshed de sociale konsulenter og  

 patientforeningen, underviste mod betaling forskellige målgrupper, særligt  

 uddannelsessøgende.
Overfor patientopgaver, der skønnedes for vanskelige i ambulant regi,  

 indstillede personalet (altid med lægens påtegning) til indlæggelse på  

 behandlingshjem.
Beslutningen herom blev truffet af et lægeligt  

 visitationsteam under Augustenborg sygehus (psykiatrisk hospital).
 Ovenstående oplysninger blev indsamlet af social- og sundhedsforvaltningen  

 i perioden umiddelbart efter overførslen af opgaverne til social- og  

 sundhedsudvalget.
 I perioden frem til den 1. august 1987 skete der ingen væsentlige  

 ændringer i driften af ambulatorierne, når bortses fra, at den lægelige  

 ledelse af ambulatorierne blev erstattet af afdelingsledelse i social- og  

 sundhedsforvaltningen, at patientens valg af konsulent, hvad enten der var  

 tale om læge eller socialrådgiver, skulle respekteres, at læge og  

 socialrådgiver i samtlige behandlingssager skulle lægge en fælles  

 behandlingsplan, samt at der fremover skulle føres fælles journal.
 Dette medførte et klart forbedret samarbejde på ambulatorierne.
 Derudover oprettedes et visitationsudvalg bestående af læge, psykolog,  

 socialrådgiver samt institutionsleder, der varetog visitationen til  

 døgnbehandling på alko-behandlingshjem.
1. august 1987 påbegyndte de 4 rådgivnings- og behandlingscentre deres  

 virke.
Forinden var medgået et længerevarende planlægnings- og  

 uddannelsesarbejde.
De 4 alko-ambulatorier blev i deres kendte form nedlagt  

 og erstattet med den nye konstruktion: 4 rådgivnings- og behandlingscentre  

 (RC).
 Behandingsindsatsen blev:
1) koordineret med det amtskommunale revalideringsarbejde, primært  

 visitation til § 91, 2) koordineret med det ambulante stofmisbrugsarbejde, 3) koordineret med det øvrige ambulante behandlingsarbejde, 4) medicinfri samtidig med et formaliseret samarbejde med  

egen læge, 5) tværfaglig sammensat med læge, psykolog og socialkonsulenter  

 med specialfunktioner, og hvor den lægelige konsulent efter aftale med PLO  

 herom blev rekrutteret blandt almen praksis, 6) adskilt fra patientforeningen »Lænken« sådan, at  

 lokalefællesskabet ophørte, 7) gennem et formaliseret samarbejde med psykiatriske ambulatorier forsøgt  

 koordineret, 8) derfor i overvejende grad »samtaleterapeutisk«.
 Personalesituationen blev samlet set forbedret, idet hvert  

 rådgivningscenter (RC) herefter blev bemandet således:
1 centerleder (fuldmægtig), 1 psykolog, 2 socialkonsulenter, 1 sekretær, 0,15 lægekonsulent.
Der afholdes løbende visitationsmøder, hvor såvel visitation til § 91,  

 behandlingsplanlægning af enkeltsager samt etablering af gruppebehandling  

 finder sted.
Det samlede tværfaglige personale deltager.
Undervejs kan, og  

 ved afslutningen skal, sagsbehandlerne orientere visitationsteamet alt  

 afhængig af visitationsbeslutningen.
Torsdage i tidsrummet fra kl. 14-17 afholdes åben rådgivning, hvor enhver  

 borger kan henvende sig uden forudgående aftale, også anonymt såfremt det  

 ønskes.
Der optages journal til brug for visitationsmøde efterfølgende.
For så vidt angår alkohol-misbrugere vil behandlingen typisk kunne forme  

 sig som en længere samtaleterapeutisk indsats med inddragelse af  

 nøglepersoner og familie.
Det medicinske aspekt er overladt til patientens  

 egen læge, der måske selv har visiteret sagen til RC eller via RC's  

 lægekonsulent omvendt til egen læge.
Patienten har derfor indflydelse på sin egen behandling: han kan selv  

 bestemme, om den alene skal være medicinsk eller psykoterapeutisk eller som  

 en kombination heraf.
RC kan også rådgive patienten til at få hjælp til sin  

 antabus/medicin-administration hos patientforeningen »Lænken«.
 De 4 rådgivnings- og behandlingscentre dækker tilsammen det sønderjyske  

 amtsområde og betjener hver for sig 5-6 primærkommuner med følgende  

 befolkningsunderlag:
Aktiviteterne i 1988: statistisk redegørelse Nedenfor følger en gennemgang af det sagsantal, som de enkelte RC har  

 haft i perioden 1. januar 1988-31. december 1988.
Standardiseringen i forbindelse med registreringen er endnu ikke faldet  

 helt på plads.
Dels mangler der oplysninger om væsentlige biproblemer, og  

 dels er selve registreringen fortsat subjektivt afhængig af den, der  

 foretager registreringen, men i modsætning til sidste statistiske redegørelse  

 er der dog nu kommet så meget hold på dataindsamlingen, at der præsenteres et  

 rimeligt nøjagtigt billede af aktivitetsniveauet.
Det er særligt det kvantitative aspekt, der er indsamlet oplysninger om,  

 idet de kvalitative aspekter som f.eks. klientkarakteristika og  

 behandlingseffekt ikke er medtaget af den simple grund, at der endnu ikke er  

 udarbejdet registreringssystem herfor.
En sådan registrering, der nærmer sig  

 egentlig forskning, vil blive overvejet i 1989.
De totale klientaktiviteter Fig 1. Oversigt over rådgivningscentrenes samlede klientaktiviteter i  

 perioden 1. januar 1988-31. december 1988. Ved andre foranstaltninger forstås  

 krisecentre, forsorgshjem, udenamtslig revalidering, udenamtslige  

 institutionsanbringelser, støttesamtaler, testundersøgelser samt anden  

 rådgivning.
Af figuren fremgår, at de 4 RC totalt set har arbejdet med i alt  

2.415 klientopgaver i 1988. Ved en klientopgave forstås en aktivitet,  

 der i tidsmæssig og opgavemæssig forstand klart lader sig adskille.
Der er  

 derfor ikke tale om 2.415 forskellige personer, idet en person i  

 skemaet kan være medtalt flere gange f.eks. både som opgave i den åbne  

 rådgivning, som opgave indenfor kategorien terapiopgaver og som  

 henvisningsopgave til institutionsforanstaltning.
Da skønsmæssigt 75 pct. af  

 den åbne rådgivning giver anledning til længerevarende behandling, og da ca.  

 10 pct. af institutionsforanstaltningerne forud har været i terapautisk  

 foranstaltning, har RC under eet skønsmæssigt i 1988 været i kontakt med ca.  

 1.800 forskellige personer.
 Grovdeles de samlede aktiviteter, fås følgende billede:
Denne grovopdelling viser, at hovedvægten af opgaverne fortsat er  

 behandlings-opgaverne, som tegner sig for næsten 60 pct. af de samlede  

 aktiviteter.
Revalideringsopgaverne udgør godt 25 pct. af de totale  

 aktiviteter på RC, og aktivitetsbilledet er stort set uændret i forhold til  

 tidligere.
Der er således grund til at antage, at efterspørgslen efter rådgivning og  

 behandling holder sig på et konstant niveau med lille variabelt udsving, og  

 tendensen er flere behandlingsopgaver i den samlede aktivitet.
Denne  

 opgavefordeling er sket med udgangspunkt i en prioritering af  

 behandlingsopgaverne, således som det var forudsat ved etableringen af RC.  

 Sagt på en anden måde indebærer dette, at RC præges af en stadig højre grad  

 af specialisering, hvilket må anses for en rigtig udvikling.
Da der til de totale aktiviteter er afsat 17 sagsbehandlere i alt, svarer  

 det til et gennemsnit på 103 klientsager pr. år pr. sagsbehandler, når der  

 ses bort fra den åbne rådgivning.
Ikke alle sager tager lige lang tid, men  

 samtaler med personalet på RC peger på, at der er tale om en meget stor  

 arbejdsbyrde, hvor det på længere sigt er tvivlsomt, om denne  

 »produktivitet« vil kunne holdes.
Den åbne rådgivning Den åbne rådgivning er defineret som et rådgivningstilbud til personer  

 med et akut eller subakut behov, og forpligtelsen her har rødder i  

 tilsvarende praksis ved de tidligere alko-ambulatorier.
Torsdage i tidsrummet  

 14-17 kan enhver borger over 18 år henvende sig, uanset hvilket symptom den  

 pågældende har problemer med.
Intern analyse af brugerne af den åbne rådgivning viser, at det i  

 hovedsagen er nye personer, ukendte for centrene, der henvender sig, og kun  

 undtagelsesvis optræder den samme person flere gange.
Det kunne derudover  

 konstateres, at ca. 2/3 af henvendelserne afstedkommer længerevarende  

 terapeutisk samtalebehandling.
Kun få personer, der henvender sig i åben rådgivning, ønsker at være  

 anonyme.
Dette tolkes som et udtryk for, at behovet for bistand og hjælp til  

 løsningen af problemerne går forud for en eventuel overvejelse vedrørende  

 registrering.
Derudover tolkes det som udtryk for, at personer er vænnet til  

 registrering i andre systemer og derfor ikke har oplevet registrering som  

 noget problem.
 Sammenholdes den personalemæssige bemanding med antallet af henvendelser i  

 den åbne rådgivning, kan det konkluderes, at beredskabet svarer til det  

 aktuelle og løbende behov.
Det er afdelingens vurdering, at personer kommer tidligere med deres  

 problemer.
Dette beror dels på, at de henvisende instanser er blevet  

 hurtigere i deres henvisningspraksis, og dels fordi en stor del personer  

 kommer på anbefaling fra personer, der selv har været i behandling i RC-regi.
 Nedenfor vises en oversigt over henvendelserne i den åbne rådgivning  

 fordelt efter hovedårsag for henvendelsen:
Åben rådgivning Fig. 2: Oversigt over antallet af personhenvendelser i den åbne  

 rådgivning fordelt på de enkelte RC og efter arten af deres henvendelse i  

 perioden 1. januar 1988-31. december 1988.
*) De anonyme henvendelser er blot registreret som anonyme i de tilfælde,  

 hvor personer har ønsket deres henvendelse anonym.
Henvendelserne her indgår  

 ikke i sammentællingen, da de er talt med een gang.
Figur 2 viser, at godt 60  

 pct. af henvendelserne er begrundet i et behov om længerevarende  

 samtalebehanding, hvor indholdet vil være defineret nogenlunde, som det  

 fremgår af figur 4 nedenfor.
Derudover er det alkoholmisbrug, psykiske  

 problemer og samlivsproblemer, der hver for sig udgør ca. 12 pct. af de  

 samlede henvendelser.
Kun knap 2 pct. henvender sig i den åbne rådgivning med  

 baggrund i et stofmisbrugsproblem.
Det lave antal af klienter med et alkohol- eller stofmisbrug, der  

 henvender sig, har givet anledning til forskellige overvejelser.
For det  

 første må det konstateres, at den tidligere kerne af alkoholmisbrugere er  

 udeblevet; et forhold, som også er iagttaget hos patientforeningen  

 »Lænken« og i øvrigt delvis på landsplan.
For det andet kan det  

 konstateres, at det er nye og ukendte alkoholmisbrugere, der kommer, hvilket  

 også tilsvarende er iagttaget hos patientforeningen.
For det tredje  

 konstateres, at mange klienter, hvis hovedproblemstilling er registreret som  

 et psykisk problem, ofte som væsentlig bidiagnose har et alkoholmisbrug.
Dette indebærer, set ud fra et forebyggende behandlingsperspektiv, at  

 mange klienter som bigevinst ved deres behandling får en afledet positiv  

 effekt på deres alkoholmisbrug.
Det indebærer også, at mange klienter ikke  

 identificerer sig med gruppen af alkoholikere.
Det er fortsat ikke registreringsteknisk muligt at få oplyst, hvor mange  

 patienter der gennem egen læge behandles for et alkoholproblem.
Der kan  

 derfor ikke siges noget om, hvorvidt alkoholbehandlingen i højere grad end  

 tidligere er »væltet over« på de praktiserende læger.
 De få henvendelser, der er begrundet i stofmisbrug, viser, at enten er RC  

 ikke et attraktivt tilbud til disse misbrugere, eller også er der ikke  

 længere tilgang i denne problemstilling.
 Det har været overvejet, hvorvidt RC kunne iværksætte en mere  

 »aggressiv« markedsføring, herunder forskellige  

 oplysningsaktiviteter, med det formål at kunne opfange flere misbrugere.  

 Disse overvejelser er ikke tilendebragt, bl.a. må et sådant tiltag overvejes  

 i lyset af arbejdsmængden, og risikoen for, at der vil komme flere klienter  

 til af alle slags, er for stor til, at man uden overvejelser vedrørende  

 kapacitet og tilbud kan markedsføre anderledes end hidtil, hvilket vil sige  

 kun meget lidt og spredt annoncering.
 I 1988 mødte i alt 658 personer frem i den åbne rådgivning.
Næsten alle var nye og for det sociale behandlingssystem ukendte  

 mennesker.
Fremmødet, som i øvrigt fremgår af figur 3, var gennemsnitlig 55  

 personer pr. måned og fordelte sig jævnt på året uden hensyn til højtider,  

 feriesæson m.v.
Konklusionen er derfor klar: der er behov for et sådant rådgivningstilbud,  

 og det bliver godt udnyttet.
Mange henvender sig på anbefaling fra egen læge,  

 endnu flere henvender sig på eget initiativ.
Beredskabet er ressourcemæssigt  

 passende.
 Fremmødet er nedenfor vist fordelt på måneder og RC:
Åben rådgivning: pr. måned Fig. 3: Oversigt over fremmødet i den åbne rådgivning fordelt på måneder i  

 tidsrummet 1. januar 1988-31. december 1988. Tilrettelæggelsen af arbejdet i  

 den åbne rådgivning varierer fra center til center.
Udnyttelsen af  

 personalet, inkl. lægekonsulent, er afhængig af den udvikling, der i øvrigt  

 er i gang på de enkelte centre.
Nogle steder har man indført rullevagtsystem  

 ud fra et effektivitetssynspunkt.
Andre steder har man bevaret det  

 oprindelige beredskab.
Alle steder har man sikret sig, at tværfagligheden er  

 intakt i tidsrummet for den åbne rådgivning.
 Omlægningen af den åbne rådgivning betinget af arbejdstidsforkortelsen  

 medførte en forskydning i åbningstiden, sådan at der nu holdes åbent fra kl.  

 14-17 mod tidligere fra 15-18. Den ændrede åbningstid, der i øvrigt følger  

 kommunernes »lange« åbningstid, har ikke medført ændringer i  

 henvendelsernes antal eller sammensætning.
 Den endelige konklusion er, at den åbne rådgivning fortsætter uændret, men  

 at det er op til det enkelte center at tilrettelægge arbejdsgangen.
Visse kommuner har haft den opfattelse, at der foregik dobbelt  

 sagsbehandling, men efter en gennemgang af de for disse kommuner tilknyttede  

 sager har det kunne konstateres, at enten var klienterne ukendte for  

 kommunen, eller også foregik der en behandling, som indholdsmæssigt i vid  

 udstrækning var uafhængig af den primærkommunale sagsbehandling.
Det har ikke  

 kunnet dokumenteres, at der foregik »dobbeltarbejde«.
Terapiopgavernes indhold Fig. 4: Oversigt over de ambulante behandlingssagers fordeling efter arten  

 af hovedproblemet i perioden 1. januar 1988-31. december 1988. Da  

 registreringen her ikke medtager væsentlige biproblemer, demonstrerer  

 oversigten ikke tilstrækkeligt det forhold, at en stor del af  

 klientunderlaget som væsentlig biproblemstilling har alkoholmisbrug.
 Det er, som også set tidligere, de psykiske problemer, der udgør den  

 væsentligste årsagsfaktor svarende til over 1/3 af samtlige behandlingssager.  

 Kategorien »psykiske problemer« spænder over mange problemsæt, fra  

 angsttilstande til symptomspecifikke forhold som f.eks. apati, og det bør  

 overvejes i fremtidige opgørelser at underopdele denne kategori.
Derudover ses, at sygdomskrise og samlivsproblemer er et problemforhold,  

 der i forhold til 1987 har været i stigning.
Det samme gør sig gældende med  

 kategorien »andet«, der rummer forskellige forhold som  

 depressioner, hjerneskader, incest, spisevægring, psykologiske test,  

 støttesamtaler m.v.
Her ses en markant stigning i forhold til 1987.
 Flygtningerelaterede problemstillinger, hvor vi havde forventet en  

 stigning, er overraskende konstant få.
Visitationsudvalgets afgørelser I figur 5 nedenfor ses en oversigt over visitationsafgørelser i året 1988  

 fordelt efter type:
Visitationsudvalgets afgørelser Fig. 5: Oversigt over voksenrådgivningens visitationsafgørelser i  

 tidsrummet 1. januar 1988-31. december 1988 fordelt efter foranstaltningstype  

 i forhold til det enkelte RC.
Tendenserne fra 1987 er fortsat uændrede og  

 viser et nogenlunde konstant sagspres, idet der har været en stigning på 13  

 pct. i forhold til 1987. Aktiviteten er fortsat ujævnt fordelt forstået  

 således, at det er Østsønderjylland, der bidrager med flest afgørelser.  

 Vestegnen har et afgørelsesbehov svarende til ca. det halve af det øvrige  

 Sønderjylland.
Dette forhold er stort set afspejlet i de øvrige opstillinger.
70 pct. af afgørelserne er relateret til revalidering m.v.
Optagelse på  

 alko-behandlingshjemmet har vist, at amtskommunen belægger sine pladser  

 optimalt.
Det samme forhold gør sig gældende for mødre/svangrehjemmet  

 Ehlershjemmet.
Forsorgshjemmene har som bekendt særlige visitationsregler, og  

 belægningen skal ikke kommenteres her, bortset fra det forhold, at i flere  

 tilfælde er forsorgshjemmet benyttet som opholdssted i forbindelse med  

 indskrivning på alko-behandlingshjem.
Af 37 afgørelser vedrørende beskyttede enkeltforanstaltninger er 26  

 svarende til 70 pct. blevet optaget på venteliste.
De resterende 11  

 afgørelser har drejet sig om reduktioner i arbejdstiden.
I 1988 er der, 1  

 tilfælde undtaget, ikke blevet optaget nye personer i beskyttet  

 beskæftigelse.
Det samlede antal anbragte unge i 1988 i familiepleje og socialpædagogisk  

 kollektiv, hvilket ikke kan aflæses af skemaet, er 24, hvoraf 4 er  

 foranstaltet i året.
Dette siger noget om opholdslængden i disse  

 foranstaltninger.
De beskyttede enkeltforanstaltninger er nedenfor vist i en oversigt,  

 hvoraf det fremgår, at 117 personer ved udgangen af 1988 var arbejdsplaceret  

 i beskyttet beskæftigelse.
Det er ofte personer med et vidtgående fysisk  

 og/eller psykisk handicap, der på grund af varig erhvervshæmning mangler evne  

 til at fastholde varig beskæftigelse på det danske arbejdsmarked, der  

 placeres hos privat eller offentlig arbejdsgiver.
Der ydes et løntilskud på  

 40 pct., der deles ligeligt mellem kommune og amt.
Beskyttede enkeltforanstaltninger Fig. 6: Oversigt over beskyttede enkeltforanstaltninger fordelt på de  

 enkelte respektive kommuner, men ikke omregnet til hele stillinger.  

 Opgørelsen medtager de personer, der er placeret i beskyttet beskæftigelse  

 pr. 31. december 1988, samt de personer, der i året 1988 er blevet afmeldt.  

 Endelig er vist de personer, der godkendt til en beskyttet  

 enkeltforanstaltning af kapacitetsmæssige grunde er opført på venteliste.
Af opstillingen fremgår, at det navnlig er Haderslev, Vojens, Tinglev og  

 Aabenraa Kommuner, der har anvendt denne foranstaltning.
Hvorfor denne skæve  

 fordeling gør sig gældende, kan der ikke umiddelbart gives noget svar på.  

 Formentlig er behovet for denne foranstaltning så individuelt bestemt, at  

 »geografi« og befolkningsunderlag er uafhængige størrelser.
Er  

 dette rigtigt, er det samtidig et argument for, at de knappe ressourcer er  

 bedst udnyttet ved amtskommunal administration.
 Der ses også, at 32 personer ved årets udgang var opført på venteliste til  

 denne foranstaltning, og heraf var 6 opført på venteliste ved udgangen af  

 1987, hvilket for disse personer har medført en ventetid på mere end 1 år.  

 Dette er desværre den nøgne kendsgerning.
Selv om kommunerne er klar over dette problem, henvises der fortsat til  

 bekyttet enkeltforanstaltning.
RC står her i en meget vanskelig  

 rådgivningssituation overfor kommunerne.
 Behovet for en dybtgående analyse og opfølgning af disse stillinger med  

 henblik på at få dem omdannet til faste stillinger er fortsat aktuelt, og  

 afdelingen vil i 1989 undersøge, hvordan dette kan foretages.
Venteliste til ambulant behandling Ved udgangen af 1987 var der opført i alt 58 personer på venteliste til  

 ambulant behandling.
Ved udgangen af 1988 var der i alt opført 69 personer på  

 samme venteliste, hvilket har svaret til en stigning på knap 20 pct.
Nedenfor  

 er vist en oversigt over antallet af personer på venteliste:
Venteliste til ambulant behandling Fig. 7: Oversigt over aktuel venteliste for personer med ambulant  

 behandlingsbehov fordelt på de enkelte RC og opgjort 31. december 1988.
Til belysning af betydningen af ovennævnte tal kan oplyses, at een  

 sagsbehandler alt andet lige kan behandle ca. 35-45 ambulante  

 behandlingssager pr. år.
Særligt situationen på Haderslev, Sønderborg og  

 Aabenraa RC er fortsat uholdbar.
Der er i årets løb arbejdet meget bevidst  

 med ventelisteproblemstillingen.
Således er alle 4 RC gået i gang med  

 gruppebehandlingsprojekter, hvor det er muligt at iværksætte et  

 behandlingstilbud til flere samtidigt.
Derudover er der arbejdet med grænser  

 for behandlingstiden, selv om en ensartet standard for alle RC ikke er  

 gennemført, hvilket i øvrigt ikke nødvendigvis skal ske.
I årets løb har RC Haderslev været oppe på 56 personer på venteliste, og  

 der er sket en faktisk nedbringelse.
Ventetiden er nu gennemsnitlig ca. 4-5  

 måneder, hvilket er uacceptabelt for såvel personale som klienter.
Ikke altid  

 kan personalet efter den første udredningssamtale udskille de akutte  

 klient-opgaver, hvilket kan betyde, at akutte opgaver bliver sat på  

 venteliste med uoverskuelige konsekvenser til følge.
Tidsbegrænsede personalerokeringer har været vurderet, men situationen er  

 ikke bedre andre steder, og dette har måttet opgives.
Strammere mødestruktur  

 er ved begyndelsen af 1989 gennemført, men dette tiltag er ikke  

 tilstrækkeligt til at løse problemet.
Til forståelse af dette problem hører med, at det er nødvendigt for det  

 enkelte RC at være i stand til at rykke ud i akutte situationer her og nu.  

 For at være i stand til dette skal der i det daglige være noget  

 »luft«.
På alle RC tages de akutte sager ind uden om ventelisten,  

 ofte med uønskede ændringer af indgåede aftaler, da flere af sagsbehandlerne  

 har sager op til fuld kapacitetsudnyttelse.
Dette medfører igen, at  

 ventetiden for behandlingens iværksættelse forlænges.
 Opgavefusion vil også blive overvejet i 1989, da dette er en vej til at  

 imødegå problemet uden udvidelse af udgiftsrammen.
Hvorfra kommer klientopgaverne? Klienterne henvises således:
 Henvisende instanser:
Fig. 8: Oversigt over klientsagernes fordeling på den henvisende instans  

 og opgjort for de enkelte RC i perioden 1. januar 1988-31. december 1988. I  

 skemaet figur 8 er vist, hvorledes klientsagerne er fordelt efter henvisende  

 instans.
Af figur 8 fremgår det, at det fortsat er selvhenvendelsen,  

 primærkommunens socialforvaltning samt de praktiserende læger, der er de  

 hyppigste henvisende instanser.
Det er fortsat positivt, at samarbejdet med  

 egen læge fungerer i det omfang, det gør.
Det er ikke samtlige læger i amtskommunen, der henviser.
Faglig  

 kollegialitet betyder for nogle læger, at der først henvises til psykiatrisk  

 ambulatorium.
Men forventningen er, at flere og flere læger vil henvise ud  

 fra den simple grund, at flere og flere borgere ønsker en medicinfri og  

 kompetent psykoterapeutisk behandling.
Antallet af henvisninger fra egen læge  

 har i forhold til 1987 ligget konstant.
Antallet af selvhenvendelser er steget stort i omfang trods som tidligere  

 omtalt meget lidt annoncering begrundet i ventelisteproblemet.
Derudover ses  

 af figuren, at primærkommunerne tegner sig som den største  

 henvisningsinstans.
Samlet er der fra kommunerne sket flere henvendelser  

 vedrørende behandling end vedrørende revalidering, hvor kommunerne efter  

 loven som bekendt skal henvende sig.
Det vurderes positivt, at kommunerne af  

 egen drift henvender sig på RC.
Samarbejdet med »Lænken« ydes ikke retfærdighed ved ovenstående  

 statistik, idet det ikke fremgår, hvor mange RC henviser videre til denne  

 patientforening.
Tallet er ikke gjort op, men ifølge oplysninger fra  

 »Lænken« har der i 1988 været ca. 65 personer tilknyttet, og  

 samtlige personer, der har henvendt sig til RC med et alkohol-specifikt  

 problem, er blevet gjort bekendt med patientforeningen.
Ganske vist har ikke  

 alle ønsket at gøre brug af patientforeningen, men en stor del har dog.
Klientsagernes mobilitet I nedenstående figur er vist en status over bevægelserne i  

 klientopgaverne:
Klientopgavernes antal og mobilitet Fig. 9: Oversigt over samtlige klientsagers tilgang og afgang opgjort 31.  

 december 1988 og fordelt på det enkelte RC.
Det fremgår af ovenstående  

 oversigt figur 9, at der ikke er balance mellem antallet af sager ved årets  

 start og årets slut, men da sagstallet ved årets start kun byggede på 5  

 måneders aktivitet, fås ved fremskrivning af dette tal til helårsvægt, at  

 balancen udgør en stigning på i alt 25 sager, hvilket må antages at være det  

 samme som egentlig balance.
Ventelisteproblematikken kan derfor aktuelt vurderes som en  

 »pukkelproblematik«, idet egentlig balance fortæller os, at  

 personaleressourcerne passer til behovet.
Der er derfor for så vidt ikke  

 belæg for yderligere tilførsel af personale, hvis vi kan få fjernet  

 ventelisteopgaverne.
Hvordan dette skal ske, må fremtiden vise.
 Med i vurderingen af ventelisteproblematikken hører, at vi positivt ved,  

 at samarbejdsparterne har holdt flere relevante henvisninger tilbage netop på  

 grund af ventetiden.
Behandlingsgrupper i RC I året 1988 er iværksat forskellige gruppebehandlingsprojekter.
Enkelte  

 har været løbende fra tidligere år, men som hovedregel er de fleste blevet  

 til i 1988.
 Der er dannet behandlingsgrupper indenfor følgende problemområder:
- sorg/krise (RC-T), - arbejdsbetinget hjerneskade (RC-H), - bækkenløsning (RC-H), - traumatiske kriser (RC-H) påbegyndes i 1989, - incestramte (RC-Å), - angst/mindreværd (RC-Å), - oprettelse af selvhjælpsgrupper (RC-S), - selvusikre mænd (RC-S) påbegyndes i 1989.
Afdelingen forventer, at arbejdet med grupper vil øges i 1989, ligesom  

 projekter vil indgå tydeligere i RC's arbejdsmæssige dagligdag.
Af projekter,  

 der har været og er under forberedelse i RC, kan nævnes forsøgsprojekt  

 vedrørende hæftestrafdømte spritbilister, beskæftigelse af kronisk psykisk  

 syge, indsatsen overfor hjerneskadede i bred forstand samt videreudvikling af  

 tilbudet til marginale flygtninge.
Derudover er man i RC-S i gang med en  

 kortlægning af alkoholopgaven.
Afslutning Efter 11/2 år med RC-konstruktionen er det konklusionen, at der her er  

 tale om en bæredygtig og nødvendig social foranstaltning.
Klienterne har  

 fattet tillid til foranstaltningen.
Der sker en fortsat dygtiggørelse og specialisering.
Der er fortsat meget  

 arbejde at udføre.
Med specialiseringen og erfaringen er bevistheden om grænser i arbejdet  

 øget.
Målsætningen for RC har været gjort til genstand for drøftelser og  

 revision løbende på det enkelte RC.
Arbejdet er fortsat enkeltklientopgaver, men der ses nu tegn på en  

 udvidelse af gruppebehandlingstilbudene.
RC er blevet synlige for store dele  

 af de sønderjyske borgere samt for primærkommunernes sagsbehandlere.
 Evalueringsrunder med de berørte kommuner blev gennemført i 1988, og  

 billedet var entydigt positive tilbagemeldinger fra kommunernes  

 sagsbehandlere.
Overfor de akutte patientopgaver står RC svagt, idet man ofte må henvise  

 til psykiatrisk og somatisk hospital eller egen læge.
Akut indlæggelse på  

 alko-behandlingshjem kan og finder sted.
Ikke økonomibundne visitationer afgøres nu decentralt på det enkelte RC  

 med mulighed for yderligere serviceorientering overfor brugerkommuner.  

 Samarbejdet med institutionsledere vedrørende enkeltklienter foregår løbende  

 og hurtigt.
Nedtoningen af konsulentbetjeningen af institutionerne er  

 fastholdt til fordel for klientorienteringen.
De administrativt forbundne  

 opgaver i relation til institutionerne løses af afdelingen centralt placeret  

 på amtsgården.
Samarbejdssituationen på de 4 RC har under eet stabiliseret sig, men  

 sårbarheden ved sygdom, ferie m.v. samt fravær er fortsat til stede.  

 Personalegruppens objektive størrelse gør også samarbejdsklimaet til en  

 nøglefaktor.
Dette skal fungere, for at RC kan fungere.
Lederrollen er  

 fortsat en vanskelig balance mellem kammeratskab og kollegafunktion på den  

 ene side og pligten til at sætte de nødvendige grænser på den anden side.
 Grundlaget for RC er fortsat højtkvalificerede dygtige medarbejdere, der  

 kan leve op til de høje faglige og menneskelige krav, som der stilles gennem  

 ansættelse ved et RC.
Systematisk efter- og videreuddannelse foregår nu løbende i et tæt samspil  

 mellem ledelse og de ansatte.
Ingen grunduddannelse giver i sig selv det  

 fornødne grundlag for at kunne løse klientopgaverne, og det er derfor  

 vigtigt, at uddannelsesbetingelserne fortsat kan fastholdes og forbedres.
Behandlingen af de klienter, der kommer på RC, er i mange tilfælde af  

 forebyggende karakter.
I visse tilfælde kan skilsmisse, tab af vigtig  

 primærperson, angsttilstande give anledning til afledet misbrugsadfærd.  

 Behandlet i tide kan et sådant alkoholmisbrug undgås.
Vi tror, at dette sker  

 i stort omfang på RC.
Oplysningsarbejdet har tilsyneladende været sporadisk.
Bortset fra et  

 mindre projektsamarbejde i Tønder, har intet RC været involveret i  

 oplysningsprojekter.
Der kommer fortsat løbende henvendelser fra  

 kommuneskoler, fritids- og ungdomsklubber, højskoler og andre med ønske om  

 foredrag m.v.
Dette arbejde er ikke organiseret systematisk for indeværende.
 Der savnes en egentlig oplysningskonsulent, der har dette arbejdsområde  

 som speciale.
 Profilen på det deciderede alkobehandlingsarbejde er ændret.
Er alkoarbejdet blevet dårligere eller bedre? Spørgsmålet kan bedst besvares derved, at arbejdet er blevet anderledes.  

 Der er ikke sket hverken en styrkelse eller formindskelse, men der er sket en  

 omlægning og ændring af tilbudet.
Kvaliteten er forandret, og det er  

 afdelingen ubekendt, hvis antallet af misbrugere er i vækst, eller hvis der  

 er misbrugere, der ikke modtager behandling, når det ønskes.
Der er - i hvert  

 fald i det sønderjyske område - sket en stabilisering inden for  

 misbrugsområdet.
Denne stabilisering er næppe betinget af omlægningen på  

 alkobehandlingsområdet.
Den ville formentlig være kommet alligevel.
Opgavesammenlægningen som følge af social- og sundhedsforvaltningens  

 ændrede organisation løser på længere sigt det koordinationsbehov, der har  

 vist sig indenfor de områder, der har haft opgavesammenfald, navnlig  

 familierelaterede problemopgaver, som RC har haft til fælles med  

 Børnerådgivningen i amtskommunen.
En arbejdsgruppe vil i løbet af 1989 se  

 nærmere på dette problemfelt med henblik på en endelig organisatorisk  

 løsning.
 Der arbejdes for tiden med afgrænsningen til fagområdet: voksne åndssvage,  

 og afdelingen forventer, at problemet falder på plads medio 1989.
Forudsætningen for den ambulante behandling er, at klienterne har et  

 »rimeligt« netværk og har de fornødne intellektuelle ressourcer  

 kombineret med en tilstrækkelig motivation.
Der vil derfor være situationer,  

 hvor en behandling ikke kan og ikke skal iværksættes.
Derudover gælder som  

 hovedregel, at behandlingen ikke går videre, end kompetencen rækker.
 Egentlig sindssyge, karakterafvigere samt svære neuroser er opgaver, som  

 RC ikke kan løse lige så godt eller bedre end det øvrige behandlingssystem,  

 og som derfor skal videreformidlers til det øvrige system.
Derudover kan der forekomme klientopgaver, som RC ikke rummer den fornødne  

 specialviden overfor.
Det gælder indtil videre psykisk belastede flygtninge,  

 visse opgaver indenfor smertebehandling samt visse optræningsopgaver i  

 relation til hjerneskadede.
Med tiden, og såfremt personalet kan fastholdes,  

 kan der skabes de nødvendige forudsætninger herfor.
 Udviklingen af afdelingens interne supervisionssystem overfor de ansatte  

 psykologer, øvrige nøgleområder samt den interne supervision på RC skal  

 fortsat finde sted og med forstærket kraft for at øge effektiviteten af  

 behandlingen.
Afdelingen må derudover i det kommende år overveje udviklingen af  

 målingssystem for effekten af indsatsen.
Viden om dette er grundlaget for den  

 videre udvikling af behandlingsindsatsen.
Bjarne Lund Familierådgivningen Bilag 4 Distriktspsykiatrisk Center Fredericia Åben rådgivning Hvem kan henvende sig? Enhver borger i Fredericia Kommune kan gratis benytte rådgivningen.
Der kræves ikke henvisning.
Der kræves heller ingen tidsbestilling.
Du kan  

 gå lige ind fra gaden.
 Du kan komme alene eller sammen med familie eller bekendte.
 Hvis du har:
- en personlig krise, - et psykisk problem eller psykisk sygdom - et familie- eller parforholdsproblem - eventuelle sociale spørgsmål i forbindelse med de nævnte problemer, kan du henvende dig i den åbne rådgivning.
Hvilken hjælp kan vi give? Du vil have mulighed for at drøfte din situation igennem med en rådgiver.
 Det kan i sig selv være en god hjælp.
 Vi kan komme med forslag om, hvor du kan få støtte og behandling, og  

 såfremt du ønsker hjælp til at komme i kontakt med socialforvaltning, læge,  

 sygehus eller andre, vil vi gerne hjælpe dig med det.
Bliver du registreret? Du kan henvende sig anonymt.
 Vi foretager ikke registrering af dine personlige data.
 Vi giver heller ikke oplysninger videre til andre, hvis du ikke ønsker  

 det.
Hvem er vi? Medarbejderne arbejder tæt sammen og består af:
- socialrådgiver, - psykolog, - sygeplejerske, - sekretær.
 Medarbejderne har mulighed for at rådføre sig med en psykiater.
 Den åbne Rådgivning er en del af Distriktspsykiatrisk Center, et  

 projekt under Vejle Amtskommunes sundhedsforvaltning med virke i Fredericia  

 Kommune.
Bilag 5 Vejle Amt Distriktspsykiatrisk Center Januar 1990 Distriktspsykiatrisk Center Fredericia Forsøgsordningen med voksenpsykiatriske funktioner blev iværksat 1.  

 oktober 1988. Forsøgsperioden er 5 år, og forinden udløb af forsøgsperioden  

 evalueres projektet.
Projektet er oprettet af Vejle Amt og henhører under sundhedsudvalgets  

 ansvarsområde.
Det er iværksat som et samarbejdsprojekt mellem Fredericia  

 Kommune, de praktiserende læger og Vejle Amt og fungerer i Fredericia  

 Kommune.
 Baggrunden for iværksættelsen af Distriktspsykiatrisk Center var ønsket om  

 at sikre en forbedret service overfor psykiatriske patienter i Fredericia  

 Kommune.
En forbedret service er sket dels gennem oprettelsen af et ambulatorium i  

 Fredericia, betjent fra Kolding psykiatrisk afdeling, dels gennem oprettelsen  

 af en særlig forsøgsordning med en organisationsform/arbejdsform med  

 voksenpsykiatriske funktioner uden organisatorisk tilknytning til sygehuset.  

 Hovedvægten er lagt på en socialpsykiatrisk helhedsforståeldse med udvikling  

 og afprøvning af konsulentmodeller.
Desuden er der med tilknytning til  

 forsøgsordningen etableret en deltidsspeciallægepraksis i psykiatri i  

 Fredericia.
 Projektet er normeret med:
0,5 projektkoordinator, 0,5 psykiatrisk speciallæge (pågældende driver desuden speciallægepraksis  

 i Fredericia), 1,0 psykolog, 1,0 sekretær, 1,0 socialrådgiver, 1,0 sygeplejerske.
Målsætning Forsøgsordningens mål er:
 At øge/forbedre primær sundhedssektors og socialsektors  

 behandling/håndtering af personer med psykiatrisk problematik.
 Gennem samordning af de forskellige tilbud til psykiatriske patienter at  

 sikre en forbedret indsats.
 At forbedre visitationen af personer med:
 1. Psykiatrisk problematik.
 2. Kriseproblemer.
 3. Sociale problemer.
 Gennem netværksarbejde sikre, at psykiatriske patienters netværk styrkes,  

 og at patienterne får tilgodeset behov for bolig, beskæftigelse og  

 fritidsaktiviteter.
 At støtte lokale kræfter med henblik på at udvikle tilbud til psykiatriske  

 patienter samt formidle viden om eksisterende tilbud i lokalområdet.
 Samlet set er målet at forbedre livskvaliteten hos psykiatriske patienter  

 i Fredericia og at udnytte patienters egne ressourcer bedst muligt.
Opgaver Den løbende omstilling af psykiatrien til en distriktspsykiatri er  

 foregået igennem de seneste år og vil fortsætte i de kommende år.
En samlet  

 forståelse af mennesker med psykiske sygdomme/psykiatriske lidelser er på  

 vej.
Det mest markante er det forøgede samarbejde mellem sygehussektoren og  

 socialsektoren.
Samlet står den distriktspsykiatriske udvikling overfor en  

 brobygning mellem sekundærsektor og primærsektor.
Udgangspunktet i Distriktspsykiatrisk Center er primærsektoren i  

 lokalsamfundet.
Dette medfører, at Distriktspsykiatrisk Centers  

 klient/patientmålgruppe ikke er sammenfaldende med psykiatrisk afdelings  

 målgruppe.
Indsatsen i Distriktspsykiatrisk Center retter sig således mod den  

 samlede psykiatriske målgruppe, og vi har opgaver såvel i forhold til den  

 mere lette og ikke indlæggelsestruede gruppe som i forhold til den mere tunge  

 og indlæggelsestruede.
 Projektets opgaver er:
 1. Rådgivnings-, konsulent- og supervisionsopgaver overfor  

 praktiserende læger, hjemmehjælpere, hjemmesygeplejersker, sagsbehandlere,  

 plejehjem/institutioner og bofællesskab.
Alle grupper af samarbejdspartnere bruger disse tilbud.
Der er startet med  

 enkeltpersoner i de forskellige grupper, og kredsen bliver større og større.
 Aktuelt er der iværksat supervisionsgrupper med henholdsvis  

 hjemmesygeplejersker og praktiserende læger.
 Herudover foregår der samarbejde omkring konkrete klienter.
2. Undervisningsopgaver.
I alt 125 ud af 400 hjemmehjælpere har  

 deltaget i et kort undervisningsforløb med udgangepunkt i de daglige  

 arbejdsopgaver af psykiatrisk karakter, som de pågældende står i.
Alle medarbejdere i kommunens pensionsafdeling har deltaget i en  

 tilsvarende undervisning.
I samarbejde med kommunens undervisningskonsulent  

 har der desuden været afholdt 2 kurser for plejehjemspersonale.
Distriktspsykiatrisk Center har mulighed for at iværksætte kurser for  

 forskellige grupper og af forskelligt omfang.
I den kommende periode er  

 således planlagt tværfaglige kurser for forvaltnings- og  

 institutionsmedarbejdere.
En temadag for forvaltningens afdelingsledere og  

 institutionsledere.
Undervisning af praktiserende læger på baggrund af ønsker  

 fra denne kreds.
Der arbejdes desuden på at etablere et undervisningsprogram  

 med et forebyggende indhold, som kan tilbydes risikogrupper i lokalområdet,  

 afgangsklasser i skolerne, studerende med videre.
3. Behandlingsopgaver er forudsat i projektet kun at skulle løses  

 i begrænset omfang.
På baggrund af henvisning fra praktiserende læge og ud  

 fra en individuel vurdering af den aktuelle situation foregår der  

 behandlingsopgaver i form af individual- eller par/familieterapi, personlig  

 og praktisk støtte til patienten samt vurderingsopgaver.
Det er Distriktspsykiatrisk Centers vurdering, at det er værdifuldt at  

 have behandlingsopgaver i et vist omfang.
Det giver et mere klart indtryk af  

 behandlingsopgaverne i lokalområdet samt mulighed for at opbygge netværk i  

 lokalområdet.
Gennem behandlingsopgaverne lærer samarbejdspartnerne centret  

 at kende, og næste trin er en konsulent- og supervisions samarbejdsform.
 Der må imidlertid være en meget stor bevidsthed omkring antallet af  

 behandlingsopgaver, idet en for høj prioritering af behandlingsopgaver vil  

 gøre det meget vanskeligt at afsætte ressourcer til supervisions- og  

 konsulentopgaver med videre.
 Med baggrund i ovennævnte samt med baggrund i projektets målsætning har  

 hovedintentionen med at tage behandlingsarbejde ind som opgave i  

 Distriktspsykiatrisk Center været at introducere en  

 »sambehandlingsmodel«.
 Sambehandlingsmodellen betyder, at Distriktspsykiatrisk Center yder en  

 meget konkret støtte til en primærbehandler (sagsbehandler, praktiserende  

 læge, hjemmesygeplejerske, hjemmehjælper eller lignende) i form af et  

 teammedlems deltagelse i en konsultation, en samtale eller et hjemmebesøg.  

 Teammedlemmet kan have en eller flere kontakter med patient/klient uden  

 primærbehandlerens deltagelse, men det endelige mål er, at primærbehandleren  

 fortsætter sit engagement i behandlingsforløbet, og at behandlingsforløbet  

 fastholdes i primærsektoren.
I forbindelse med behandlingsopgaver påtager Distriktspsykiatrisk Center  

 sig ofte en koordineringsfunktion.
I samarbejde med klienten afklares,  

 hvilke personer der er involveret i klientens problemer.
Gennem fællesmøder,  

 hvor klienten deltager, tegnes et billede af klientens helhedssituation, og  

 der lægges behandlingsplan og fordeles opgaver.
4. Projektet driver en Åben Rådgivning for Fredericias  

 borgere.
Tilbudet i den Åbne Rådgivning sikrer, at borgerne kan søge råd uden  

 at komme ind i et behandlingssystem.
Der ydes rådgivning på baggrund af direkte henvendelser.
Sædvanligvis en  

 eengangssamtale, hvor der er beregnet god tid til at høre på folk.
Hvis der  

 er behov for et mere regulært behandlingsforløb, kan det kun foregå, såfremt  

 den pågældende er parat til at ophæve sin anonymitet, og praktiserende læge,  

 sagsbehandler med videre kontaktes, forinden behandlingen påbegyndes.
Der  

 foregår således ikke i den Åbne Rådgivning registrering af  

 personidentificerbare oplysninger.
I den Åbne Rådgivning foregår direkte klienthenvendelser 2 timer  

 ugentligt.
I løbet af de første 9 måneder har i alt 90 personer henvendt sig.  

 Der kommer betydelig flere kvinder end mænd.
Især personer i den  

 erhvervsaktive alder benytter rådgivningen.
Folk henvender sig især omkring parforholdsproblemer, familieproblemer,  

 angst, sorg og humørsvingninger/depressioner.
Kun enkelte henvender sig  

 omkring sociale spørgsmål.
Det er indtrykket, at rådgivningen for en stor gruppes vedkommende  

 benyttes som inspiration til at klare problemerne selv.
For en mindre gruppes  

 vedkommende tjener tilbudet som en åbning til relevant behandling.
5. Netværksarbejde.
Distriktspsykiatrisk Center bygger på de  

 sociale relationer, klienten har, og arbejder med at udvikle relationerne ved  

 at tilføre nye relationer.
Dette betyder, at vi ikke i første omgang vil være  

 tilbøjelige til at overtage ansvaret for en patientbehandling og fungere som  

 et henvisningssted, der arbejder isoleret med klienten.
Distriktspsykiatrisk  

 Center arbejder derimod ud fra en rolle som aktiv koordinator i forhold til  

 klienten og dennes sociale netværk, omfattende såvel private som  

 professionelle personer.
Distriktspsykiatrisk Center har taget initiativ til at etablere  

 selvhjælpsgrupper i området.
Gennem opbygning af et net af selvhjælpsgrupper  

 er det hensigten at undgå at sygdomsgøre almenmenneskelige problemer såsom  

 kriser og store forandringer i livssituationen.
Kontakten med ligesindende  

 kan bidrage til at bryde den onde cirkel, man ofte bliver bragt i i sådanne  

 situationer.
Grupperne er således igangsættende i forhold til den enkelte  

 bruger uden at være klientgørende.
Selvhjælpsgrupperne er karakteriseret ved, at igangsætterne er personer,  

 der ikke har en professionel behandlingsbaggrund.
Der er imidlertid også et  

 behov for grupper med terapeutisk bistand.
Således fungerer i  

 Distriktspsykiatrisk Center i øjeblikket en gruppe ældre kvinder, der nylig  

 har mistet ægtefællen, samt en gruppe unge mennesker, der i forbindelse med  

 psykiske problemer er udstødt af arbejdsmarkedet.
En forudsætning for at lave psykiatrisk behandling udenfor en  

 sygehusafdeling eller med så få/korte indlæggelser som muligt er, at der er  

 sociale behandlingstilbud.
Der er behov for særligt tilrettelagte sociale  

 tilbud til en del af de psykiatriske klienter.
 I Fredericia findes allerede et bofællesskab, og Landsforeningen Sind  

 driver en klub med mødeaften en gang ugentligt.
Med henblik på at udvide aktivitetstilbudene i Fredericia har  

 Distriktspsykiatrisk Center udarbejdet et forslag til et aktivitetshus.  

 Aktivitetshuset vil især rette sig mod de kroniske patienter, der behandles i  

 Kolding/Fredericia ambulatoriet.
Aktivitetshuset forventes også at kunne  

 indfange en del af den restgruppe, som afviser de nuværende  

 behandlingstilbud.
Tilbudet vil være en aflastning af især pensionsafdelingen, som føler sig  

 presset af klienter, de ikke kan gøre ret meget for.
Det vil være en  

 udvidelse af den støtte, der gives i hjemmene af hjemmesygeplejerske,  

 hjemmehjælper, sagsbehandler og distriktspsykiatrisk sygeplejerske, og det  

 vil være muligt at skabe en daglig struktur omkring nogle patienter, som  

 ellers ville efterspørge indlæggelse eller anden behandling.
Aktivitetshusmodellen indeholder et åbent værested som husets kerne.  

 Herudover tilbydes sociale grupper og undervisningsgrupper.
Værksteder med  

 hobbyaktiviteter og mindre produktion.
Og udgående fra huset personlig støtte  

 i egen bolig, støtte til beskæftigelse med videre.
Aktivitetshuset skal delvis dækkes af en medarbejdergruppe, men personalet  

 fra f.eks. hjemmeplejen eller frivillige f.eks.
Landsforeningen Sind skal  

 inddrages i aktiviteter i huset eller selv iværksætte aktiviteter for  

 brugere.
 Fredericia Kommune er positiv overfor at udvide aktivitetstilbudene, og  

 forslaget overvejes i øjeblikket.
