Investeringsforening Advokat A har for klageren, K, ved skrivelse af 10.  

 september 1998 klaget over, at Finanstilsynet ved skrivelse af 13. august  

 1998 har udtalt, at klagerens påtænkte udbud af  andele i en  

 luxembourgsk investeringsforening til en begrænset kreds af danske  

 institutionelle investorer må anses for omfattet af reglerne om  

 anmeldelse, godkendelse og oversættelse af  

  markedsføringsmateriale m.v. i Finanstilsynets bekendtgørelse  

 nr. 1054 af 17. december 1997 om visse udenlandske investeringsinstitutters  

 markedsføring i Danmark, jf.
Rådets direktiv 85/611/EØF  

 (UCITS).
 Sagens omstændigheder:
 Ved skrivelse af 1. juli 1998 rettede klagerens advokat  

 følgende henvendelse til Finanstilsynet:
 "På  vegne min klient, K, skal jeg hermed rette en  

 forespørgsel vedrørende markedsføring af andele i en  

 luxembourgsk investeringsforening, B, der påtænkes  

 markedsført til institutionelle investorer i Danmark.
 Idet jeg om sagens baggrund tillader mig at henvise til  

 vedlagte skrivelse af dags dato til Ligningsrådet med anmodning om  

 bindende forhåndsbesked vedrørende den realrenteafgiftspligtige  

 behandling af investeringsforeningen i Danmark, skal jeg i øvrigt  

 oplyse følgende.
 K, der har tilladelse til at udføre tjenesteydelser  

 i forbindelse med investeringsservice i henhold til filialoprettelsen  

 påtænker at markedsføre andele i nævnte  

 investeringsforening overfor danske institutionelle investorer  

 omfattet af realrenteafgiftslovens § 2, stk. 1, nr. 1-6.
 Andele vil ikke blive udbudt til andre fysiske eller  

 juridiske personer i Danmark.
 Andelene påtænkes i første omgang  

 udbudt til 2 institutionelle investorer og herefter eventuelt til yderligere  

 15-20 institutionelle investorer i løbet af 1-2 år.
 På denne baggrund skal jeg anmode Finanstilsynet om  

 at besvare følgende spørgsmål:
 1.
Anses et udbud af andele i B til udelukkende maksimalt 22  

 institutionelle investorer indenfor en 2-års periode for at  

 udgøre en "markedsføring af andelene i Danmark" som omhandlet i  

 bekendtgørelse nr. 1054 af 17. december 1997 om visse udenlandske  

 investeringsinstitutters markedsføring i Danmark med heraf  

 følgende anmeldelses- og godkendelseskrav? 2.
Såfremt spørgsmål 1 besvares  

 bekræftende, kan der da angives et mindre antal investorer, der  

  må rettes henvendelse til, uden at anmeldelses- og  

 godkendelsesreglerne finder anvendelse? 3.
Såfremt spørgsmål 1 besvares  

 bekræftende, hvilke muligheder foreligger i givet fald, jf. lov om  

 investeringsforeninger, specialforeninger, § 71 for at opnå undtagelse  

 fra kravene i nævnte bekendtgørelse, § 2, stk. 3 og § 4 om pligt  

 til at indgive alt materiale oversat til dansk." Ved skrivelse af 13. august 1998 svarede Finanstilsynet  

 bl.a.:
"Ad 1 og 2 I henhold til § 1 i Finanstilsynets  

 bekendtgørelse nr. 1054 af 17. december 1997 om visse udenlandske  

 investeringsinstitutters markedsføring i Danmark finder  

 bekendtgørelsen anvendelse på de i medfør af Rådets  

 direktiv 85/611/EØF (UCITS) godkendte udenlandske  

 investeringsinstitutter, der ønsker at markedsføre deres andele  

 i Danmark.
Der er ikke hjemmel til at dispensere fra  

 bekendtgørelsens bestemmelser.
Uanset antallet af investorer, der  

 rettes henvendelse til, finder bekendtgørelsens anmeldelses- og  

 godkendelsesregler anvendelse.
Ad 3 I henhold til bekendtgørelsens § 2, stk. 3,  

 skal de i bestemmelsens stk. 1 nævnte dokumenter være affattet  

 på dansk.
 I henhold til § 4 skal de dokumenter og oplysninger, som  

 investeringsinstituttet er forpligtet til at offentliggøre i  

 hjemlandet, offentliggøres her i landet  på dansk.
Der er ikke hjemmel til at dispensere fra  

 bekendtgørelsens bestemmelser.
Markedsføring af udenlandske  

 investeringsinstitutter i Danmark forudsætter, at det omtalte materiale  

 er oversat til dansk." I klageskrivelsen af 10. september 1998 til  

 ankenævnet har klagerens advokat bl.a. anført:
 "Påstand:
Finanstilsynet tilpligtes at anerkende, at 1.
Bekendtgørelse nr. 1054 af 17. december 1997 om  

 visse udenlandske investeringsinstitutters markedsføring i Danmark  

 ikke finder anvendelse ved privat placering af investeringsforeningsandele  

 til en begrænset kreds af institutionelle investorer, idet  

 Bekendtgørelse nr. 1054 af 17. december 1997 alene finder anvendelse  

 ved markedsføring af andele i investeringsforeninger til  

 offentligheden; 2.
Rådsdirektiv 85/611/EØF samt Lov om  

 Investeringsforeninger og Specialforeninger § 71 ikke udelukker fravigelse af  

 kravet om, at materiale, som investeringsinstitutter i øvrigt  

 måtte være forpligtede til at offentliggøre i henhold til  

 Bekendtgørelse nr. 1054 af 17. december 1997, skal affattes på  

 dansk." ...
Argumentation Der gøres til støtte for påstand  

 1, gældende, at det vil være i strid med intentionerne bag  

 Direktiv 85/611/EØF at fortolke "tilbyde Deres andele til  

 offentligheden" i Direktivets art. 2, stk. 1 indskrænkende, med det  

 resultat at Bekendtgørelse nr. 1054 af 17. december 1997 finder  

 anvendelse, uanset antallet og arten af investorer, der rettes henvendelse  

 til.
Finanstilsynet har i Bekendtgørelse nr. 1054 af 17.  

 december 1997 alene tillagt kravet om markedsføring betydning, uden  

 hensyntagen til kravet om, at markedsføringen skal ske overfor  

 offentligheden.
Denne fortolkning er lagt til grund af Finanstilsynet, uanset  

 at begge kriterier skal være opfyldt, førend at Direktiv  

 85/611/EØF finder anvendelse.
Det bestrides ikke, at det af K,  

 planlagte salg i Danmark af andele i investeringsinstitutter terminologisk  

 kan betegnes som markedsføring, men det er ikke i overensstemmelse med  

 Direktivet, såfremt tilfælde, hvor der alene rettes henvendelse  

 til een institutionel investor, omfattes af de danske regler.
 Der kan herved henvises til følgende citat i  

 "Commentary on the provisions of Council Directive 58/611/EEC of 20 December  

 1985", pkt. 20(b), vedlagt i kopi som ...
"As already seen (in paragraph 5), the term "the public"  

 implies a public wider than that made up by a specific group of investors,  

 such as insurance companies, pension funds or the employees of a company.
On  

 the other hand, though, it is not to be interpreted as meaning "all the  

 public"; as we see it, a large section of the public (comprising all the  

 professions, for instance) is enough to qualify as satisfying the definition.  

 But should a UCITS which confines its promotional activities to, say, the  

 medical profession be regarded as promoting its units to the public and  

 therefore brought within the scope of the Directive? Here it can be argued  

 that, with such a very specific target group of investigators [må  

 forstås som "investors"], the requirements are not fulfilled,  

 especially since the intention has always been to confine the Directives  

 provisions essentially to conventional UCITS dealing with the public at  

 large.
This intention, along with the factual evidence, should be the key to  

 the interpretation of what is meant by "the public"." Det fremgår heraf, at Direktiv 85/611/EØF  

 alene finder anvendelse, såfremt der er tale om markedsføring af  

 investeringsinstitutandele til en større kreds ("offentligheden"), der  

 ikke er begrænset til professionelle/institutionelle investorer.
Det kan på baggrund heraf ikke tiltrædes  

 når Finanstilsynet anfører, at Bekendtgørelse nr. 1054 af  

 17. december 1997 ikke indeholder tilstrækkelig hjemmel til at  

 dispensere fra bekendtgørelsens anmeldelses- og godkendelsesregler.  

 Bekendtgørelsen er udstedt med hjemmel i Lov om investeringsforeninger  

 og specialforeninger § 71, hvorefter Finanstilsynet bemyndiges til at  

 fastsætte regler om udenlandske investeringsinstitutters adgang til at  

 drive virksomhed her i landet.
Finanstilsynet har således i Lov om  

 investeringsforeninger og specialforeninger § 71, sammenholdt med Direktiv  

 85/611/EØF, den fornødne hjemmel til at fortolke  

 Bekendtgørelse nr. 1054 af 17. december 1997, således at denne  

 ikke finder anvendelse ved privat placering til en begrænset kreds af  

 institutionelle investorer.
Rådets Direktiv 89/298/EØF om samordning af  

 kravene ved udarbejdelse af, kontrol med og udstedelse af det prospekt, der  

 skal offentliggøres, når værdipapirer udbydes til  

 offentligheden, som implementeret i Danmark senest ved Bekendtgørelse  

 nr. 229 af 20. april 1998 om prospekter ved første offentlige udbud af  

 visse værdipapirer, finder tilsvarende alene anvendelse ved "udbud til  

 offentligheden". Dette kriterium er ved Fondsrådets administration af  

 Bekendtgørelse nr. 229 af 20. april 1998 fastlagt til at udgøre  

 mere end en enkelt investor.
Den af Finanstilsynet anlagte fortolkning af  

 bekendtgørelse nr. 1054 af 17. december 1997 er således udtryk  

 for en anderledes forståelse af begrebet "offentligheden", end der  

 bliver lagt til grund ved anvendelse af Bekendtgørelse nr. 229 af 20.  

 april 1998.
Finanstilsynet er i sin afgørelse af 13. august  

 1998 ikke fremkommet med en nærmere begrundelse for, hvorfor  

 området for udbud af andele i investeringsinstitutter til  

 institutionelle investorer skulle begrunde en mere restriktiv praksis, end  

 den praksis som er blevet lagt til grund af Fondsrådet ved salg af  

 værdipapirer ved privat placering til en nærmere afgrænset  

 gruppe af institutionelle investorer.
Det gøres derfor gældende,  

 at Bekendtgørelse nr. 1054  af 17. december 1997 skal fortolkes i  

 overensstemmelse med principperne i Bekendtgørelse nr. 229 af 20.  

 april 1998 med hensyn til fastlæggelse af omfanget af "offentligheden",  

 særligt henset til bekendtgørelsernes EU-retlige baggrund.
Det er endvidere et paradoks, at investeringsforeninger i  

 visse lande vil kunne være organiseret som et investeringsselskab  

 svarende til det danske aktieselskab og derfor vil kunne markedsføre  

 deres andele dels til en begrænset kreds af  

 professionelle/institutionelle investorer uden prospektkrav dels i henhold  

 til Bekendtgørelse nr. 229 af 20. april 1998 om prospekter ved  

 første offentlige udbud af visse værdipapirer med de undtagelser  

 der følger heraf.
I henhold til Bekendtgørelse nr. 229 af 20.  

 april 1998 gælder der således eksempelvis undtagelse fra  

 prospektkravet, hvor andelene sælges i stykstørrelser over DKK  

 300.000.
 K, har, som tidligere anført, alene  

 påtænkt sig at markedsføre andelene i nævnte  

 investeringsforening overfor danske institutionelle investorer, hvor antallet  

 af institutionelle investorer ikke vil overstige 22.
 Der er således tale om markedsføring af  

 investeringsinstitutandele til en sådan snæver kreds af danske  

 institutionelle investorer, at der ikke er tale om en markedsføring,  

 som er omfattet af Direktiv 85/611/EØF art. 2, stk. 1.
 Jeg har hos advokater i visse øvrige  

 EU-medlemsstater fået oplyst nedennævnte praksis  

 vedrørende markedsføring af UCITS:
1. Østrig Det er i Østrig  muligt at foretage privat  

 placering af andele i investeringsforeninger uden at være omfattet af  

 anmeldelses- og godkendelseskravene i Direktiv 85/611/EØF,  

 såfremt andelene udelukkende bliver markedsført overfor  

 individuelle investorer, samt at der ikke foretages nogen form for generel  

 markedsføring.
Forudsat at disse betingelser er opfyldt er der ingen  

 begrænsninger i antallet af investorer, som investeringsandelene kan  

 markedsføres overfor.
2.  Belgien Det er i Belgien muligt at foretage privat placering af  

 andele i investeringsforeninger uden at være omfattet af anmeldelses-  

 og godkendelseskravene i Direktiv 85/611/EØF, såfremt andelene  

 udelukkende bliver markedsført overfor professionelle investorer,  

 hvilket vil sige kreditinstitutter registreret i Belgien,  

 børsmæglerselskaber registreret i Belgien samt  

 investeringsforeninger og pensionskasser registreret ved de relevante  

 belgiske myndigheder.
Forudsat at der er tale om professionelle investorer  

 gælder der ingen begrænsninger i antallet af investorer, som  

 investeringsforeningsandelene kan markedsføres overfor.
3.  Frankrig Det er i Frankrig muligt at foretage privat placering af  

 andele i investeringsforeninger uden at være omfattet af anmeldelses-  

 og godkendelseskravene i Direktiv 85/611/EØF, såfremt andelene  

 udelukkende bliver markedsført overfor "qualified investors", hvilket  

 vil sige juridiske personer, som er i besiddelse af den fornødne  

 ekspertise og indsigt til at forstå den risiko, som er forbundet med  

 investering i f.eks. andele i investeringsforeninger.
4.  Grækenland Den græske implementeringslovgivning  

 vedrørende Direktiv 85/611/EØF sondrer ikke direkte mellem  

 markedsføring til offentligheden og privat placering.
Der kan  

 imidlertid i overensstemmelse med de græske myndigheders praksis  

 foretages markedsføring af investeringsandele overfor en  

 begrænset gruppe af investorer, hvilket vil sige maksimalt 100  

 investorer afhængig af arten af disse, uden at anmeldelses- og  

 godkendelseskravene i Direktiv 85/611/EØF finder anvendelse.
5.  Italien Retsstillingen i Italien med hensyn til, hvornår der  

 er tale om markedsføring til offentligheden, er uafklaret.
CONSOB har  

 indtaget det standpunkt, at der ikke er tale om markedsføring til  

 offentligheden, såfremt der udelukkende er tale om markedsføring  

 overfor professionelle investorer.
Den italienske nationalbank samt det  

 italienske Finansministerium har derimod indtaget det standpunkt, at  

 markedsføring til offentligheden tillige omfatter markedsføring  

 til professionelle investorer.
6.  Tyskland Det er i Tyskland muligt at foretage privat placering af  

 andele i investeringsforeninger uden at være omfattet af anmeldelses-  

 og godkendelseskravene i Direktiv 85/611/EØF, såfremt andelene  

 udelukkende bliver markedsført overfor en begrænset kreds af  

 investorer, som formidleren af andelene har en forud bestående  

 forretningsforbindelse med vedrørende investeringsrådgivning  

 eller kapitalforvaltning.
Denne undtagelse til anmeldelses- og  

 godkendelseskravene i Direktiv 85/611/EØF bliver fortolket  

 snævrere end fritagelsen med hensyn til privat placering fra  

 prospektkravene ved første offentlige udbud af visse  

 værdipapirer.
7.  Holland Det er i Holland muligt at foretage privat placering af  

 andele i investeringsforeninger uden at være omfattet af anmeldelses-  

 og godkendelseskravene i Direktiv 85/611/EØF, såfremt andelene  

 udelukkende bliver markedsført overfor en kreds af professionelle  

 investorer.
Denne undtagelse er fastsat med udgangspunkt i en generel hjemmel  

 til den hollandske finansminister til at undtage fra anmeldelses- og  

 godkendelseskravene.
8.  England Det er i England muligt at foretage privat placering af  

 andele af investeringsforeninger uden at være omfattet af anmeldelses-  

 og godkendelseskravene i Direktiv 85/611/EØF, såfremt andelene  

 markedsføres til "non-private customers" dvs. professionelle som anses  

 for at have fornødent kendskab og erfaring, så den beskyttelse  

 der gives til private kunder kan fraskrives.
Der er ikke angivet noget  

 maksimum antal på professionelle, som der kan markedsføres  

 overfor under undtagelsen for anmeldelses- og godkendelseskravene.
Som det fremgår af ovennævnte resuméer  

 af praksis tillader en række jurisdiktioner, at markedsføring  

 til en begrænset kreds af institutionelle/professionelle investorer  

 ikke betragtes som markedsføring til offentligheden.
Dette bør  

 tages i betragtning ved Erhvervsankenævnets afgørelse.
 Det gøres til støtte for påstand 2  

 gældende, at der, såfremt Erhvervsankenævnet mod  

 forventning måtte stadfæste Finanstilsynets afgørelse,  

 bør være mulighed for konkret at dispensere fra kravet i  

 Bekendtgørelse nr. 1054 af 17. december 1997 § 2, stk. 3, om  

 oversættelse til dansk af de dokumenter, som skal indsendes til  

 Finanstilsynet forud for markedsføring i Danmark,  eksempelvis ved,  

 som i det foreliggende tilfælde, markedsføring af  

 investerings-foreningsandele overfor institutionelle investorer.
Det gøres gældende, at kravet om  

 oversættelse af de dokumenter, som skal anmeldes til Finanstilsynet i  

 henhold til Bekendtgørelse nr. 1054 af 17. december 1997 § 2, stk. 3,  

 er fastsat ud fra et generelt beskyttelseshensyn overfor ikke-professionelle  

 investorer, idet sådanne investorer skal have mulighed for at  

 opnå den fornødne indsigt i den tilbudte investeringsmulighed.  

 Dette beskyttelseshensyn gør sig ikke tilsvarende gældende ved  

 markedsføring af investeringsforeningsandelene overfor professionelle  

 investorer , idet disse må antages at være i besiddelse af den  

 fornødne ekspertise til at forstå indholdet af prospektet samt  

 andre dokumenter, der indgår som en del af  

 markedsføringsmaterialet, uanset at dette ikke er oversat til dansk.  

 Kravet om oversættelse i Direktiv 85/611/EØF artikel 47 er  

 naturligt henset til det forudsatte anvendelsesområde for direktivet,  

 idet det i henhold til forarbejderne til direktivet, ..., netop ikke omfatter  

 privat placering af investeringsforeningsandele overfor professionelle  

 investorer.
Der kan herved henvises til følgende citat i "Commentary  

 on the provisions of Council Directive 58/611/EEC of 20 December 1985", pkt.  

 183, vedlagt  ...
 "The Directive nevertheless stipulates, most logically,  

 that such documents and information must be distributed in the Member State  

 of marketing in at least one of its official languages, so that there is an  

 obligation on the UCITS to have them translated if necessary".
Det fastslås herved, at kravet om oversættelse  

 netop er fastsat med udgangspunkt i det forudsatte anvendelsesområde  

 for Direktiv 85/611/EØF.
Denne forudsætning for  

 fastsættelse af kravet om oversættelse kan således ikke  

 opretholdes, såfremt det mod forventning fastholdes, at  

 Bekendtgørelse nr. 1054 af 17. december 1997 finder anvendelse  

 på privat placering af investeringsforeningsandele til en  

 begrænset kreds af institutionelle investorer, idet der ikke herved  

 gør sig de samme beskyttelseshensyn gældende, som ved  

 markedsføring overfor ikke-professionelle investorer.  

 Oversættelse i relation til professionelle investorer bør ikke  

 anses for nødvendig (necessary).
Til sammenligning kan der henvises til  

 Bekendtgørelse nr. 229 af 20. april 1998 om prospekter ved  

 første offentlige udbud af visse værdipapirer § 15, hvor  

 Fondsrådet anerkender indsendelse af prospekter udarbejdet  på  

 svensk, norsk, engelsk eller på et andet sprog godkendt af  

 Fondsrådet.
I relation til Bekendtgørelse nr. 229 af 20. april  

 1998 anerkender Fondsrådet således prospekter udarbejdet på  

 et andet sprog end dansk, uanset at sådanne prospekter vil kunne  

 anvendes i forbindelse med markedsføring af de pågældende  

 værdipapirer overfor ikke-professionelle private personer.
Fastsættelse af krav om oversættelse af den  

 påkrævede dokumentation vil i det foreliggende tilfælde  

 efter min opfattelse udgøre en unødvendig hindring i muligheden  

 for grænseoverskridende markedsføring af investeringsydelser.  

 Det er netop direktivets erklærede formål at søge at  

 fjerne sådanne hindringer.
Som det fremgår af det vedlagte  

 materiale vil et krav om oversættelse heraf forud for  

 markedsføring til et meget begrænset antal institutionelle  

 investorer medføre betydelige omkostninger samt forsinkelse  

 førend markedsføring af investeringsandelene kan finde sted.  

 Der kan ved oversættelse af det betydelige materiale, som skal anmeldes  

 overfor Finanstilsynet, tillige opstå fortolkningstvivl på grund  

 af uoverensstemmelser mellem originalversionerne samt de danske  

 oversættelser.
Dette taler tilsvarende for, henset til målgruppen  

 for markedsføringen i det konkrete tilfælde, at der konkret  

 bør kunne dispenseres fra kravet om oversættelse, hvilken  

 dispensation eksempelvis kan indeholde krav om at oversættelse skal  

 ske, såfremt der fremsættes anmodning herom fra en af de  

 institutionelle investorer.
Det kan i denne forbindelse oplyses, at de finske  

 finansielle tilsynsmyndigheder konkret har mulighed for at dispensere fra  

 kravet om oversættelse med hensyn til visse af de dokumenter, som skal  

 anmeldes.
 Rådsdirektiv 85/611/EØF Art. 47 samt Lov om  

 investeringsforeninger og specialforeninger § 71 udelukker således  

 ikke, at der i konkrete tilfælde dispenseres fra kravet om, at der skal  

 ske oversættelse af de dokumenter og oplysninger, som  

 investeringsinstitutter i henhold til Bekendtgørelse nr. 1054 af 17.  

 december 1997 måtte have pligt til at indsende/offentliggøre i  

 Danmark.
..." Finanstilsynet har afgivet en redegørelse af 26.  

 oktober 1998, hvor det bl.a. anføres:
 "...
 Det fremgår af ... til anken af 10. september 1998,  

 at foreningen er godkendt i henhold til Luxembourgsk lovgivning, som  

 implementerer direktiv 85/611/EØF.
 Regelgrundlag:
 Artikel 1, stk. 1og stk. 2, 1. tankestreg i direktiv  

 85/611/EØF, lyder således:
 1.
 Medlemsstaterne lader bestemmelserne i dette direktiv  

 gælde for sådanne institutter for kollektiv investering i  

 værdipapirer (investeringsinstitutter), som er beliggende på  

 deres område.
 2.
Ved anvendelsen af dette direktiv og med forbehold af  

 artikel 2 forstås ved investeringsinstitutter sådanne  

 foretagender, - der har som eneste formål at foretage kollektiv  

 investering i værdipapirer af kapital tilvejebragt ved henvendelse til  

 offentligheden, og hvis virksomhed bygger på princippet om  

 risikospredning.
 Artikel 2, stk. 1, 1. og 2. tankestreg lyder  

 således:
 1.
 Følgende investeringsinstitutter anses ikke for  

 investeringsinstitutter omfattet af dette direktiv:
- lukkede investeringsinstitutter, - investeringsinstitutter, der tilvejebringer kapital uden  

 at søge at tilbyde deres andele til offentligheden i  

 Fællesskabet eller en del af dette.
 Ifølge Rådets direktiv 85/611/EØF,  

 artikel 47 skal et investeringsinstitut, der markedsfører sine andele  

 i en anden medlemsstat end den, hvor det er beliggende, udsende de dokumenter  

 og oplysninger, som skal offentliggøres i den medlemsstat, hvor det er  

 beliggende, i denne anden  medlemsstat på mindst et af  

 sidstnævnte stats nationale sprog og under samme betingelser som dem,  

 der gælder i hjemstaten.
 I henhold til direktiv 85/611/EØF artikel 1, stk. 6  

 må en medlemsstat, med forbehold af bestemmelserne om  

 kapitalbevægelser og i artikel 44 og 45 og artikel 52, stk. 2, ikke  

 fastsætte andre bestemmelser på det område, der omfattes af  

 direktivet, for investeringsinstitutter i en anden medlemsstat, eller for  

 sådanne institutters andele, såfremt disse markedsføres  

 på den pågældende medlemsstats område.
 Med hensyn til spørgsmålet om, hvorvidt en  

 forening med hjemsted i Danmark er omfattet af lov om investeringsforeninger  

 og specialforeninger er det i § 1, nr. 1 fastlagt, at en investeringsforening  

 skal have til formål fra en videre kreds eller offentligheden at  

 modtage midler, som under iagttagelse af et princip om risikospredning  

 anbringes i værdipapirer i overensstemmelse med reglerne i kapitel  

 9.
 Bestemmelsen svarer med enkelte redaktionelle  

 ændringer til § 1 i lov nr. 229 af 26. maj 1982 om  

 investeringsforeninger.
Af bemærkningerne til § 1 i 1982 loven fremgår  

 det "at virksomhedens midler tilvejebringes fra en videre kreds eller  

 offentligheden." Videre fremgår det, at "Henvendelse skal finde sted  

 til en videre kreds eller offentligheden.
En henvendelse til en mindre,  

 bestemt, afgrænset kreds af personer vil sædvanligvis bringe  

 forholdet udenfor loven.
Vejledende i så henseende vil være  

 størrelsen af den pågældende personkreds." Ifølge § 71 i lov om investeringsforeninger og  

 specialforeninger kan et udenlandsk investeringsinstitut, der opfylder  

 betingelserne i § 3, stk. 3, og § 59, markedsføre sine andele her i  

 landet, såfremt dette er hjemlet i international aftale eller ved  

 bestemmelser fastsat af Finanstilsynet, eller såfremt Finanstilsynet  

 giver tilladelse hertil.
 Stk. 2. Finanstilsynet fastsætter regler om  

 udenlandske investeringsinstitutters adgang til at drive virksomhed her i  

 landet, herunder oprettelse af salgskontorer og ekspeditionssteder, samt om  

 offentliggørelse af prospekt og regnskab.
 Ifølge § 2, stk. 3 i Finanstilsynets  

 bekendtgørelse nr. 1054 af 17. december 1997 skal de dokumenter, som  

 et udenlandsk investeringsinstitut skal indsende til Finanstilsynet,  

 være affattet på dansk.
 Ifølge § 4 i bekendtgørelsen skal de  

 dokumenter og oplysninger, som investeringsinstituttet er forpligtet til at  

 offentliggøre i hjemlandet, offentliggøres her i landet  

 på dansk.
"Commentary on the provisions of Council Directive  

 85/611/EEC of 20 December 1985" er ikke forarbejder til direktivet, som  

 anført af advokat A.
Dokumentet er udgivet i 1988 og er ifølge  

 forordet forfatteren hr.
Vandamme's egne ideer, der ikke nødvendigvis  

 repræsenterer Kommissionens synspunkter.
Forbeholdet er endvidere  

 fremhævet Kommissionens synspunkter.
Forbeholdet er endvidere  

 fremhævet på indersiden af dokumentets omslag og i dokumentets  

 indledning, idet det angives at "This document has been prepared for use  

 within the Commission.
It does not necessarily represent til Commission's  

 official position." Dokumentet i uddrag er vedlagt som ....
 Finanstilsynets kommentarer:
 Det fremgår af sagen, at den i sagen omhandlede  

 investeringsforening er et investeringsinstitut, der er omfattet af artikel 1  

 i direktiv 85/611/EØF.
Da selskabet således i sit hjemland er registreret  

 som investeringsforening, og da hjemlandets lovgivning er baseret på  

 direktiv 85/611/EØFs definition af investeringsforeninger, er  

 selskabet en virksomhed, der retter henvendelse til offentligheden.
Denne  

 registrering i hjemlandet som investeringsforening giver i henhold til  

 direktivet visse rettigheder, herunder på grundlag af reglerne i  

 direktivets afsnit VIII mulighed for at markedsføre sine produkter i  

 udlandet.
Markedsføringen skal ske i overensstemmelse med de regler,  

 som værtslandet har vedtaget inden for direktivets rammer.
Der er  

 således ikke tale om, at foreningen skal henvende sig til  

 offentligheden i hvert af de lande, som det ønsker at  

 markedsføre sine produkter i.
B er således allerede af denne  

 grund omfattet af Finanstilsynets bekendtgørelse om visse udenlandske  

 investeringsinstitutters markedsføring i Danmark.
Om afgrænsningen af begrebet "offentligheden", hvis  

 afgrænsning efter tilsynets opfattelse ikke har betydning i denne sag,  

 kan det i øvrigt oplyses, at på baggrund af § 1 i den indtil 31.  

 december 1997 gældende lov om investeringsforeninger og  

 bemærkningerne til bestemmelsen samt § 1 i lov om  

 investeringsforeninger og specialforeninger, har Finanstilsynet hidtil  

 fortolket § 1 i såvel lov om investeringsforeninger som lov om  

 investeringsforeninger og specialforeninger således, at henvendelser  

 til en ubestemt kreds af institutionelle investorer er omfattet af begrebet  

 en "videre kreds" uanset at der, som i den foreliggende sag, er et maksimum  

 på 22 for antallet af investorer i foreningen.
Det bemærkes, at  

 antallet af potentielle investorer i Danmark er på ca. 250.
 Hverken direktiv 85/611/EØF, lov om  

 investeringsforeninger eller lov om investeringsforeninger og  

 specialforeninger sondrer mellem henvendelser til private investorer og  

 professionelle, herunder institutionelle investorer.
 Endvidere indeholder lov om investeringsforeninger og  

 specialforeninger ikke særlige regler for investeringsforeninger, der  

 kun har få medlemmer.
For så vidt angår spørgsmålet om  

 udformningen af markedsføringen, er det tilsynets opfattelse, at man  

 ikke mener at kunne dispensere fra § 2, stk. 3 og § 4 i bekendtgørelse  

 nr. 1054 af 17. december 1997 om visse udenlandske investeringsinstitutters  

 markedsføring i Danmark om oversættelse af det materiale, der  

 skal offentliggøres i hjemstaten.
Baggrunden er, at bestemmelserne  

 implementerer direktivets artikel 47, og at der ikke i direktivet er givet  

 det enkelte værtsland mulighed for at dispensere fra sprogkravet.
Finanstilsynet skal for god ordens skyld oplyse, at et  

 forslag til ændring af direktivet for øjeblikket behandles i  

 Rådet for De Europæiske Fællesskaber.
Såfremt  

 ændringerne vedtages, vil det blandt andet medføre lempelse af  

 sprogkravet.
Endelig skal Finanstilsynet meddele, at et udenlandsk  

 investeringsinstitut omfattet af investeringsinstitutdirektivet  

 (85/611/EØF) altid skal markedsføres efter reglerne i  

 direktivet og lov om investeringsforeninger og specialforeninger, uanset om  

 det er organiseret som en fond, en forening eller et selskab.
Instituttet er  

 således ikke omfattet af § 43 i lov om værdipapirhandel m.v. om  

 prospekter ved første offentlige udbud af værdipapirer og  

 Fondsrådets bekendtgørelse nr. 229 af 20. april 1998 om  

 prospekter ved første offentlige udbud.
Det tilføjes, at  

 undtagelserne i bekendtgørelsens § 2 fra pligten til at  

 offentliggøre et prospekt er en implementering af undtagelserne i  

 artikel 2 i Rådets direktiv af 17. april 1989 (89/298/EØF) om  

 samordning af kravene ved udarbejdelse af, kontrol med og udstedelse af det  

 prospekt, der skal offentliggøres, når værdipapirer skal  

 udbydes til offentligheden.
 Fondsrådets bekendtgørelse kan derfor ikke  

 anvendes som fortolkningsbidrag i den foreliggende sag.
Sammenfattende er Finanstilsynet af den opfattelse, at  

 investeringsforeningen B, der er omfattet af Rådets direktiv  

 85/611/EØF, skal opfylde kravene i direktivets Afdeling VIII  

 vedrørende særlige bestemmelser for investeringsinstitutter, som  

 markedsfører deres andele i andre medlemsstater end dem, hvor de er  

 hjemmehørende.
Afdeling VIII, herunder artikel 47, er implementeret i  

 Danmark senest ved lov nr. 476 af 10. juni 1997 om investeringsforeninger og  

 specialforeninger og Finanstilsynets bekendtgørelse nr. 1054 af 17.  

 december 1997 om visse udenlandske investeringsinstitutters  

 markedsføring i Danmark.
 Efter direktivet og lov om investeringsforeninger og  

 specialforeninger gælder der ikke særlige regler for  

 investeringsforeninger, der kun har få medlemmer, ligesom der ikke  

 skelnes mellem private og professionelle herunder institutionelle  

 investorer.
 Finanstilsynet fastholder derfor sin afgørelse af  

 13. august 1998.
..." Klagerens advokat har herefter i skrivelse af 27. november  

 1998 yderligere bl.a. anført:
"Finanstilsynet anfører i sin udtalelse på  

 side 8, 4. afsnit, at "Commentary on the provisions of Council Directive  

 85/611/EEC of 20 December 1985" ikke, som anført i min skrivelse, er  

 forarbejder til Direktiv 85/611/EØF.
Det anføres tillige, at  

 det fremgår af forordet til dokumentet, at det ikke er et udtryk for  

 Kommissionens officielle opfattelse.
Jeg er enig i, at der ikke er tale om  

 forarbejder til direktiv 85/611/EØF, men henviser dog til forordet,  

 hvoraf fremgår, at forfatteren, Mr Vandamme, var Head of the "Stock  

 Exchange and Securities Markets" og at han er "uniquely qualified to give an  

 interpretation of the finished text and an account of the preparations that  

 led up to it". Det skal derfor fastholdes, at "Commentary on the provisions  

 of Council Directive 85/611/EEC of 20 December 1985" kan anvendes som  

 fortolkningsbidrag ved fastlæggelsen af anvendelsesområdet for  

 Direktiv 85/611/EØF.
Finanstilsynet anfører i sin udtalelse på  

 side 8-9, at det forhold, at B er registreret i sit hjemland som en  

 investeringsforening i overensstemmelse med Direktiv 85/611/EØF,  

 medfører, at selskabet er en virksomhed, der retter henvendelse til  

 offentligheden.
Afgrænsningen af begrebet "offentligheden" har derfor  

 efter Finanstilsynets opfattelse ikke betydning for afgørelsen af den  

 foreliggende sag, idet det ikke kan opstilles som et krav for direktivets  

 anvendelse på markedsføring af investeringsforeningsandele i en  

 anden medlemsstat end værtslandet, at markedsføringen i denne  

 medlemsstat sker til offentligheden.
Dette synspunkt kan ikke  

 tiltrædes.
Det anføres i præamblen til Direktiv  

 85/611/EØF, at formålet med direktivet alene er en samordning af  

 medlemsstaternes lovgivning vedrørende institutter for kollektiv  

 investering, som udbyder deres andele til offentligheden.
Det fremgår  

 således heraf, at der for hvert enkelt medlemsstat, hvor den  

 pågældende investeringsforening planlægger at  

 markedsføre andele i investeringsforeningen, må foretages en  

 individuel afgørelse af, hvorvidt denne markedsføring sker til  

 offentligheden.
Dette følger tilsvarende for Danmarks vedkommende  

 af anvendelsesområdet for Lov om investeringsforeninger og  

 specialforeninger, jf. lovens § 1, nr. 1, hvoraf fremgår, at loven  

 alene finder anvendelse for investeringsforeninger, som har til formål  

 at modtage midler fra en videre kreds eller offentligheden.
Som anført  

 i Finanstilsynets udtalelse, side 7, nederst, fremgår det af  

 bemærkningerne til § 1 i 1982-loven, at "Henvendelse skal finde sted  

 til en videre kreds eller offentligheden.
En henvendelse til en mindre,  

 bestemt, afgrænset kreds af personer vil sædvanligvis bringe  

 forholdet udenfor loven.
Vejledende i så henseende vil være  

 størrelsen af den pågældende personkreds." Det må  

 derfor lægges til grund, at Lov om Investeringsforeninger og  

 specialforeninger ikke finder anvendelse på "private placements".
Finanstilsynet anfører i sin udtalelse side 9, 2.  

 afsnit, at henvendelse til en ubestemt kreds af institutionelle investorer er  

 omfattet af begrebet en "videre kreds", uanset at der, som i den foreliggende  

 sag er et maksimum på 22 for antallet af investorer i foreningen.
Jeg  

 skal i den anledning anføre, at der i nærværende sag er  

 tale om en bestemt afgrænset kreds, der ikke overstiger 22  

 institutionelle investorer.
Navnene på de institutionelle investorer er  

 alene af fortrolighedshensyn ikke blevet oplyst i anmodningen af 1. juli 1998  

 til Finanstilsynet.
 Finanstilsynet har i sin udtalelse på side 9  

 bemærket, at antallet af potentielle institutionelle investorer i  

 Danmark er på 250, og en begrænsning som i nærværende  

 sag til 22 institutionelle investorer må derfor antages at være  

 en begrænset kreds.
 Jeg har via min kollega, C, rettet henvendelse til  

 Kommissionen og bl.a. forhørt mig om Kommissionens opfattelse af  

 omfanget af markedsføring til offentligheden, og som Bilag ..  

 vedlægges skrivelse af 11. november 1998 fra D, Head of Unit, DG XV  

 (Internal Market and Financial Services, Financial Institutions, Stock  

 exchanges and securities), hvoraf bl.a. fremgår i følgende i  

 uddrag:
"Firstly, it should be considered that, according to  

 Directive 85/611EEC, UCITS are collective investment undertakings which raise  

 funds from the public.
Collective investment undertakings which do not  

 promote the sale of their units to the public are therefore not covered by  

 that Directive and should not receive the EU passport (see Articles 1 (2) and  

 2 of the UCITS Directive) Consequently, when the competent  authorities of a host  

 Member State receive notification from a foreign UCITS wishing to market its  

 units in that other Member State, they may assume that the units are offered  

 to the public according to the authorisation the UCITS received from its home  

 country authorities.
However, when a duly authorised UCITS has contacts with a  

 very limited number of institutional investors in a host Member State, in our  

 view the UCITS Directive's rules on cross-border marketing (Section VII) do  

 not apply, because no "marketing" takes place it is our reading that the  

 "marketing" activity as regulated by the UCITS Directive's implies a "public  

 offer" of units (i.e. contacts with the investing public and use of  

 advertising). The case you describe in your letter refers in our view to a  

 private placement of units.
As a consequence, no notification to the host  

 country authorities according to the UCITS Directive and no translation of  

 the prospectus would appear to be needed.
This does not however exempt the intermediary in charge of  

 the distribution of the units in Denmark (if different from the UCITS itself)  

 from respecting the rules of Directive 93/22/EEC on investment services and  

 other provisions possibly in force in the host country which affect also  

 private placements." For god ordens skyld vedlægges vor skrivelse af 12.  

 oktober 1998 til Kommissionen som bilag ... samt Kommissionens skrivelse af  

 15. oktober 1998 som bilag ..
D har således tilkendegivet, at der alene kan  

 opstilles en formodning for, at en investeringsforening, som er godkendt som  

 en UCITS i sit hjemland, ved markedsføring af  

 investeringsforeningsandelene uden for sit hjemland foretager  

 markedsføring heraf til offentligheden.
Denne formodning finder ikke  

 anvendelse i det tilfælde, hvor en UCITS alene tager kontakt til et  

 begrænset antal af institutionelle investorer i en anden medlemsstat  

 end værtslandet.
 Jeg lægger afgørende vægt på, at  

 henvendelser til en begrænset kreds af institutionelle investorer  

 ifølge Kommissionens skrivelse af 11. november 1998 falder uden  

 UCITS-direktivets regler om markedsføring, idet der er tale om en  

 "private placement" af investeringsforeningsandele, som ikke er omfattet af  

 notifikations- og oplysningsforpligtelserne i Direktiv 85/611/EØF.
 Jeg skal i denne forbindelse tillige henvise til den i  

 klageskriftet ... foretagne gennemgang af retsstillingen vedrørende  

 "private placements" i en række andre medlemsstater, hvoraf det  

 fremgår, at der, ifølge de oplysninger jeg har kunnet indhente i  

 en række andre medlemsstater, bliver lagt en tilsvarende fortolkning af  

 "private placements" til grund.
Finanstilsynet anfører i sin udtalelse ..., at et  

 udenlandsk investeringsinstitut omfattet af Direktiv 85/611/EØF altid  

 skal markedsføres efter reglerne i direktivet og lov om  

 investeringsforeninger og specialforeninger, uanset om det er organiseret som  

 en fond, en forening eller et selskab, hvorfor Fondsrådets  

 Bekendtgørelse nr. 229 af 20. april 1998 om første offentlige  

 udbud af visse værdipapirer ikke kan anvendes som fortolkningsbidrag i  

 den foreliggende sag.
Dette synspunkt kan ikke tiltrædes.
 Det er i klageskriftet ... anført, at  

 investeringsforeninger i visse lande vil kunne være organiseret som et  

 investeringsselskab svarende til et dansk aktieselskab, hvorfor  

 markedsføring af andelene i dette selskab i Danmark ikke vil  

 være omfattet af Direktiv 85/611/EØF samt Bekendtgørelse  

 nr. 1054 af 17. december 1997, men derimod Bekendtgørelse nr. 229 af  

 20. april 1998.
 Når bekendtgørelse nr. 229 af 20. april 1998  

 er inddraget i denne sag, er det for at påpege de paradoksale  

 forskelle, der tilsyneladende er mellem markeds-føring af  

 værdipapirer i form af aktier eller anparter og værdipapirer i  

 form af investeringsforeningsandele.
 Investeringsforeninger skal efter Lov om  

 Investeringsforeninger og Specialforeninger § 3, jf. § 2, stk. 1, nr. 1,  

 være organiseret i foreningsform, såfremt de har til formål  

 fra et eller flere medlemmer, en videre kreds, eller offentligheden at  

 modtage midler, som under iagttagelse af et princip om risikospredning  

 anbringes i overensstemmelse med lovens kap. 10. Det er imidlertid hverken i  

 Lov om Investeringsforeninger og Specialforeninger eller i forarbejderne  

 hertil støtte for, at dette krav skal fortolkes som et forbud mod, at  

 et dansk aktie- eller anpartsselskab har en formålsbestemmelse svarende  

 til Lov om Investeringsforeninger og Specialforeninger og ikke  

 Bekendtgørelse nr. 229 af 20. april 1998. Det ses ikke at ændre  

 herpå, at det i Direktiv 85/611/EØF Art. 1, stk. 3,  

 anføres, at UCITS kan oprettes enten ifølge aftale, som  

 "trusts" eller i henhold til vedtægter (investeringsselskab).
Udbud af ikke-noterede aktier i et  

 investeringsaktieselskab er omfattet af Værdipapirhandelsloven § 43,  

 jf. § 2, stk. 1, nr. 2. Der er hverken i Værdipapirhandelsloven eller  

 Lov om Investeringsforeninger og Specialforeninger hjemmel til at undtage  

 aktier i investeringsaktieselskaber fra Værdipapirhandelslovens § 43.  

 Det fremgår tilsvarende af Bekendtgørelse nr. 229 af 20. april  

 1998 § 1, stk. 1, nr. 3, at bekendtgørelsen omfatter aktier og andre  

 omsættelige værdipapirer, som kan sidestilles hermed.
Der er i  

 bekendtgørelsen ikke indeholdt bestemmelser, der fastsætter  

 begrænsninger i indholdet af formålsbestemmelsen for  

 aktieselskaber omfattet af bekendtgørelsen.
Der er således ikke  

 i bekendtgørelsen indeholdt bestemmelser, der medfører, at  

 aktier i investeringsaktieselskaber ikke er omfattet af  

 bekendtgørelsen.
Det er alene i Bekendtgørelsens § 3, nr. 7.  

 anført, at den ikke finder anvendelse på udbud af andele i  

 investeringsforeninger.
Denne undtagelse er imidlertid en følge af de  

 særlige bestemmelser i Lov om Investeringsforeninger og  

 Specialforeninger om udbud af andele i foreninger omfattet af denne lov.
Det må på baggrund af ovennævnte  

 følge, at udbud af aktier i investeringsaktieselskaber er omfattet af  

 Bekendtgørelse nr. 229 af 10. april 1998 om prospekter ved  

 første offentlige udbud af visse værdipapirer, uanset at  

 selskabets placeringsregler er identiske eller svarende til  

 placeringsreglerne i Lov om investeringsforeninger og specialforeninger.
Det  

 må således tilsvarende følge heraf, at  

 Bekendtgørelse nr. 229 af 10. april 1998 finder anvendelse på  

 første offentlige udbud i Danmark af udenlandske  

 investeringsselskaber, der følger placeringsregler m.v. i  

 UCITS-direktivet, og som er organiseret i en form svarende til et dansk  

 aktie- eller anpartsselskab, f.eks. et tysk AG eller GmbH, et engelsk Plc  

 eller Ltd, et fransk SA eller Sarl eller et hollandsk BV eller NV.
Jeg skal derfor på baggrund heraf fastholde, at  

 Bekendtgørelse nr. 229 af 10. april 1998 og Fondsrådets praksis  

 vedrørende denne bekendtgørelse kan anvendes som  

 fortolkningsbidrag i den foreliggende sag, der sammen med de øvrige  

 fortolkningsbidrag, herunder bilag .. og ... bør føre til, at  

 det påtænkte  salg er en "private placement", der ikke er  

 omfattet af notifikations- og oplysningsforpligtelserne." Finanstilsynet har ved skrivelse af 19. januar 1999  

 yderligere bl.a. udtalt:
 "EU-kommissionen har i sin skrivelse af 11. november 1998  

 bl.a. anført følgende:
"Unfortunately, the question you raise is not covered by  

 any official interpretative communication of the Commission nor - according  

 to the information in our possession - by the jurisprudence of the Curt of  

 Justice.
Moreover, as you may know, the Commission interpretation of  

 Community law is not binding and in the case of divergent interpretation by a  

 Member State, the matter can be solved only by the Court of Justice.
Below we will however provide you with some guide-lines  

 for a possible interpretation of the Directive on issue.
Please take note  

 that the opinions expressed here do not represent an official position of the  

 Commission and cannot be relied on in any legal and administrative  

 procedure.
Firstly, it should be considered that, according to  

 Directive 85/611/EEC, UCITS are collective investment undertakings which  

 raise funds from the public.
Collective investment undertakings which do not  

 promote the sale of their units to the public are therefore not covered by  

 that Directive and should not receive the EU passport (see Articles 1 (2) and  

 2 of the UCITS Directive.
 Consequently, when the competent authorities of a host  

 Member State receive notification from a foreign UCITS wishing to market its  

 units in that other Member State, they may assume that the units are offered  

 to the public according to the authorisation the UCITS received from its home  

 country authorities.
However, when a duly authorised UCITS has contacts with a  

 very limited number of institutional investors in a host Member State, in our  

 view the UCITS Directive's rules on cross-border marketing (Section VIII) do  

 not apply, because no "marketing" takes place: it is our reading that the  

 "marketing" activity, as regulated by the UCITS Directive, implies a "public  

 offer" of units (i.e. contacts with the investing public and use of  

 advertising). The case you describe in your letter refers in our view to a  

 private placement of units.
As  a consequence, no notification to the host  

 country authorities according to the UCITS Directive and no translation of  

 the prospectus would appear to be needed." FINANSTILSYNETS KOMMENTAR Indledningsvis skal Finanstilsynet henvise til sine  

 kommentarer i tilsynets skrivelse af 26. oktober 1998.
 Finanstilsynet har som tidligere anført ved sin  

 afgørelse lagt til grund, at investeringsselskabet B, uanset at det er  

 etableret i selskabsform, er et investeringsinstitut omfattet af direktiv  

 85/611/EØF, der regulerer investeringsinstitutter, "der har som eneste  

 formål at foretage kollektiv investering i værdipapirer af  

 kapital tilvejebragt ved henvendelse til offentligheden, og hvis virksomhed  

 bygger på princippet om risikospredning, og hvis andele på  

 forlangende af ihændehaverne, skal tilbagekøbes eller  

 indløses direkte eller indirekte for midler af disse institutters  

 formue".
Investeringsinstitutter, der er lukkede, det vil sige, at  

 de ikke indløser medlemmernes andele på forlangende, er ikke  

 omfattet af direktivet, jf. art. 2, stk. 1, 1. tankestreg.
Udbud af  

 sådanne institutters andele er omfattet af Rådets direktiv af 17.  

 april 1998 om samordning af kravene ved udarbejdelse af kontrol med og  

 udstedelse af det prospekt, der skal offentliggøres, når  

 værdipapirer udbydes til offentligheden (89/298/EØF). Heraf  

 følger, at aktie- eller anpartsselskaber eller tilsvarende udenlandske  

 selskaber, der har samme formål som investeringsinstitutter, men som  

 ikke indløser investorernes aktier eller anparter og dermed er  

 lukkede, er omfattet af kapitel 12 i værdipapirhandelsloven og  

 Fondsrådets bekendtgørelse nr. 229 af 20. april 1998 om  

 første offentlige udbud af visse værdipapirer og de deri angivne  

 undtagelser.
UCITS, hvadenten de er organiseret i foreningsform som i  

 Danmark eller i en anden selskabsform i andre EØS-lande, som f.eks.
B,  

 er derimod ikke omfattet af reglerne om første offentlige udbud.
 I præamblens betragtning 6 er det anført, at  

 "samordningen bør i første omgang begrænses til  

 medlemsstaternes lovgivning vedrørende institutter for kollektiv  

 investering (bortset fra den lukkede type) som udbyder deres andele til  

 offentligheden i Fællesskabet, og hvis eneste formål er at  

 investere i værdipapirer...".
 Finanstilsynet er af den opfattelse, at man ikke derudaf  

 kan udlede, at "der for hver enkelt medlemsstat, hvor den  

 pågældende investeringsforening planlægger at  

 markedsføre andele i investeringsforeningen, må foretages en  

 individuel afgørelse af, hvorvidt denne markedsføring sker til  

 offentligheden", således som advokat A har anført.
 Meningen er derimod, at det alene er kollektive  

 investeringsinstitutter,  der indløser deres andele, der reguleres, og  

 ikke de lukkede, f.eks. investeringsselskaber.
 Endvidere er det Finanstilsynets opfattelse, at  

 bemærkningerne til § 1 i 1982-loven ikke kan anvendes til støtte  

 for, at lov om investeringsforeninger og specialforeninger ikke finder  

 anvendelse på "private placements".
Bemærkningerne er møntet på foreninger,  

 der henvender sig til en begrænset kreds og derfor ikke er omfattet af  

 først lov om investeringsforeninger og nu lov om  

 investeringsforeninger og specialforeninger og dermed ikke er omfattet af  

 direktiv 85/611/EF.
B er ikke et sådant investeringsinstitut, da det  

 har tilladelse som UCITS.
 Videre skal Finanstilsynet for så vidt angår  

 spørgsmålet om, hvorvidt der er tale om en begrænset kreds  

 henvise til kommentarerne i 2. og 3. afsnit i tilsynets skrivelse af 26.  

 oktober 1998. Det forhold, at der er tale om navngivne institutionelle  

 investorer, gør ikke, at der derved bliver tale om en begrænset  

 kreds.
 Finanstilsynet skal dog tillige henvise til, at det af  

 advokat As skrivelse af 15. juli 1998 til Finanstilsynet fremgik, at der var  

 tale om "markedsføring overfor institutionelle investorer af en  

 luxembourgsk investeringsforening godkendt som UCITS". Endvidere blev det  

 anført, at B "påtænkes markedsført til  

 institutionelle investorer i Danmark". Endelig blev det anført, at der  

 højst ville blive tale om 22 investorer.
Herudover skal Finanstilsynet henvise til, at det,  

 Kommissionen har anført, er, at direktivets regler om  

 grænseoverskridende markedsføring efter Kommisionens vurdering  

 ikke finder anvendelse, når en investeringsforening (UCITS) har  

 kontakter med et meget begrænset antal institutionelle investorer i et  

 værtsland, fordi ingen markedsføring finder sted.
Det er  

 kommissionens fortolkning at "markedsførings"-virksomhed som er  

 reguleret af UCITS direktivet, indebærer et "offentligt udbud" af  

 andele (f.eks. kontakter med den "investerende offentlighed" og brug af  

 annoncering eller reklame).
 Efter Finanstilsynets praksis er institutionelle  

 investorer omfattet af begrebet "en videre kreds", der er ligestillet med  

 offentligheden.
 Der er således ikke tale om, at direktivets  

 markedsføringsbestemmelser ikke finder anvendelse, når en  

 investeringsforening "alene tager kontakt til et begrænset antal af  

 institutionelle investorer i en anden medlemsstat end værtslandet"  

 (skal formentlig være hjemlandet), som anført af advokat A.
Finanstilsynet fastholder på baggrund heraf sin  

 afgørelse af 13. august 1998." Klagerens advokat har i skrivelse af 16. februar 1999  

 yderligere anført:
"Finanstilsynet har i sin udtalelse af 19. januar 1999  

 fastholdt, at institutionelle investorer er omfattet af begrebet "en videre  

 kreds", der er ligestillet med offentligheden.
Det er således  

 Finanstilsynets opfattelse, at direktivets markedsføringsbestemmelser  

 finder anvendelse, uanset antallet af institutionelle investorer, der rettes  

 henvendelse til.
Det er i denne sag ikke bestridt, at institutionelle  

 investorer som gruppe er ligestillet med offentligheden.
Det er derimod  

 bestridt, at markedsføring af investeringsforeningsandele til en  

 begrænset kreds af institutionelle investorer er omfattet af begrebet  

 markedsføring til offentligheden.
Der ses ikke at være grundlag  

 for, som Finanstilsynet har gjort, at opstille en uafkræftelig regel  

 om, at markedsføring af andele i en UCITS er omfattet af direktivets  

 markedsføringsbestemmelser, uanset antallet af potentielle investorer,  

 der rettes henvendelse til.
Markedsføring til offentligheden må  

 naturligt indebære markedsføring af  

 investeringsforeningsandelene til mere end en institutionel investor.
Denne  

 forståelse er tilsvarende i overensstemmelse med praksis  

 vedrørende Prospektbekendtgørelsen, idet det her anerkendes, at  

 markedsføring alene til et begrænset antal af institutionelle  

 investorer ikke er omfattet af prospektkravene.
Finanstilsynets holdning har efter min opfattelse en  

 række uhensigtsmæssige konsekvenser i praksis, idet  

 fastsættelsen af et ufravigeligt krav om opfyldelse af direktivets  

 markedsføringsbestemmelser, herunder særligt kravet om  

 oversættelse af dokumentationen vedrørende  

 investeringsforeningen, reelt har som konsekvens, at mulighederne for  

 grænseoverskridende afsætning af investeringsforeningsandele  

 bliver besværliggjort i unødigt omfang.
Der er efter min  

 opfattelse ikke det samme beskyttelseshensyn ved markedsføring alene  

 til et begrænset antal institutionelle investorer med den  

 fornødne professionelle ekspertise som ved markedsføring til  

 offentligheden.
Direktivets markedsføringsbestemmelser er netop  

 hovedsageligt fastsat ud fra beskyttelseshensyn.
Denne forståelse af direktivet er samtidig i  

 overensstemmelse med den i klageskriftet s. 5-8 foretagne gennemgang af  

 praksis i visse andre medlemsstater, hvoraf det fremgår, at der ikke er  

 overensstemmelse mellem Finanstilsynets praksis og praksis i disse  

 medlemsstater.
Dette understreger således det uhensigtsmæssige i  

 Finanstilsynets fortolkning af begrebet "markedsføring til  

 offentligheden".
Det er klart, at Kommissionens fortolkning, som givet i  

 skrivelse af 11. november 1998, ikke er bindende, idet den endelige  

 fortolkning hidrører under EF-Domstolen.
Det kan imidlertid ikke  

 være afgørende, om man ved henvendelse til den begrænsede  

 kreds af institutionelle investorer allerede har kontakter med disse -  

 hvilket selvsagt er nemt at etablere - eller om man ved henvendelse får  

 kontakt med disse.
Det afgørende må være, om man retter  

 henvendelse til "the investing public", hvorved det er et offentligt udbud,  

 eller blot til en begrænset kreds af de institutionelle investorer,  

 hvorved det er en "private placement", der ikke er omfattet af UCITS  

 direktivet." Ankenævnet har ikke fundet grundlag for at  

 imødekomme klagerens begæring om mundtlig forhandling.
 Ankenævnet udtaler:
 Bestemmelsen i § 4 i Finanstilsynets bekendtgørelse  

 nr. 1054 af 17. december 1997 om visse udenlandske investeringsinstitutters  

 markedsføring i Danmark, hvorefter de dokumenter og oplysninger, som  

 investeringsinstitutter er forpligtet til at offentliggøre i  

 hjemlandet, her i landet skal offentliggøres på dansk, er  

 fastsat med hjemmel i § 71, stk. 2, i lov om investeringsforeninger og  

 specialforeninger, hvorefter Finanstilsynet fastsætter regler om bl.a.  

 "offentliggørelse af prospekt og regnskab".
I Rådets direktiv 83/611/EØF om samordning af  

 love og administrative bestemmelser vedrørende investeringsinstitutter  

 er i afdeling VIII fastsat særlige bestemmelser for  

 investeringsinstitutter, som markedsfører deres andele i andre  

 medlemslande end dem, hvori de er hjemmehørende.
Efter art. 47 skal et  

 investeringsinstitut ved markedsføring af sine andele i et andet  

 medlemsland udsende de dokumenter og oplysninger, som skal  

 offentliggøres i hjemlandet,  på det andet medlemslands sprog.  

 Efter art. 44 skal investeringsinstituttet overholde de love og  

 administrative bestemmelser, som gælder i det andet medlemsland, og som  

 ikke henhører under de områder, der omfattes af direktivet.
 Selv om det - således som det efter klagerens  

 oplysninger antages i en række andre medlemslande - lægges til  

 grund, at direktivets område  alene er markedsføring  i form af  

 henvendelser til offentligheden eller en del af denne, er det således  

 ikke i strid med direktivet at fastsætte, at der også ved  

 markedsføring i form af henvendelser til en snævrere kreds end  

 offentligheden eller en del af denne her i landet skal ske oversættelse  

 til dansk af de pligtige oplysninger.
 Ankenævnet finder, at  bestemmelsen i § 4 i  

 Finanstilsynets bekendtgørelse som udgangspunkt må forstås  

 som omfattende enhver markedsføring  - også til snævrere  

 kredse - og har som anført ikke grundlag i direktivet for at  

 fastslå, at bestemmelsen skal forstås indskrænkende.
 Da det falder uden for ankenævnets kompetence at  

 pålægge Finanstilsynet at ændre administrative  

 bestemmelser, som har hjemmel i lov, og som ikke strider mod EU retlige  

 regler, har ankenævnet ikke grundlag for at ændre Finanstilsynets  

 afgørelse af  13. august 1998.
 I afgørelsen har Kaare Dullum, Connie Leth og Vagn  

 Joensen deltaget.
