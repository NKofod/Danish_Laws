Nr LSF 107 Forslag til Lov om kommunale valg Fremsat af indenrigsministeren (Thor Pedersen) den 17. november 1988 Vedtaget ved tredjebehandling den 16. februar 1989 Lov nr. 140 af 08/03/1989 Kapitel 1 Valgret og valgbarhed § 1. Valgret til kommunalbestyrelsen, herunder Borgerrepræsentationen i  

 Københavns Kommune, og amtsrådet har enhver, der er fyldt 18 år og har fast  

 bopæl i kommunen henholdsvis amtskommunen samt har dansk indfødsret eller har  

 haft fast bopæl i riget i de sidste 3 år forud for valgdagen, jf. dog stk. 2.
 Stk. 2. Den, der er umyndiggjort med retsvirkning her i landet, har ikke  

 valgret.
 § 2. Ingen kan udøve valgret uden at være optaget på valglisten.
 Stk. 2. Den, der er optaget på valglisten, men ikke længere har fast bopæl  

 i kommunen henholdsvis amtskommunen, har ikke ret til at stemme.
§ 3. Valgbar til kommunalbestyrelsen og amtsrådet er enhver, der har  

 valgret til kommunalbestyrelsen henholdsvis amtsrådet, jf. dog § 4, og som  

 senest mandagen 22 dage før valgdagen 1) har fast bopæl i kommunen henholdsvis amtskommunen, 2) har dansk indfødsret, jf. dog stk. 2, og 3) ikke er umyndiggjort med retsvirkning her i landet.
 Stk. 2. Den, der senest på valgdagen har haft fast bopæl i riget i de  

 forudgående 3 år, er valgbar, uanset at den pågældende ikke har dansk  

 indfødsret på det tidspunkt, der er anført i stk. 1.
 § 4. Den, der ved endelig dom eller vedtagelse af bøde er straffet for en  

 handling, der i almindeligt omdømme gør den pågældende uværdig til at være  

 medlem af kommunale råd, er ikke valgbar, jf. § 101. Med straf sidestilles  

 foranstaltninger efter straffelovens §§ 68-70.
Stk. 2. En strafbar handling kan ikke medføre tab af valgbarhed, når der  

 på valgdagen er forløbet 3 år, efter at straffen eller foranstaltningen er  

 udstået, ophævet, eftergivet eller bortfaldet.
Er straffen ubetinget fængsel  

 på over 6 måneder, eller er der idømt forvaring, er fristen dog 5 år.
Ved  

 betingede domme og bødestraffe regnes fristen fra datoen på den endelige dom  

 eller bødens vedtagelse.
 Stk. 3. Opstilling som kandidat til valget kan dog altid ske uanset  

 indsigelser om manglende valgbarhed på grund af straf.
 § 5. Den, der på valgdagen er fyldt 60 år eller har været medlem af en  

 kommunalbestyrelse eller et amtsråd i 2 hele sammenhængende valgperioder, har  

 ikke pligt til at lade sig opstille som kandidat, jf. § 29.
 § 6. Medlemmerne af kommunalbestyrelser og amtsråd vælges for 4 år.  

 Mandaterne bortfalder dog ikke, før nyvalg har fundet sted.
 Stk. 2. Valg til kommunalbestyrelser og amtsråd finder sted den 3. tirsdag  

 i november 1989. Derefter den 3. tirsdag i november 1993 og så fremdeles.
Stk. 3. Valgperioden regnes fra 1. januar.
Samtlige medlemmer afgår den  

 31. december i det år, hvor nyvalg har fundet sted, jf. dog § 97, stk. 2.
Kapitel 2 Valglister og valgkort § 7. Vælgerne skal optages på valglisten i den kommune, hvor de er  

 tilmeldt folkeregistret.
§ 8. I de år, hvor nyvalg finder sted, skal kommunalbestyrelsen udarbejde  

 en valgliste over kommunens vælgere.
Valglisten skal udarbejdes for hvert  

 afstemningsområde i kommunen.
Valglisten består af en hovedliste og en  

 tilflytterliste.
 Stk. 2. På hovedlisten skal optages de vælgere, der senest fredagen 18  

 dage før valgdagen er flyttet til kommunen, og som senest denne dag har  

 anmeldt flytningen til kommunens folkeregister.
 Stk. 3. På tilflytterlisten skal optages de vælgere, der ikke er optaget  

 på hovedlisten, og som senest fredagen 11 dage før valgdagen er flyttet til  

 kommunen, og som senest denne dag har anmeldt flytningen til kommunens  

 folkeregister.
 Stk. 4. Vælgere, der senest fredagen 18 dage før valgdagen er flyttet  

 inden for kommunen, og som senest på denne dag har anmeldt flytningen til  

 kommunens folkeregister, skal optages på hovedlisten under den nye bopæl.  

 Vælgere, der senere end fredagen 18 dage før valgdagen er flyttet inden for  

 kommunen, eller som senere end denne dag har anmeldt flytningen til kommunens  

 folkeregister, skal forblive optaget på valglisten under den hidtidige bopæl.
 § 9. Hovedlisterne udarbejdes på grundlag af oplysningerne i Det Centrale  

 Personregister (CPR).
 Stk. 2. Tilflytterlisterne kan udarbejdes på grundlag af oplysningerne i  

 Det Centrale Personregister (CPR).
 Stk. 3. Valglisterne skal indeholde vælgernes navn, fødselsdato og bopæl  

 samt løbe-nr. og en rubrik til afmærkning.
 Stk. 4. Indenrigsministeren kan fastsætte nærmere regler om udarbejdelsen  

 af valglisterne samt disses indretning.
 § 10. Så snart valglisten er udarbejdet, udsender kommunalbestyrelsen  

 valgkort til de vælgere, der er opført på valglisten.
Stk. 2. Valgkortet skal indeholde oplysning om vælgerens navn og adresse,  

 nummer på valglisten samt om afstemningsstedets beliggenhed og dag og tid for  

 afstemningen.
Valgkort, der udsendes til vælgere, der er opført på  

 tilflytterlisten, skal endvidere indeholde oplysning om, at valgkortet træder  

 i stedet for et eventuelt tidligere udsendt valgkort.
 § 11. Senest lørdagen 10 dage før valgdagen skal kommunalbestyrelsen  

 bekendtgøre i de stedlige dagblade eller lokalaviser, at der vil blive  

 udsendt valgkort til vælgerne, og at indsigelser om manglende modtagelse af  

 valgkort eller modtagelse af valgkort med fejlagtigt indhold skal fremsættes  

 over for kommunalbestyrelsen.
§ 12. Kommunalbestyrelsen skal straks behandle de indsigelser, der er  

 nævnt i § 11, samt i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
Stk. 2. Kommunalbestyrelsen skal endvidere til og med valgdagen berigtige  

 valglisten, hvis kommunen modtager meddelelse om flytning fra kommunen,  

 dødsfald, umyndiggørelse, ophævelse af umyndiggørelse eller erhvervelse  

 henholdsvis fortabelse af dansk indfødsret.
Er en vælger flyttet til en anden  

 kommune inden for samme amtskommune, og optages vælgeren ikke på valglisten i  

 denne kommune, jf. § 8, stk. 2 og 3, anføres det i valglisten, at vælgeren  

 alene er berettiget til at afgive stemme til amtsrådsvalget.
Kapitel 3 Valgbestyrelser, valgstyrere og tilforordnede vælgere Valgbestyrelser § 13. For hver kommune og hver amtskommune vælges en valgbestyrelse senest  

 tirsdagen 8 uger før valgdagen.
 Stk. 2. Valgbestyrelsen varetager følgende opgaver:
1) Modtager og godkender kandidatlister samt anmeldelser om listeforbund  

 og valgforbund, 2) tilvejebringer stemmesedler og opslag, 3) forestår den endelige opgørelse af afstemningen (fintællingen), jf. dog  

 stk. 3, og 4) forestår opgørelsen af valget.
Stk. 3. Valgbestyrelsen i kommunen forestår fintællingen af såvel  

 kommunalbestyrelsesvalget som amtsrådsvalget.
Amtsvalgbestyrelsen kan  

 foretage en fornyet fintælling af amtsrådsvalget, enten af hele  

 stemmematerialet eller dele deraf, jf. § 80.
§ 14. Valgbestyrelsen består af mindst 5 og højst 7 medlemmer.
Medlemmerne  

 af valgbestyrelsen vælges af kommunalbestyrelsen henholdsvis amtsrådet ved  

 forholdstalsvalg.
Den gruppe, der har valgt et medlem, udpeger tillige en  

 stedfortræder.
Borgmesteren, henholdsvis amtsborgmesteren, er formand for  

 valgbestyrelsen, i Københavns Kommune den borgmester, under hvem sager  

 vedrørende offentlige valg og afstemninger er henlagt. Øvrige medlemmer samt  

 stedfortrædere vælges blandt kommunalbestyrelsens henholdsvis amtsrådets  

 medlemmer, i Københavns Kommune blandt Borgerrepræsentationens eller  

 Magistratens medlemmer.
Stk. 2. Kommunalbestyrelsen henholdsvis amtsrådet vælger blandt  

 valgbestyrelsens medlemmer en næstformand for valgbestyrelsen.
Næstformanden  

 varetager formandshvervet, hvis formanden har forfald.
§ 15. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2. Valgbestyrelsens formand træffer afgørelse i alle spørgsmål, der  

 ikke giver anledning til tvivl.
Stk. 3. Valgbestyrelsen fører en valgbog, hvori alle væsentlige  

 oplysninger om valget og resultatet heraf indføres.
Valgbestyrelsen i  

 kommunen fører særskilte valgbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om valgbøgernes indhold  

 og udformning.
Valgstyrere § 16. Kommunalbestyrelsen vælger for hvert afstemningsområde, jf. § 51,  

 mindst 5 og højst 9 valgstyrere til at forestå afstemningen og  

 stemmeoptællingen på afstemningsstedet.
 Stk. 2. Valgstyrerne vælges ved forholdstalsvalg under eet blandt vælgerne  

 i kommunen.
Stk. 3. Kommunalbestyrelsen vælger blandt valgstyrerne en formand for  

 hvert afstemningsområde.
Formændene vælges ved forholdstalsvalg.
Stk. 4. Valgstyrerne fører en afstemningsbog.
I denne indføres alle  

 væsentlige oplysninger om afstemningen i afstemningsområdet samt resultatet  

 heraf.
Der føres særskilte afstemningsbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om afstemningsbøgernes  

 indhold og udformning.
Tilforordnede vælgere § 17. Kommunalbestyrelsen vælger et antal tilforordnede vælgere til at  

 bistå ved valget.
De tilforordnede vælgere vælges ved forholdstalsvalg under  

 eet blandt vælgerne i kommunen.
Stk. 2. Amtsrådet kan vælge et antal tilforordnede vælgere til at bistå  

 ved fornyet fintælling af amtsrådsvalget.
Valget foregår efter tilsvarende  

 regler som nævnt i stk. 1.
Fælles bestemmelser § 18. Enhver vælger har pligt til at påtage sig hvervet som valgstyrer  

 eller tilforordnet vælger.
Stk. 2. Valgbestyrelsens medlemmer, valgstyrerne og de tilforordnede  

 vælgere har pligt til at udføre de hverv, der påhviler dem, medmindre de har  

 forfald.
Hvis et medlem af valgbestyrelsen har forfald, indtræder den  

 pågældendes stedfortræder i valgbestyrelsen.
Hvis en valgstyrer har forfald,  

 udpeger kommunalbestyrelsen en ny valgstyrer.
Stk. 3. Der ydes diæter til valgbestyrelsens medlemmer, valgstyrerne og de  

 tilforordnede vælgere for deres virksomhed i forbindelse med valget.
Diæterne  

 ydes efter reglerne i lov om kommunernes styrelse.
Kapitel 4 Kandidatlister til valgene Almindelige bestemmelser § 19. De, der opstilles til valg, opføres på kandidatlister.
Stk. 2. En kandidatliste til kommunalbestyrelsesvalg skal være  

 underskrevet af mindst 25 vælgere i kommunen som stillere.
I kommuner med  

 over 25.000 kommunale vælgere ved de sidst afholdte kommunale valg kan  

 kommunalbestyrelsen beslutte at forhøje mindsteantallet af stillere, jf. stk.  

 4. Mindsteantallet kan dog ikke overstige 50. For Københavns Kommune kan  

 mindsteantallet ikke overstige 150. Kandidatlisterne må højst være  

 underskrevet af et antal stillere, der svarer til det dobbelte af  

 mindsteantallet af stillere i kommunen.
Stk. 3. En kandidatliste til amtsrådsvalg skal være underskrevet af mindst  

 50 vælgere i amtskommunen som stillere.
Amtsrådet kan beslutte at forhøje  

 mindsteantallet af stillere, jf. stk. 4. Mindsteantallet kan dog ikke  

 overstige 150. For Bornholms Amtskommune kan mindsteantallet ikke forhøjes.  

 Kandidatlisterne må højst være underskrevet af et antal stillere, der svarer  

 til halvdelen mere end mindsteantallet af stillere i amtskommunen.
Stk. 4. Beslutning om forhøjelse af stillerantallet eller om ændring af en  

 tidligere beslutning herom skal træffes senest 1. juni i valgåret for at få  

 virkning for førstkommende valg.
Beslutningen skal snarest bekendtgøres i de  

 stedlige dagblade eller lokalaviser.
§ 20. En stiller skal opfylde betingelserne for valgret til  

 kommunalbestyrelsen henholdsvis amtsrådet.
Følgende valgretsbetingelser skal  

 dog være opfyldt senest mandagen 22 dage før valgdagen:
 1) Fast bopæl i kommunen henholdsvis amtskommunen.
 2) Dansk indfødsret, medmindre den pågældende senest på valgdagen har haft  

 fast bopæl i riget i de forudgående 3 år.
 3) Ikke umyndiggjort med retsvirkning her i landet.
Stk. 2. Den, der er stiller for flere kandidatlister, kan ikke anses som  

 stiller for nogen af listerne.
En kandidat kan ikke være stiller for en  

 kandidatliste, hvorpå den pågældende selv er opført som kandidat.
 § 21. En kandidatliste må højst indeholde fire navne mere end det antal  

 medlemmer, der skal vælges i kommunen henholdsvis amtskommunen, jf. dog stk.  

 2.
 Stk. 2. Det samlede antal kandidater på kandidatlister, der indgår  

 listeforbund, jf. § 37, må højst udgøre otte mere end det antal medlemmer,  

 der skal vælges i kommunen henholdsvis amtskommunen.
 Stk. 3. Ingen kan være kandidat på mere end een liste, jf. § 30.
§ 22. Senest tirsdagen 8 uger før valgdagen bekendtgør kommunalbestyrelsen  

 henholdsvis amtsrådet i de stedlige dagblade eller lokalaviser 1) antallet af dem, der skal vælges, 2) antallet af stillere for en kandidatliste, 3) fristen for indlevering af kandidatlister og 4) dag og tid for afstemningen.
Indlevering af kandidatlister § 23. Senest kl. 12 tirsdagen 4 uger før valgdagen skal kandidatlister  

 være indleveret til formanden for valgbestyrelsen.
En kandidatliste kan  

 tidligst indleveres tirsdagen 6 uger før valgdagen.
Kandidatlister skal  

 indleveres på en formular, der er godkendt af indenrigsministeren.
 Stk. 2. Den, der indleverer en kandidatliste, har ret til at få kvittering  

 for indleveringen med angivelse af tidspunktet.
§ 24. Kandidatlisten skal indeholde oplysning om hver enkelt kandidats  

 fulde navn, personnummer, stilling og bopæl.
Hvis kandidaten ikke ønsker sig  

 anført på stemmesedlen med sit fulde navn, skal det angives, hvordan navnet  

 ønskes anført.
Kandidatens efternavn eller mellemnavn samt mindst eet fornavn  

 eller forbogstav skal altid anføres.
Kun mellem- og efternavne, som  

 kandidaten er berettiget til at føre efter navneloven, eller mellemnavne, som  

 er anmeldt til folkeregistret, kan anføres på stemmesedlen.
I stedet for  

 fornavnet kan anføres et kaldenavn, der er afledt af fornavnet.
Stk. 2. Kandidaterne skal anføres på kandidatlisten i den rækkefølge,  

 hvori de ønskes anført på stemmesedlen.
Kandidatlisten skal indeholde  

 oplysning om, hvorvidt kandidaterne er opstillet i en bestemt rækkefølge  

 (partiliste), jf. § 86, eller om de er sideordnet opstillet, jf. § 85.
Stk. 3. Kandidatlisten skal indeholde oplysning om kandidatlistens  

 listebetegnelse.
Enkelte bogstaver (A, B, C osv.) kan ikke anvendes som  

 listebetegnelse.
Listebetegnelsen skal ved kandidaternes underskrift være  

 godkendt af disse.
 § 25. Kandidatlisten skal være underskrevet af det fornødne antal vælgere  

 som stillere, jf.
§ 19, stk. 2 og 3. Stillerne skal underskrive enten på selve  

 kandidatlisten eller på genparter af denne.
Genparterne skal i givet fald  

 sammenhæftes med originalen, inden kandidatlisten indleveres.
Stk. 2. Kandidatlisten skal indeholde oplysning om hver enkelt stillers  

 navn, personnummer og bopæl.
Oplysningerne om stillernes navne og bopæl er  

 offentligt tilgængelige.
 Stk. 3. Kandidatlisten skal indeholde oplysning om, til hvilken stiller  

 valgbestyrelsen kan rette henvendelse vedrørende kandidatlisten (den  

 tegningsberettigede stiller).
§ 26. En indleveret kandidatliste kan af alle stillere i forening  

 tilbagekaldes over for valgbestyrelsens formand senest kl. 12 mandagen 22  

 dage før valgdagen.
En vælger, der som stiller har underskrevet en  

 kandidatliste, kan ikke særskilt kalde sin underskrift tilbage, når listen er  

 indleveret til valgbestyrelsens formand.
Valgbestyrelsens godkendelse af kandidatlisterne § 27. Efter udløbet af fristen for indlevering af kandidatlister skal  

 valgbestyrelsen undersøge, om de rettidigt indleverede kandidatlister er  

 gyldige, jf. §§ 23-25. Valgbestyrelsen skal endvidere undersøge om  

 kandidaterne på hver enkelt kandidatliste kan godkendes, eller om nogen af  

 kandidaterne skal slettes af kandidatlisterne, jf. §§ 28-31.
Stk. 2. Hvis valgbestyrelsen finder, at en kandidatliste på grund af  

 væsentlige mangler må erklæres ugyldig, eller at en eller flere kandidater  

 skal slettes af kandidatlisten efter reglerne i §§ 28-30, skal  

 valgbestyrelsen senest lørdagen 24 dage før valgdagen underrette den  

 tegningsberettigede stiller herom.
Senest kl. 12 mandagen 22 dage før  

 valgdagen kan der foretages en afhjælpning af manglerne eller indleveres en  

 ny kandidatliste.
Valgbestyrelsens formand træffer herefter afgørelse om  

 kandidatlistens gyldighed og om godkendelsen af kandidaterne.
Afgørelsen  

 indføres i valgbogen, og en udskrift heraf sendes til den tegningsberettigede  

 stiller.
 § 28. En kandidat, der ikke opfylder de valgbarhedsbetingelser, der er  

 angivet i § 3, skal slettes af kandidatlisten.
 § 29. En kandidat, der efter § 5 ikke har pligt til at lade sig opstille  

 som kandidat, skal slettes af kandidatlisten, såfremt den pågældende senest  

 kl. 12 fredagen 25 dage før valgdagen indgiver skriftlig anmodning herom til  

 valgbestyrelsens formand.
§ 30. En kandidat, der er opført som kandidat på mere end een  

 kandidatliste, skal af valgbestyrelsen snarest spørges, hvilken kandidatliste  

 den pågældende ønsker sig opført på.
Såfremt kandidaten ikke straks oplyser  

 dette, foretager valgbestyrelsen lodtrækning mellem kandidatlisterne,  

 medmindre der for valgbestyrelsen er sikre holdepunkter for, hvilken  

 kandidatliste kandidaten foretrækker.
I så fald godkendes den pågældende som  

 kandidat for denne kandidatliste og slettes af den eller de øvrige  

 kandidatlister.
§ 31. Overstiger antallet af kandidater på en kandidatliste det antal, der  

 er angivet i § 21, stk. 1, skal valgbestyrelsen slette de overskydende  

 kandidater af kandidatlisten.
Den kandidat, der er anført nederst på  

 kandidatlisten, slettes først, derefter den, der er anført næstnederst, og så  

 fremdeles.
 Stk. 2. Overstiger det samlede antal kandidater på kandidatlister, der  

 indgår listeforbund, det antal kandidater, der er angivet i § 21, stk. 2,  

 nedsættes de enkelte kandidatlisters kandidatantal forholdsmæssigt, jf. stk.  

 3. De overskydende kandidater på hver kandidatliste slettes som angivet i  

 stk. 1.
Stk. 3. Giver den forholdsmæssige fordeling ikke hele tal og derfor, når  

 brøkerne bortkastes, ikke det tilladte antal kandidater, forhøjes de største  

 brøker, indtil antallet er nået.
Er to eller flere kandidatlister lige  

 berettiget til en kandidatplads, foretages lodtrækning ved valgbestyrelsens  

 foranstaltning.
 Stk. 4. Det indføres i valgbogen, hvilke kandidater der er slettet efter  

 reglerne i stk. 1-3, og en udskrift heraf sendes til den tegningsberettigede  

 stiller.
Bogstavbetegnelser for kandidatlister § 32. Valgbestyrelsen tildeler de godkendte kandidatlister en  

 bogstavbetegnelse efter reglerne i §§ 33-36. På stemmesedlen anføres  

 kandidatlisterne med bogstavbetegnelsen og i alfabetisk rækkefølge efter  

 denne.
§ 33. Kandidatlister, hvis listebetegnelse er navnet på et parti, der den  

 1. august i valgåret er opstillingsberettiget til folketingsvalg, eller i  

 hvis listebetegnelse indgår et sådant navn, skal tildeles partiets  

 bogstavbetegnelse til folketingsvalg.
Tilsvarende gælder kandidatlister, hvis  

 listebetegnelse er navnet på det tyske mindretals parti, eller  

 listebetegnelser, hvori dette navn indgår.
 Stk. 2. De bogstavbetegnelser, der er omfattet af stk. 1, kan ikke  

 tildeles andre kandidatlister.
 Stk. 3. Snarest muligt efter det tidspunkt, der er anført i stk. 1,  

 bekendtgør indenrigsministeren i Statstidende, hvilke bogstavbetegnelser der  

 er tildelt de partier, der er nævnt i stk. 1.
 § 34. Kandidatlister, der ikke er omfattet af reglerne i § 33, tildeles en  

 af de bogstavbetegnelser, der ikke er forbeholdt efter reglerne i § 33, stk.  

 2. Bogstavet X kan dog ikke tildeles nogen kandidatliste.
Stk. 2. Hvis flere kandidatlister har samme listebetegnelse, skal de  

 tildeles samme bogstavbetegnelse, såfremt de anmoder herom.
Tilsvarende  

 gælder, hvis flere kandidatlister, bortset fra en betegnelse, der angiver et  

 særligt lokalt eller andet tilhørsforhold, har samme listebetegnelse.
Stk. 3. Skriftlig anmodning om tildeling af samme bogstavbetegnelse skal  

 indleveres til valgbestyrelsens formand samtidig med indlevering af  

 kandidatlisten.
Anmodningen skal for hver kandidatliste være underskrevet af  

 alle stillere og kandidater på kandidatlisten.
 § 35. Hvis flere kandidatlister skal have tildelt samme bogstavbetegnelse,  

 føjes et tal til bogstavbetegnelsen (A.1, A.2, A.3 osv.) i den rækkefølge,  

 hvori kandidatlisterne er indleveret.
 § 36. Hvis det ikke er muligt at tildele en bogstavbetegnelse til alle de  

 kandidatlister, der er omfattet af reglerne i § 34, gælder følgende:
 1) En tidligere indleveret kandidatliste går ved tildelingen af en  

 bogstavbetegnelse forud for en senere indleveret.
 2) Kandidatlister, der ikke er tildelt en bogstavbetegnelse, anføres  

 nederst på stemmesedlen i alfabetisk rækkefølge efter deres listebetegnelse.
Listeforbund og valgforbund § 37. Kandidatlister, der er tildelt samme bogstavbetegnelse, kan støtte  

 hinanden ved at indgå listeforbund.
Mellem disse kandidatlister kan kun  

 indgås eet listeforbund.
§ 38. Kandidatlister, der ikke er tildelt samme bogstavbetegnelse, kan  

 støtte hinanden ved at indgå valgforbund.
Hver kandidatliste kan kun indgå  

 eet valgforbund.
 Stk. 2. Kandidatlister, der har indgået listeforbund, betragtes som een  

 kandidatliste ved anvendelse af reglerne i stk. 1.
 § 39. Kandidatlister, der har indgået listeforbund eller valgforbund,  

 betragtes som een kandidatliste ved opgørelsen af, hvor mange mandater der  

 ved valget er tilfaldet de enkelte kandidatlister, jf. § 81, stk. 2.
 Stk. 2. Kandidatlister, der har indgået listeforbund, anføres i samme felt  

 på stemmesedlen, jf. § 46, stk. 3.
§ 40. Skriftlig anmeldelse om indgåede listeforbund og valgforbund skal  

 indleveres til valgbestyrelsens formand senest kl. 12 mandagen 22 dage før  

 valgdagen.
Anmeldelsen skal for hver kandidatliste være underskrevet af alle  

 de stillere, der har underskrevet kandidatlisten, og af alle kandidater på  

 kandidatlisten.
 Stk. 2. Stillere og kandidater kan på kandidatlisten skriftligt bemyndige  

 een eller flere stillere til at anmelde listeforbund og valgforbund.
§ 41. En kandidatliste kan trækkes tilbage fra et anmeldt listeforbund  

 eller valgforbund.
Skriftlig meddelelse om tilbagetrækning fra anmeldte  

 listeforbund eller valgforbund skal indleveres til valgbestyrelsens formand  

 senest kl. 12 mandagen 22 dage før valgdagen.
Meddelelsen skal være  

 underskrevet af kandidatlistens stillere og kandidater, jf. dog stk. 2.
 Stk. 2. Stillere og kandidater kan på kandidatlisten skriftligt bemyndige  

 en eller flere stillere til at give meddelelse om tilbagetrækning fra et  

 anmeldt listeforbund eller valgforbund.
Stk. 3. Tilbagetrækning af en kandidatlistes deltagelse i et forbund  

 medfører ikke, at det anmeldte forbund bortfalder for de øvrige deltagere i  

 forbundet.
Tilsvarende gælder i tilfælde af mangler ved anmeldelse af et  

 forbund.
 § 42. Hvis der er anmeldt listeforbund eller valgforbund i strid med  

 reglerne i §§ 37-38, gælder følgende:
 1) Er der indgået flere listeforbund mellem kandidatlister, der er tildelt  

 samme bogstavbetegnelse, anses ingen af listeforbundene for indgået.
 2) Har en kandidatliste eller et listeforbund indgået flere valgforbund,  

 anses kandidatlisten henholdsvis listeforbundet ikke som deltager i nogen af  

 forbundene.
 3) Hvis der i et valgforbund indgår flere kandidatlister, der er tildelt  

 samme bogstavbetegnelse, anses ingen af disse kandidatlister som deltager i  

 valgforbundet, medmindre kandidatlisterne tillige indgår i eet listeforbund.
§ 43. De godkendte kandidatlister, herunder samtlige kandidaters navne,  

 samt oplysning om anmeldte listeforbund og valgforbund bekendtgøres af  

 kommunalbestyrelsen.
Bekendtgørelse sker ved opslag i kommunens  

 folkeregister, når fristen for anmeldelse af liste- og valgforbund er  

 udløbet.
Amtsvalgbestyrelsen underretter de pågældende kommunalbestyrelser om  

 de godkendte kandidatlister og anmeldte forbund til amtsrådsvalget.
Legitimation som tilskudsansøger efter partistøtteloven § 44. Samtidig med indleveringen af kandidatlisten til valgbestyrelsens  

 formand kan anmeldes, hvilken forening eller hvilke vælgere i kommunen  

 henholdsvis amtskommunen, der er berettiget til på kandidatlistens vegne at  

 ansøge om og modtage tilskud efter lov om økonomisk støtte til politiske  

 partier m.v.
Anmeldelsen, der skal være skriftlig, skal være underskrevet af  

 alle de stillere, der har underskrevet kandidatlisten.
 Stk. 2. Hvis der ikke sker anmeldelse efter stk. 1, gælder reglerne i  

 nævnte lov om, hvem der er berettiget til på kandidatlistens vegne at ansøge  

 om og modtage tilskud.
Stemmesedler § 45. Stemmesedlen skal indeholde bogstavbetegnelsen og listebetegnelsen  

 for samtlige godkendte kandidatlister til valget i kommunen henholdsvis  

 amtskommunen.
Stemmesedlen skal endvidere indeholde navnene på samtlige  

 godkendte kandidater på kandidatlisterne, jf. dog § 48.
 § 46. Kandidatlisterne anføres på stemmesedlen i særskilte felter, jf. dog  

 stk. 3. Felterne anføres i alfabetisk rækkefølge efter bogstavbetegnelsen.  

 Kandidatlister, der ikke er tildelt nogen bogstavbetegnelse, jf. § 36,  

 anføres nederst på stemmesedlen i alfabetisk rækkefølge efter  

 listebetegnelsen.
 Stk. 2. Hvis flere kandidatlister er tildelt samme bogstavbetegnelse,  

 anføres de pågældende kandidatlister i indbyrdes rækkefølge efter det tal,  

 der er tilføjet bogstavbetegnelsen.
Stk. 3. Kandidatlister, der har indgået listeforbund, anføres i samme  

 felt.
Inden for feltet anføres de enkelte kandidatlister i rubrikker ved  

 siden af hinanden under den fælles bogstavbetegnelse og listebetegnelse.
§ 47. Kandidaternes navne anføres på stemmesedlen i feltet henholdsvis  

 rubrikken for den pågældende kandidatliste.
Kandidaternes navne anføres i den  

 rækkefølge, der er angivet på kandidatlisten, enten under hinanden eller i  

 kolonner ved siden af hinanden.
Hvis kandidaterne er opstillet i en bestemt  

 rækkefølge (partiliste), sættes foran kandidaternes navne et nummer, der  

 angiver denne rækkefølge.
§ 48. Hvis det af hensyn til stemmesedlens størrelse og overskuelighed er  

 nødvendigt, kan indenrigsministeren efter ansøgning fra valgbestyrelsen  

 godkende, at kandidaternes navne ikke bliver anført på stemmesedlen til  

 valget i kommunen henholdsvis amtskommunen.
Såfremt kandidaternes navne ikke  

 anføres på stemmesedlen, skal stemmesedlen udformes således, at der inden for  

 feltet henholdsvis rubrikken for hver kandidatliste er plads til, at vælgeren  

 kan skrive et kandidatnavn.
 Stk. 2. Valgbestyrelsens ansøgning efter stk. 1 skal indsendes til  

 indenrigsministeren snarest muligt efter udløbet af fristen for indlevering  

 af kandidatlister, jf. § 23.
 Stk. 3. I forbindelse med meddelelse af godkendelse efter stk. 1  

 fastsætter indenrigsministeren de særlige regler om afstemningen på  

 valgdagen, jf. § 51, stk. 3, § 54, stk. 1 og 2, og § 55, stk. 3, samt om  

 opgørelsen af afstemningen, jf. § 74, der skal gælde som følge af, at  

 kandidaternes navne ikke anføres på stemmesedlen.
 § 49. Indenrigsministeren fastsætter nærmere regler om stemmesedlens  

 indhold og udformning.
 § 50. Amtsvalgbestyrelsen sørger for, at det nødvendige antal stemmesedler  

 og opslag til amtsrådsvalget er afleveret til vedkommende kommunalbestyrelser  

 senest søndagen 2 dage før valgdagen.
Kapitel 5 Afstemning på valgdagen § 51. Afstemningen foregår i de samme afstemningsområder som valg til  

 Folketinget.
I hvert afstemningsområde foregår afstemningen på eet  

 afstemningssted.
Stk. 2. Kommunalbestyrelsen sørger for lokaler til afstemningen samt for  

 det fornødne antal stemmerum og stemmekasser.
Stemmerum skal være indrettet  

 således, at der kan afgives stemme, uden at andre kan se, hvorledes vælgeren  

 stemmer.
Stemmerum skal være forsynet med det fornødne udstyr til  

 stemmeafgivning.
Stemmekasser skal være indrettet således, at ingen  

 stemmeseddel kan tages ud, uden at stemmekassen åbnes.
Stemmekasser skal  

 kunne låses eller forsegles.
På hvert afstemningssted skal findes særskilte  

 stemmekasser til brug ved kommunalbestyrelsesvalg og amtsrådsvalg.
Stk. 3. I stemmelokalerne skal der være opslag, der angiver samtlige  

 godkendte kandidatlister til kommunalbestyrelsesvalget og amtsrådsvalget med  

 angivelse af disses bogstavbetegnelse og listebetegnelse og med kandidaternes  

 navne i den rækkefølge, hvori de er anført på stemmesedlen.
Opslagene skal  

 tillige indeholde oplysning om indgåede listeforbund og valgforbund.
 Stk. 4. Kommunalbestyrelsen sørger i øvrigt for, at der på hvert  

 afstemningssted er truffet de fornødne forberedelser til afstemningen,  

 herunder at valgstyrerne og de tilforordnede vælgere er gjort bekendt med  

 deres opgaver på valgdagen.
§ 52. Afstemningen begynder kl. 9 og fortsætter til kl. 20, og så længe  

 der endnu derefter indfinder sig vælgere for at stemme.
Afstemningen sluttes,  

 når ingen vælger tilkendegiver at ville stemme, uanset at der gives  

 opfordring hertil.
Stk. 2. Inden stemmeafgivningens begyndelse skal tilforordnede vælgere  

 vise de tilstedeværende, at stemmekasserne er tomme.
Derefter skal kasserne  

 straks låses eller forsegles.
§ 53. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres til  

 vælgeren een stemmeseddel til kommunalbestyrelsesvalget og een stemmeseddel  

 til amtsrådsvalget.
 Stk. 2. Såfremt en vælger kun ønsker at benytte den ene af de udleverede  

 stemmesedler, skal den stemmeseddel, der ikke ønskes benyttet, tilbageleveres  

 til den tilforordnede vælger, der registrerer stemmesedlen som  

 tilbageleveret.
§ 54. Stemmeafgivningen sker i stemmerummet, hvor kun vælgeren må være til  

 stede.
På stemmesedlen sætter vælgeren et kryds ved en listebetegnelse eller  

 et kandidatnavn.
Stk. 2. En vælger kan få ombyttet en stemmeseddel, hvis den er fejlagtigt  

 afkrydset eller ved uagtsomhed gjort ubrugelig.
Ombytning kan ikke ske, efter  

 at stemmesedlen er lagt i stemmekassen.
Stk. 3. Når stemmeafgivningen er foretaget, sammenfolder vælgeren  

 stemmesedlen, således at ingen kan se, hvordan der er stemt.
Derefter lægger  

 vælgeren stemmesedlen i den stemmekasse, der er beregnet dertil, i  

 overværelse af en tilforordnet vælger.
 § 55. Vælgere, der på grund af manglende førlighed, svagelighed eller  

 lignende ikke kan bevæge sig ind i stemmelokalet eller stemmerummet eller i  

 øvrigt foretage stemmeafgivningen på den foreskrevne måde, jf. § 54, kan  

 forlange fornøden hjælp til stemmeafgivningen, jf. dog stk. 3. Der kan herved  

 ske de nødvendige lempelser i den foreskrevne fremgangsmåde, herunder gives  

 adgang til at foretage stemmeafgivning umiddelbart uden for stemmelokalet.
Stk. 2. Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3. Hjælp til afkrydsning af en stemmeseddel kan kun ydes, såfremt  

 vælgeren umiddelbart over for dem, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
§ 56. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 57. De, der forestår afstemningen, må ikke under afstemningen give en  

 vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har været til stede for at afgive stemme, eller i øvrigt  

 oplyse forhold vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, at vælgerne  

 møder og afgiver stemme.
§ 58. Når afstemningen er afsluttet, optælles og sammenbindes i særskilte  

 pakker for henholdsvis kommunalbestyrelsesvalget og amtsrådsvalget de  

 stemmesedler, der ikke er udleveret, de stemmesedler, der er tilbageleveret,  

 og de stemmesedler, der er ombyttet.
Derefter foretages stemmeoptælling i  

 overensstemmelse med reglerne i §§ 74-76.
Kapitel 6 Brevstemmeafgivning Brevstemmeafgivning her i landet § 59. Enhver vælger, der er forhindret i at møde frem til afstemningen på  

 valgdagen, kan brevstemme på ethvert folkeregister her i landet.
 § 60. Vælgere, der er indlagt på eller optaget i følgende institutioner,  

 kan brevstemme i institutionen:
 1) Sygehuse.
 2) Plejehjem, herunder særlige plejehjem, og beskyttede boliger, der  

 drives efter reglerne i bistandsloven.
3) Daghjem, institutioner for voksne personer med vidtgående fysiske eller  

 psykiske handicap, der drives efter reglerne i bistandsloven, samt  

 døgninstitutioner for voksne, der drives efter nævnte lovs  

 forsøgsbestemmelser.
Kommunalbestyrelsen kan dog beslutte, at der ikke skal  

 foretages brevstemmeafgivning på et daghjem, eller at brevstemmeafgivning i  

 en institution i stedet skal ske efter reglerne i stk. 3 om  

 brevstemmeafgivning i hjemmet.
 Stk. 2. Vælgere, der er indsat i en af kriminalforsorgens anstalter eller  

 arresthuse, kan brevstemme i institutionen.
Stk. 3. Vælgere, der på grund af sygdom eller manglende førlighed ikke vil  

 kunne møde frem på afstemningsstedet, kan brevstemme i hjemmet, medmindre de  

 har mulighed for at stemme i en af de institutioner eller boliger, der er  

 nævnt i stk. 1. Anmodning om at brevstemme i hjemmet skal indgives senest kl.  

 18 torsdagen 12 dage før valgdagen.
Anmodningen skal indgives til  

 folkeregistret i opholdskommunen.
Anmodning kan tidligst indgives tirsdagen 4  

 uger før valgdagen.
 Stk. 4. Vælgere, der har bopæl på afsides beliggende øer, der ikke udgør  

 et selvstændigt afstemningsområde, kan brevstemme på øen.
 § 61. Brevstemmer efter § 60, stk. 1, nr. 1, og stk. 2, afgives til 2  

 stemmemodtagere, der er ansat i kommunens forvaltning eller på institutionen.
 Stk. 2. Brevstemmer efter § 60, stk. 1, nr. 2-3, og stk. 3, afgives til 2  

 stemmemodtagere, der er udpeget blandt de tilforordnede vælgere, jf. § 17,  

 stk. 1.
 Stk. 3. På de øer, der er nævnt i § 60, stk. 4, udpeger  

 kommunalbestyrelsen en eller flere vælgere til at fungere som  

 brevstemmemodtagere.
 § 62. Brevstemmeafgivning her i landet kan finde sted fra tirsdagen 3 uger  

 før valgdagen, dog senest lørdagen før valgdagen.
Brevstemmeafgivning på Færøerne, i Grønland og i udlandet § 63. Vælgere, der opholder sig på Færøerne eller i Grønland, kan  

 brevstemme på de færøske eller grønlandske folkeregistre eller hos en  

 stemmemodtager, der er udpeget af indenrigsministeren.
 Stk. 2. Vælgere, der opholder sig i udlandet, kan brevstemme på en dansk  

 diplomatisk eller konsulær repræsentation eller hos en stemmemodtager, der er  

 udpeget af indenrigsministeren.
 Stk. 3. Brevstemmeafgivning kan finde sted fra den 3. tirsdag i august  

 måned i valgåret.
 Stk. 4. Indenrigsministeren sørger for, at de danske repræsentationer og  

 andre stemmemodtagere i udlandet bliver underrettet om dagen for afholdelse  

 af de kommunale valg.
Brevstemmeafgivning på danske skibe i udenrigsfart og danske havanlæg § 64. Søfolk og passagerer på danske skibe i udenrigsfart samt personer,  

 der er ansat på danske havanlæg, kan brevstemme på skibet eller havanlægget.  

 Skibsføreren eller den, som skibsføreren har udpeget, henholdsvis  

 havanlæggets chef eller den, som chefen har udpeget, fungerer som  

 stemmemodtager.
 Stk. 2. Brevstemmeafgivning kan finde sted fra den 3. tirsdag i august  

 måned i valgåret, jf. dog stk. 3.
 Stk. 3. På danske havanlæg på dansk område kan brevstemmeafgivning finde  

 sted fra tirsdagen 3 uger før valgdagen, dog senest lørdagen før valgdagen.
 § 65. Indenrigsministeren sørger for, at skibsførere på danske skibe i  

 udenrigsfart og chefer på danske havanlæg bliver underrettet om dagen for  

 afholdelse af de kommunale valg.
Stk. 2. Skibsføreren på et dansk skib i udenrigsfart skal sørge for, at  

 der foretages brevstemmeafgivning om bord i så god tid forud for valgdagen,  

 at brevstemmerne kan komme frem til kommunalbestyrelsen inden afstemningens  

 begyndelse på valgdagen, medmindre tvingende og uopsættelige  

 skibsforretninger er til hinder herfor.
Tilsvarende regler gælder for danske  

 havanlæg.
Brevstemmematerialet § 66. Brevstemmematerialet til brevstemmeafgivning her i landet består af  

 en stemmeseddel til kommunalbestyrelsesvalget med tilhørende konvolut, en  

 stemmeseddel til amtsrådsvalget med tilhørende konvolut samt følgebrev og  

 yderkuvert.
Ved brevstemmeafgivning på Færøerne, i Grønland, i udlandet, på  

 danske skibe i udenrigsfart og på danske havanlæg anvendes samme  

 brevstemmemateriale som til folketingsvalg.
Indenrigsministeren bestemmer  

 brevstemmematerialets nærmere indhold og udformning.
 Stk. 2. Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og de  

 danske repræsentationer i udlandet samt om bord i danske skibe i udenrigsfart  

 og på danske havanlæg uden for dansk område.
Fremgangsmåden ved brevstemmeafgivning § 67. Vælgere, der ønsker at brevstemme, skal vise fornøden legitimation  

 til brevstemmemodtageren.
Herefter udleveres brevstemmematerialet, jf. § 66.
 Stk. 2. På stemmesedlen anfører vælgeren listebetegnelsen eller  

 bogstavbetegnelsen for en kandidatliste, der er opstillet i den kommune  

 henholdsvis amtskommune, hvor vælgeren er optaget på valglisten. Ønsker  

 vælgeren at stemme på en bestemt kandidat, der er opstillet i den pågældende  

 kommune henholdsvis amtskommune, anfører vælgeren navnet på kandidaten,  

 eventuelt med tilføjelse af listebetegnelsen eller bogstavbetegnelsen for den  

 kandidatliste, kandidaten er opstillet på.
Stk. 3. Vælgeren udfylder stemmesedlen uden overværelse af andre og lægger  

 den i konvolutten.
Derefter udfylder vælgeren følgebrevet og underskriver  

 dette i overværelse af stemmemodtageren, der attesterer stemmeafgivningen.
 Stk. 4. Hvis vælgeren ikke er i stand til at udfylde stemmesedlen eller  

 udfylde og underskrive følgebrevet, skal stemmemodtageren yde den fornødne  

 hjælp, jf. dog stk. 5. Er der ydet hjælp, skal dette fremgå af følgebrevet.
 Stk. 5. Hjælp til udfyldning af stemmesedlen kan kun ydes, såfremt  

 vælgeren umiddelbart over for den, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
Stk. 6. Konvolutten med stemmeseddel samt følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
§ 68. Stemmemodtagere må ikke i forbindelse med brevstemmeafgivningen give  

 en vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har afgivet brevstemme, eller i øvrigt oplyse forhold  

 vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, om vælgere  

 afgiver brevstemme.
 § 69. Indenrigsministeren fastsætter nærmere regler om tilrettelæggelse og  

 gennemførelse af brevstemmeafgivning samt om fremgangsmåden ved afgivelse af  

 brevstemme.
Modtagelse og kontrol af brevstemmer § 70. Kommunalbestyrelsen anfører tidspunktet for modtagelsen af en  

 brevstemme på yderkuverten.
I en protokol anføres det antal brevstemmer, der  

 modtages, og datoen herfor samt det antal brevstemmer, der videresendes til  

 andre kommuner, jf. stk. 2, og datoen herfor.
Indenrigsministeren fastsætter  

 regler om protokollens indhold og udformning.
 Stk. 2. Hvis afsenderen efter sin bopælsangivelse på yderkuverten har  

 bopæl i en anden kommune, skal kommunalbestyrelsen straks videresende  

 brevstemmen til denne.
 Stk. 3. Kommunalbestyrelsen samler og opgør antallet af brevstemmer for  

 hvert afstemningsområde i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende afstemningsområde.
§ 71. Valgstyrerne gennemgår brevstemmerne, om nødvendigt dagen før  

 valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2. En brevstemme kan ikke komme i betragtning, såfremt 1) afsenderen ikke er opført på valglisten eller ikke længere har fast  

 bopæl i kommunen henholdsvis amtskommunen, 2) afsenderen er død inden valgdagen, 3) yderkuverten indeholder flere end eet følgebrev og een konvolut til  

 hvert af de pågældende valg, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt eller 6) brevstemmen ikke er afgivet inden for de frister, der er nævnt i § 62,  

 § 63, stk. 3, og § 64, stk. 2 og 3.
 Stk. 3. Er der fra samme vælger modtaget mere end een brevstemme til hvert  

 valg, der kan komme i betragtning, kommer kun den sidst afgivne brevstemme i  

 betragtning.
§ 72. Når en brevstemme kan komme i betragtning, sættes et mærke ved  

 vælgerens navn på valglisten, der angiver, at vælgeren har afgivet  

 brevstemme.
Hvis yderkuverten foruden følgebrev kun indeholder en konvolut  

 til et af valgene, sættes tillige et mærke, der angiver, hvilket af valgene  

 vælgeren har afgivet brevstemme til.
Den uåbnede konvolut og følgebrevet  

 lægges på ny i yderkuverten og opbevares, indtil afstemningen er afsluttet.  

 Derefter tages konvolutterne ud af yderkuverterne og lægges i en af  

 stemmekasserne til stemmesedler til det pågældende valg.
Konvolutterne åbnes  

 først i forbindelse med stemmeoptællingen.
 Stk. 2. Når en brevstemme ikke kan komme i betragtning, anføres årsagen  

 hertil på yderkuverten, og den uåbnede konvolut og følgebrevet lægges på ny i  

 yderkuverten.
 Stk. 3. Brevstemmer, der modtages af valgstyrerne efter afstemningens  

 begyndelse, påtegnes om modtagelsestidspunktet og kommer ikke i betragtning.
 § 73. En vælger, der har afgivet en brevstemme, der er taget i  

 betragtning, kan ikke stemme til det eller de pågældende valg ved  

 afstemningen på valgdagen.
Kapitel 7 Opgørelse af afstemningen Stemmeoptælling på afstemningsstedet § 74. Når afstemningen er afsluttet, foretager valgstyrerne og de  

 tilforordnede vælgere stemmeoptælling på afstemningsstedet.
Stemmeoptællingen  

 er offentlig.
Særskilt for kommunalbestyrelsesvalget og amtsrådsvalget  

 optælles, hvor mange stemmer der ved afstemningen er afgivet for hver af  

 kandidatlisterne.
For hvert listeforbund optælles, hvor mange stemmer der  

 anses for afgivet for listeforbundet.
Dette stemmetal sammentælles derefter  

 med stemmetallene for de enkelte kandidatlister i listeforbundet.
Stk. 2. En stemme er afgivet for den kandidatliste, inden for hvis felt  

 henholdsvis rubrik på stemmesedlen vælgeren har sat kryds.
Har vælgeren sat  

 kryds såvel ud for den fælles listebetegnelse for kandidatlister, der har  

 indgået et listeforbund, som i rubrikken for en af de kandidatlister, der  

 deltager i listeforbundet, anses stemmesedlen ligeledes som afgivet for den  

 pågældende kandidatliste.
Har vælgeren alene sat kryds ved den fælles  

 listebetegnelse for de kandidatlister, der har indgået et listeforbund, anses  

 stemmen som afgivet for listeforbundet og henføres ikke til nogen af de  

 kandidatlister, der deltager i listeforbundet.
Tilsvarende gælder, hvis  

 vælgeren har sat kryds i rubrikken for to eller flere af de kandidatlister,  

 der deltager i listeforbundet.
Stk. 3. En brevstemme er afgivet for den kandidatliste, hvis  

 listebetegnelse eller bogstavbetegnelse vælgeren har anført på  

 brevstemmesedlen.
Har vælgeren på brevstemmesedlen anført navnet på en  

 kandidat, anses stemmen som afgivet for den pågældende kandidatliste.
Har  

 vælgeren på brevstemmesedlen anført såvel den fælles listebetegnelse for  

 kandidatlister, der har indgået et listeforbund, som navnet på en kandidat,  

 der er opstillet på en af de kandidatlister, der deltager i listeforbundet,  

 anses brevstemmesedlen ligeledes som afgivet for den pågældende  

 kandidatliste.
Har vælgeren på brevstemmesedlen alene anført den fælles  

 listebetegnelse eller bogstavbetegnelse for kandidatlister, der har indgået  

 listeforbund, anses stemmen som afgivet for listeforbundet og henføres ikke  

 til nogen af de kandidatlister, der deltager i listeforbundet.
Tilsvarende  

 gælder, hvis vælgeren på brevstemmesedlen har anført listebetegnelsen eller  

 bogstavbetegnelsen for en kandidatliste, der har indgået et listeforbund,  

 tilligemed navnet på en kandidat, der er opstillet på en af de øvrige  

 kandidatlister, der deltager i listeforbundet.
§ 75. En stemmeseddel afgivet på afstemningsstedet er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller hvilket  

 listeforbund vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2. En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller  

 listeforbund vælgeren har villet give sin stemme, 3) der på stemmesedlen alene er anført navnet på en person, som ikke er  

 opstillet på nogen kandidatliste til valget i den pågældende kommune  

 henholdsvis amtskommune, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3. Valgstyrerne anfører i den pågældende afstemningsbog, hvor mange  

 stemmesedler de har anset for ugyldige og grundene hertil.
 Stk. 4. Indenrigsministeren kan fastsætte nærmere regler om bedømmelsen af  

 stemmesedler, herunder brevstemmesedler.
§ 76. Når stemmeoptællingen for kommunalbestyrelsesvalget henholdsvis  

 amtsrådsvalget er afsluttet, indføres resultatet i den pågældende  

 afstemningsbog, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen i kommunen, der straks herefter giver  

 meddelelse til formanden for amtsvalgbestyrelsen om resultatet af  

 afstemningen til amtsrådsvalget.
 Stk. 2. Stemmematerialet sammenpakkes og afleveres til  

 kommunalbestyrelsen.
Fintælling § 77. Senest dagen efter at afstemningen har fundet sted, foretager  

 valgbestyrelsen i kommunen den endelige opgørelse af resultatet af  

 stemmeafgivningen (fintælling) såvel til kommunalbestyrelsesvalget som til  

 amtsrådsvalget.
Fintællingen er offentlig.
 Stk. 2. Kommunalbestyrelsen sørger for, at afstemningsbøgerne,  

 stemmesedlerne, brevstemmematerialet samt de benyttede valglister og valgkort  

 er til stede ved fintællingen.
 § 78. Fintællingen foretages særskilt for kommunalbestyrelsesvalget og  

 amtsrådsvalget efter reglerne i stk. 2-6.
Stk. 2. For hvert afstemningsområde foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 74-75.  

 Resultaterne af optællingerne indføres i den pågældende valgbog.
Derefter  

 opgøres, hvor mange stemmer der i hele kommunen er tilfaldet hver  

 kandidatliste.
For hvert listeforbund opgøres, hvor mange stemmer der i hele  

 kommunen anses for afgivet for listeforbundet.
Dette stemmetal sammentælles  

 med stemmetallene for de enkelte kandidatlister i listeforbundet.
Resultatet  

 indføres i valgbogen og meddeles de tilstedeværende.
 Stk. 3. Der foretages samtidig en opgørelse for hele kommunen af antallet  

 af personlige stemmer for hver kandidat samt antallet af listestemmer for  

 hver kandidatliste.
Stk. 4. Har vælgeren sat kryds ud for navnet på en kandidat eller såvel ud  

 for navnet på en kandidat som ud for betegnelsen for den kandidatliste,  

 kandidaten er opstillet på, anses stemmesedlen som afgivet for kandidaten  

 (personlig stemme). Har vælgeren sat kryds ud for såvel den fælles  

 listebetegnelse for kandidatlister, der har indgået et listeforbund, som ud  

 for navnet på en kandidat, der er opstillet på en af de kandidatlister, der  

 deltager i listeforbundet, anses stemmesedlen ligeledes som en personlig  

 stemme for den pågældende kandidat.
Tilsvarende gælder, hvis vælgeren på  

 brevstemmesedlen har anført navnet på en kandidat eller såvel navnet på en  

 kandidat som listebetegnelsen eller bogstavbetegnelsen for den kandidatliste,  

 kandidaten er opstillet på.
Har vælgeren på brevstemmesedlen anført såvel den  

 fælles listebetegnelse eller bogstavbetegnelse for kandidatlister, der har  

 indgået et listeforbund, som navnet på en kandidat, der er opstillet på en af  

 de kandidatlister, der deltager i listeforbundet, anses brevstemmesedlen  

 ligeledes som en personlig stemme for den pågældende kandidat.
Stk. 5. Har vælgeren sat kryds ud for betegnelsen for en kandidatliste  

 eller inden for kandidatlistens felt henholdsvis rubrik på en sådan måde, at  

 det ikke med sikkerhed fremgår, hvilken af kandidatlistens kandidater  

 vælgeren har villet give sin stemme, anses stemmesedlen som afgivet for  

 kandidatlisten (listestemme). Tilsvarende gælder, hvis vælgeren på  

 brevstemmesedlen har anført listebetegnelsen eller bogstavbetegnelsen for en  

 kandidatliste eller navnene på flere kandidater opstillet på samme  

 kandidatliste.
Har vælgeren på brevstemmesedlen anført såvel den fælles  

 listebetegnelse eller bogstavbetegnelse for kandidatlister, der har indgået  

 et listeforbund, som navnene på flere kandidater, der er opstillet på en af  

 de kandidatlister, der deltager i listeforbundet, anses brevstemmesedlen  

 ligeledes som en listestemme for den pågældende kandidatliste.
Stk. 6. Resultatet af opgørelsen af afstemningen indføres i den pågældende  

 valgbog.
Valgbogen for amtsrådsvalget sendes snarest til formanden for  

 amtsvalgbestyrelsen.
Kapitel 8 Opgørelsen af valget § 79. Valgbestyrelsen foretager opgørelsen af valget senest dagen efter,  

 at fintællingen har fundet sted, jf. dog § 80, stk. 4. Opgørelsen af  

 amtsrådsvalget foretages på grundlag af de valgbøger for amtsrådsvalget, som  

 amtsvalgbestyrelsen har modtaget fra valgbestyrelsen i kommunerne, jf. dog  

 stk. 2.
 Stk. 2. Hvis amtsvalgbestyrelsen har foretaget fornyet fintælling, jf. §  

 80, lægges resultatet af denne til grund for opgørelsen af amtsrådsvalget.
§ 80. Amtsvalgbestyrelsen kan beslutte at ville foretage en fornyet  

 fintælling af de stemmesedler, der er afgivet til amtsrådsvalget.
Den  

 fornyede fintælling kan vedrøre alle stemmesedler eller bestemte grupper af  

 stemmesedler.
Stk. 2. Hvis amtsvalgbestyrelsen før valgdagen har truffet beslutning om  

 at foretage fornyet fintælling, skal valgbestyrelsen i de pågældende kommuner  

 sørge for, at stemmesedlerne til amtsrådsvalget sendes til  

 amtsvalgbestyrelsen senest dagen efter fintællingen.
Hvis amtsvalgbestyrelsen  

 efter valget træffer beslutning om at foretage en fornyet fintælling, skal  

 stemmesedlerne til amtsrådsvalget sendes til amtsvalgbestyrelsen senest dagen  

 efter, at kommunalbestyrelsen har modtaget underretning om  

 amtsvalgbestyrelsens beslutning.
 Stk. 3. Inden fremsendelsen til amtsvalgbestyrelsen skal stemmesedlerne  

 være sammenbundet og pakket som angivet i § 88, stk. 1, nr. 2-6.
 Stk. 4. Senest dagen efter, at amtsvalgbestyrelsen har modtaget  

 stemmesedlerne fra kommunerne, jf. stk. 2, skal amtsvalgbestyrelsen foretage  

 den endelige opgørelse af valget.
Mandaternes fordeling på kandidatlister § 81. For hvert valgforbund sammentælles stemmetallene for de  

 kandidatlister og listeforbund, der har indgået valgforbundet.
Stk. 2. Det samlede stemmetal for hvert valgforbund, det samlede stemmetal  

 for hvert listeforbund, der ikke har indgået valgforbund, samt stemmetallet  

 for hver kandidatliste, der hverken har indgået listeforbund eller  

 valgforbund, divideres med 1, 2, 3 osv., indtil der er foretaget et så stort  

 antal divisioner som det antal mandater, der højst kan ventes at tilfalde  

 valgforbundet, listeforbundet eller kandidatlisten.
Det valgforbund, det  

 listeforbund eller den kandidatliste, der har den største af de fremkomne  

 kvotienter, får det første mandat i kommunalbestyrelsen henholdsvis  

 amtsrådet.
Den næststørste kvotient giver ret til det andet mandat og så  

 fremdeles, indtil alle mandater i kommunalbestyrelsen henholdsvis amtsrådet  

 er fordelt.
Er kvotienterne lige store, foretages lodtrækning.
 Stk. 3. Er der tilfaldet et valgforbund, et listeforbund eller en  

 kandidatliste flere mandater end det samlede antal kandidater, der er  

 opstillet på de kandidatlister og listeforbund, der indgår i valgforbundet  

 henholdsvis listeforbundet og kandidatlisten, overføres det eller de  

 overskydende mandater til det valgforbund, det listeforbund eller den  

 kandidatliste, der efter beregningerne i stk. 2 er nærmest berettiget til  

 yderligere mandater.
 § 82. Det antal mandater, der er tilfaldet et valgforbund, fordeles mellem  

 de kandidatlister og listeforbund, hvoraf valgforbundet består, jf. § 81,  

 stk. 1, efter den fremgangsmåde, der er angivet i § 81, stk. 2.
 Stk. 2. Er der tilfaldet en kandidatliste eller et listeforbund, der har  

 indgået valgforbund, flere mandater end antallet af kandidater på  

 kandidatlisten henholdsvis det samlede antal kandidater i listeforbundet,  

 overføres det eller de overskydende mandater til den kandidatliste eller det  

 listeforbund i valgforbundet, der efter beregningerne i stk. 1 er nærmest  

 berettiget til yderligere mandater.
 § 83. Det antal mandater, der er tilfaldet et listeforbund, jf. § 81, stk.  

 2 og 3, og § 82, fordeles mellem kandidatlisterne i listeforbundet efter den  

 fremgangsmåde, der er angivet i § 81, stk. 2.
 Stk. 2. Er der tilfaldet en af kandidatlisterne i listeforbundet flere  

 mandater end antallet af kandidater på kandidatlisten, overføres det eller de  

 overskydende mandater til den af de øvrige kandidatlister i listeforbundet,  

 der efter beregningerne i stk. 1 er nærmest berettiget til yderligere  

 mandater.
Kandidatudvælgelsen § 84. På grundlag af optællingen af kandidaternes personlige stemmer og  

 antallet af listestemmer, jf. § 78, stk. 2-5, opgøres det, hvilke af en  

 kandidatlistes kandidater der har opnået valg.
§ 85. Er kandidaterne sideordnet opstillet, jf. § 24, stk. 2, tilfalder  

 kandidatlistens mandater kandidaterne i rækkefølge efter størrelsen af deres  

 personlige stemmetal.
I tilfælde af stemmelighed foretager valgbestyrelsen  

 lodtrækning.
 § 86. Er kandidaterne opstillet i en bestemt rækkefølge (partiliste), jf.  

 § 24, stk. 2, foretages opgørelsen af, hvilke kandidater der er valgt, på  

 følgende måde:
1) Kandidatlistens samlede stemmetal, jf. § 78, stk. 2, divideres med et  

 tal, der er een større end det antal mandater, der er tilfaldet  

 kandidatlisten.
Det derved fremkomne tal forhøjes, uanset om det er et helt  

 tal, til det næste hele tal.
Dette tal er herefter kandidatlistens  

 fordelingstal.
 2) Kandidater, der har opnået et personligt stemmetal, der er lig med  

 eller større end fordelingstallet, er valgt.
3) Kandidater, der har opnået færre personlige stemmer end  

 fordelingstallet, tildeles i rækkefølge efter deres nummer på partilisten, og  

 så langt listestemmerne rækker, et så stort antal stemmer, at summen af  

 personlige stemmer og listestemmer udgør fordelingstallet.
Kandidater, der på  

 denne måde opnår et stemmetal, der er lig med fordelingstallet, er valgt.
 4) Opnås det ikke herved at få besat de mandater, der er tilfaldet  

 kandidatlisten, er de øvrige kandidater valgt i rækkefølge efter størrelsen  

 af de opnåede stemmetal (personlige stemmer og listestemmer tilsammen). Har  

 to eller flere kandidater opnået samme stemmetal, er den eller de kandidater,  

 der står først på partilisten, valgt.
 Stk. 2. Kandidater, der er valgt efter stk. 1, nr. 2 og 3, er valgt i  

 partilistens rækkefølge.
 § 87. Resultatet af opgørelsen af valget indføres i valgbogen.
§ 88. Valgbestyrelsen i kommunen underskriver valgbogen straks efter  

 valgets opgørelse og afleverer den til kommunalbestyrelsen.
I særskilte  

 pakker sammenbindes 1) valgkortene, 2) de stemmesedler, der ikke er udleveret, 3) de stemmesedler, der er tilbageleveret, 4) de stemmesedler, der er ombyttet, 5) de afgivne blanke og andre ugyldige stemmesedler, 6) de gyldige stemmesedler, således at de personlige stemmer for hver  

 kandidat, listestemmerne for hver kandidatliste og stemmerne for hvert  

 listeforbund samles i pakker for sig, og 7) brevstemmematerialet.
Stk. 2. Hver pakke påtegnes om indholdet og forsegles.
Pakkerne og det  

 øvrige valgmateriale opbevares og tilintetgøres efter reglerne i § 106.
 Stk. 3. Senest dagen efter valgets opgørelse sender valgbestyrelsen en  

 kopi af valgbogen til indenrigsministeren.
 § 89. Amtsvalgbestyrelsen underskriver valgbogen straks efter valgets  

 opgørelse og afleverer den til amtsrådet.
 Stk. 2. Hvis amtsvalgbestyrelsen har foretaget en fornyet fintælling, jf.  

 § 80, pakkes og sammenbindes stemmesedlerne til amtsrådsvalget som angivet i  

 § 88, stk. 1 og 2, og opbevares og tilintetgøres af amtsrådet efter reglerne  

 i § 106.
 Stk. 3. Senest dagen efter valgets opgørelse sender amtsvalgbestyrelsen en  

 kopi af valgbogen til indenrigsministeren.
 § 90. Valgbestyrelsen underretter de valgte om, at de er valgt.
§ 91. De ikke valgte kandidater er stedfortrædere for de valgte af samme  

 liste.
I de tilfælde, der er nævnt i stk. 3, betragtes de ikke valgte tillige  

 som stedfortrædere for de valgte af en anden liste.
 Stk. 2. En stedfortræder indtræder i kommunalbestyrelsen henholdsvis  

 amtsrådet i de tilfælde, der er nævnt i § 92, stk. 5, § 96 og § 104.  

 Stedfortræderne indtræder i rækkefølge efter størrelsen af de pågældendes  

 stemmetal, jf. § 85 og § 86, stk. 1, nr. 4.
 Stk. 3. Er der ingen stedfortræder på den pågældende kandidatliste,  

 overføres mandatet til den kandidatliste, der efter reglerne i § 81, stk. 3,  

 § 82, stk. 2, eller § 83, stk. 2, er nærmest berettiget til yderligere  

 mandater.
 Stk. 4. Valgbestyrelsen underretter de ikke valgte kandidater om, at de er  

 stedfortrædere med angivelse af rækkefølgen på stedfortræderlisten, jf. stk.  

 2, 2. pkt.
Kapitel 9 Fritagelse for valg.
Valgklager § 92. Enhver, der er valgbar, har pligt til at modtage valg, jf. dog stk.  

 2.
 Stk. 2. Kommunalbestyrelsen henholdsvis amtsrådet skal efter anmodning fra  

 den valgte meddele fritagelse for valget, såfremt den valgte på grund af sin  

 helbredstilstand, varetagelse af andet offentligt hverv, forretninger eller  

 lignende har rimelig grund til at ønske sig fritaget for valget.
Stk. 3. Anmodning om fritagelse for valg skal indgives skriftligt til  

 kommunalbestyrelsen henholdsvis amtsrådet senest fredagen 10 dage efter  

 valgdagen.
Kommunalbestyrelsen henholdsvis amtsrådet tager stilling til  

 anmodningen på et møde, der afholdes snarest efter fristens udløb.
 Stk. 4. Afslag på en anmodning om fritagelse for valg kan af den valgte  

 indbringes for indenrigsministeren senest 14 dage efter, at afslaget er  

 givet.
 Stk. 5. Såfremt en valgt kandidat fritages for at modtage valg, indtræder  

 stedfortræderen efter reglerne i § 91 i den pågældendes sted.
§ 93. Enhver vælger i kommunen henholdsvis amtskommunen kan klage over  

 valget.
Klager skal indgives skriftligt til kommunalbestyrelsen henholdsvis  

 amtsrådet senest ugedagen efter valgdagen.
Klager afgøres på et møde, der  

 afholdes snarest efter klagefristens udløb.
 Stk. 2. Spørgsmålet om, hvorvidt en valgt kandidat har mistet sin  

 valgbarhed på grund af straf, jf. § 4, afgøres efter reglerne i § 101.
 § 94. Afgørelser efter § 93, stk. 1, kan indbringes for  

 indenrigsministeren af enhver vælger i kommunen henholdsvis amtskommunen  

 senest 14 dage efter, at afgørelsen er meddelt klageren.
 § 95. Hvis den endelige afgørelse af en klage over valget går ud på, at  

 afstemningen erklæres ugyldig, skal der snarest muligt afholdes omvalg.
Stk. 2. Ved omvalg kan kun de personer, der havde valgret og var optaget  

 på valglisten på den almindelige valgdag, afgive stemme.
Omvalg afholdes i  

 øvrigt efter samme regler som valget på den almindelige valgdag.
 § 96. Hvis den endelige afgørelse af en klage over valget går ud på, at et  

 eller flere medlemmers valg erklæres ugyldigt, indtræder vedkommende  

 stedfortræder efter reglerne i § 91.
Kapitel 10 Den nyvalgte kommunalbestyrelse og det nyvalgte amtsråd § 97. Når kommunale valg har været afholdt, tiltræder den nyvalgte  

 kommunalbestyrelse henholdsvis det nyvalgte amtsråd den 1. januar i året  

 efter valgåret, og de hidtidige medlemmer fratræder den 31. december i  

 valgåret, jf. dog stk. 2.
 Stk. 2. Såfremt der inden den 31. december i valgåret er truffet endelig  

 afgørelse om, at der skal afholdes omvalg, jf. § 95, stk. 1, tiltræder den  

 nyvalgte kommunalbestyrelse henholdsvis det nyvalgte amtsråd ikke, og de  

 hidtidige medlemmer fratræder først, når der har været afholdt omvalg og det  

 er endeligt afgjort, at der ikke skal afholdes fornyet omvalg.
 § 98. Hvis indenrigsministeren efter den 31. december i valgåret træffer  

 afgørelse om, at afstemningen erklæres ugyldig, skal den nyvalgte  

 kommunalbestyrelse henholdsvis det nyvalgte amtsråd forblive i virksomhed,  

 indtil der har været afholdt omvalg og det er endeligt afgjort, at der ikke  

 skal afholdes fornyet omvalg.
 § 99. I de tilfælde, der er nævnt i § 98, kan den nyvalgte  

 kommunalbestyrelse henholdsvis det nyvalgte amtsråd ikke uden  

 tilsynsmyndighedens samtykke afholde andre udgifter end fastsat i det budget,  

 som den fratrådte kommunalbestyrelse henholdsvis det fratrådte amtsråd har  

 vedtaget, eller i øvrigt indgå nogen forpligtelse, som ikke er hjemlet i  

 dette budget, jf. dog stk. 2.
 Stk. 2. Foranstaltninger, der er påbudt ved lov eller anden bindende  

 retsforskrift, er ikke omfattet af stk. 1.
 Stk. 3. Bestemmelsen i stk. 1 har virkning fra det tidspunkt, da  

 indenrigsministerens afgørelse er meddelt kommunalbestyrelsen henholdsvis  

 amtsrådet.
 Stk. 4. Stk. 1 og 2 finder tilsvarende anvendelse i tilfælde, hvor den  

 hidtidige kommunalbestyrelse henholdsvis det hidtidige amtsråd efter  

 bestemmelsen i § 97, stk. 2, ikke er fratrådt den 31. december i valgåret.
Kapitel 11 Medlemmers udtræden og stedfortræderes indtræden i valgperioden § 100. Mister et medlem sin valgbarhed, udtræder medlemmet af  

 kommunalbestyrelsen henholdsvis amtsrådet, jf. dog § 102.
 Stk. 2. Spørgsmålet, om et medlem har mistet sin valgbarhed, afgøres af  

 kommunalbestyrelsen henholdsvis amtsrådet, jf. dog § 101.
 § 101. Gør et medlem af den nyvalgte kommunalbestyrelse henholdsvis det  

 nyvalgte amtsråd gældende, at en kandidat på grund af straf ikke er valgbar,  

 skal kommunalbestyrelsen henholdvis amtsrådet forelægge spørgsmålet for  

 Valgbarhedsnævnet, jf. § 105, der afgør, om medlemmet som følge heraf har  

 mistet sin valgbarhed.
 Stk. 2. Indsigelse mod en valgt kandidats valgbarhed på grund af straf  

 skal fremsættes senest 3 måneder efter valgdagen.
 Stk. 3. Indsigelse mod en stedfortræders valgbarhed på grund af straf skal  

 fremsættes senest 2 måneder efter det første møde i kommunalbestyrelsen  

 henholdsvis amtsrådet, som stedfortræderen er indkaldt til.
 Stk. 4. Bliver et medlem straffet, skal kommunalbestyrelsen henholdsvis  

 amtsrådet indberette dette til Valgbarhedsnævnet, der afgør, om medlemmet som  

 følge heraf har mistet sin valgbarhed.
 § 102. Et medlem, der udtræder som følge af midlertidig fraflytning fra  

 kommunen henholdsvis amtskommunen, kan genindtræde i kommunalbestyrelsen  

 henholdsvis amtsrådet, når den pågældende på ny tager fast bopæl i kommunen  

 henholdsvis amtskommunen, og såfremt dette sker senest 6 måneder efter  

 fraflytningen.
 Stk. 2. Hvis et medlem ønsker at genindtræde efter reglerne i stk. 1, skal  

 den pågældende inden sin midlertidige fraflytning give kommunalbestyrelsen  

 henholdsvis amtsrådet underretning herom.
 § 103. Et medlem skal efter anmodning fritages for sit medlemskab, såfremt  

 medlemmet på grund af sin helbredstilstand, varetagelse af andet offentligt  

 hverv, forretninger eller lignende har rimelig grund til at ønske sig  

 fritaget for medlemskabet.
 Stk. 2. Afgørelse om, hvorvidt en anmodning efter stk. 1 skal imødekommes,  

 træffes af kommunalbestyrelsen henholdsvis amtsrådet.
 Stk. 3. Afslag på anmodning om fritagelse efter stk. 1 kan indbringes for  

 indenrigsministeren af det pågældende medlem senest 14 dage efter, at  

 afslaget er givet.
 § 104. Når et medlem i valgperiodens løb udtræder eller dør, indtræder  

 vedkommende stedfortræder efter reglerne i § 91 i det pågældende medlems  

 sted.
 § 105. Indenrigsministeren nedsætter et valgbarhedsnævn, der træffer  

 afgørelse i spørgsmål om fortabelse af valgbarhed på grund af straf, jf. § 4,  

 for så vidt angår medlemskab af kommunale råd samt andre offentlige hverv,  

 der er betinget af valgbarhed til et kommunalt råd.
 Stk. 2. Valgbarhedsnævnet består af en formand og en næstformand, der  

 beskikkes af indenrigsministeren, og 4 andre medlemmer, hvoraf  

 Amtsrådsforeningen i Danmark udpeger eet og Kommunernes Landsforening tre.  

 Foreningerne udpeger endvidere en stedfortræder for hvert af de 4 medlemmer.  

 Formanden skal ved beskikkelsen være landsdommer eller højesteretsdommer.  

 Beskikkelserne og valgene gælder for 4 år.
 Stk. 3. Nævnets afgørelser kan ikke indbringes for anden administrativ  

 myndighed.
Kapitel 12 Forskellige bestemmelser § 106. Kommunalbestyrelsen opbevarer valgbogen til  

 kommunalbestyrelsesvalget, afstemningsbøgerne, valglisterne, valgkortene,  

 stemmesedlerne samt øvrigt valgmateriale, som kommunalbestyrelsen eller  

 valgbestyrelsen har modtaget i forbindelse med kommunalbestyrelsesvalget, jf.  

 dog stk. 2, 2. pkt..
Stk. 2. Amtsrådet opbevarer valgbogen til amtsrådsvalget samt øvrigt  

 valgmateriale, som amtsrådet eller valgbestyrelsen har modtaget i forbindelse  

 med amtsrådsvalget.
Har amtsvalgbestyrelsen foretaget en fornyet fintælling,  

 opbevarer amtsrådet stemmesedlerne til amtsrådsvalget, jf. § 89, stk. 2.
 Stk. 3. Valglisterne, valgkortene og stemmesedlerne, herunder  

 brevstemmemateriale, skal tilintetgøres, når klagefristen er udløbet, jf. §  

 93, og eventuelle klager over valget er endeligt afgjort. Øvrigt  

 valgmateriale skal opbevares efter reglerne i lov om kommunernes styrelse.
 § 107. Udgifterne ved kommunale valg afholdes af kommunerne, jf. dog stk.  

 2-4.
Stk. 2. Amtskommunerne afholder udgifterne til de foranstaltninger, som  

 efter denne lov påhviler amtsrådet eller amtskommunens valgbestyrelse.
Ved  

 omvalg til amtsrådet afholdes samtlige udgifter til valget af amtskommunen,  

 jf. dog stk. 3 og 4.
 Stk. 3. Udgifterne til brevstemmematerialet afholdes af statskassen.
 Stk. 4. Udgifter til porto til forsendelse af brevstemmer afholdes af den  

 myndighed, institution, skib eller havanlæg, som stemmemodtageren  

 repræsenterer.
 § 108. Medmindre højere straf er forskyldt efter den øvrige lovgivning,  

 straffes den, der overtræder § 57, § 65, stk. 2, eller § 68, med bøde eller  

 hæfte.
 Stk. 2. I regler, der udstedes efter loven, kan der fastsættes straf af  

 bøde for overtrædelse af bestemmelser i reglerne.
§ 109. Justitsministeren kan fastsætte regler til sikring af, at der ikke  

 på eller ud til offentlig vej eller plads udøves valgagitation på en måde,  

 der forstyrrer den offentlige orden.
I reglerne kan der fastsættes straf af  

 bøde for overtrædelse af bestemmelser i reglerne.
Kapitel 13 Ikrafttrædelses- og overgangsbestemmelser § 110. Loven træder i kraft den 1. april 1989.
 Stk. 2. Samtidig ophæves lov om kommunale valg, jf. lovbekendtgørelse nr.  

 139 af 26. marts 1985.
 Stk. 3. De hidtil gældende regler om fortabelse af valgbarhed til  

 kommunale råd på grund af straf samt om medlemmers udtræden og  

 stedfortræderes indtræden finder anvendelse indtil udløbet af indeværende  

 valgperiode.
 Stk. 4. De hidtil gældende regler om pligt til at modtage valg til  

 ligningskommissionen og om fritagelse for hvervet som medlem af  

 ligningskommissionen finder anvendelse indtil udløbet af indeværende  

 valgperiode for så vidt angår medlemskab i denne periode.
Oprindeligt fremsat forslag Kapitel 1 Valgret og valgbarhed § 1. Valgret til kommunalbestyrelsen, herunder Borgerrepræsentationen i  

 Københavns Kommune, og amtsrådet har enhver, der er fyldt 18 år og har fast  

 bopæl i kommunen, henholdsvis amtskommunen, samt har dansk indfødsret eller  

 har haft fast bopæl i riget i de sidste 3 år forud for valgdagen, jf. dog  

 stk. 2.
 Stk. 2. Den, der er umyndiggjort med retsvirkning her i landet, har ikke  

 valgret.
 § 2. Ingen kan udøve valgret uden at være optaget på valglisten.
 Stk. 2. Den, der er optaget på valglisten, men ikke længere har fast bopæl  

 i kommunen, henholdsvis amtskommunen, har ikke ret til at stemme.
§ 3. Valgbar til kommunalbestyrelsen og amtsrådet er enhver, der har  

 valgret til kommunalbestyrelsen, henholdsvis amtsrådet, jf. dog § 4, og som  

 senest mandagen 22 dage før valgdagen 1) har fast bopæl i kommunen, henholdsvis amtskommunen, 2) har dansk indfødsret, jf. dog stk. 2, og 3) ikke er umyndiggjort med retsvirkning her i landet.
 Stk. 2. Den, der senest på valgdagen har haft fast bopæl i riget i de  

 forudgående 3 år, er valgbar, uanset at den pågældende ikke har dansk  

 indfødsret på det tidspunkt, der er anført i stk. 1.
 § 4. Den, der ved endelig dom eller vedtagelse af bøde er straffet for en  

 handling, der i almindeligt omdømme gør den pågældende uværdig til at være  

 medlem af kommunale råd, er ikke valgbar, jf. § 101. Med straf sidestilles  

 foranstaltninger efter straffelovens §§ 68-70.
 Stk. 2. En strafbar handling kan ikke medføre tab af valgbarhed, hvis  

 datoen for den endelige dom eller bødens vedtagelse ligger før valgdagen.
 Stk. 3. Opstilling som kandidat til valget kan dog altid ske uanset  

 indsigelser om manglende valgbarhed på grund af straf.
 § 5. Den, der på valgdagen er fyldt 60 år eller har været medlem af en  

 kommunalbestyrelse eller et amtsråd i 2 hele sammenhængende valgperioder, har  

 ikke pligt til at lade sig opstille som kandidat, jf. § 29.
 § 6. Medlemmerne af kommunalbestyrelser og amtsråd vælges for 4 år.  

 Mandaterne bortfalder dog ikke, før nyvalg har fundet sted.
 Stk. 2. Valg til kommunalbestyrelser og amtsråd finder sted den 3. tirsdag  

 i november 1989. Derefter den 3. tirsdag i november 1993 og så fremdeles.
Stk. 3. Valgperioden regnes fra 1. januar.
Samtlige medlemmer afgår den  

 31. december i det år, hvor nyvalg har fundet sted, jf. dog § 97, stk. 2.
Kapitel 2 Valglister og valgkort § 7. Vælgerne skal optages på valglisten i den kommune, hvor de er  

 tilmeldt folkeregistret.
§ 8. I de år, hvor nyvalg finder sted, skal kommunalbestyrelsen udarbejde  

 en valgliste over kommunens vælgere.
Valglisten skal udarbejdes for hvert  

 afstemningsområde i kommunen.
Valglisten består af en hovedliste og en  

 tilflytterliste.
 Stk. 2. På hovedlisten skal optages de vælgere, der senest fredagen 18  

 dage før valgdagen er flyttet til kommunen, og som senest denne dag har  

 anmeldt flytningen til kommunens folkeregister.
 Stk. 3. På tilflytterlisten skal optages de vælgere, der ikke er optaget  

 på hovedlisten, og som senest fredagen 11 dage før valgdagen er flyttet til  

 kommunen, og som senest denne dag har anmeldt flytningen til kommunens  

 folkeregister.
 Stk. 4. Vælgere, der senest fredagen 18 dage før valgdagen er flyttet  

 inden for kommunen, og som senest på denne dag har anmeldt flytningen til  

 kommunens folkeregister, skal optages på hovedlisten under den nye bopæl.  

 Vælgere, der senere end fredagen 18 dage før valgdagen er flyttet inden for  

 kommunen, eller som senere end denne dag har anmeldt flytningen til kommunens  

 folkeregister, skal forblive optaget på valglisten under den hidtidige bopæl.
 § 9. Hovedlisterne udarbejdes på grundlag af oplysningerne i det centrale  

 personregister (CPR).
 Stk. 2. Tilflytterlisterne kan udarbejdes på grundlag af oplysningerne i  

 det centrale personregister (CPR).
 Stk. 3. Valglisterne skal indeholde vælgernes navn, fødselsdato og bopæl  

 samt løbe-nr. og en rubrik til afmærkning.
 Stk. 4. Indenrigsministeren kan fastsætte nærmere regler om udarbejdelsen  

 af valglisterne samt disses indretning.
 § 10. Så snart valglisten er udarbejdet, udsender kommunalbestyrelsen  

 valgkort til de vælgere, der er opført på valglisten.
Stk. 2. Valgkortet skal indeholde oplysning om vælgerens navn og adresse,  

 nummer på valglisten samt om afstemningsstedets beliggenhed og dag og tid for  

 afstemningen.
Valgkort, der udsendes til vælgere, der er opført på  

 tilflytterlisten, skal endvidere indeholde oplysning om, at valgkortet træder  

 i stedet for et eventuelt tidligere udsendt valgkort.
 § 11. Senest lørdagen 10 dage før valgdagen skal kommunalbestyrelsen  

 bekendtgøre i de stedlige dagblade eller lokalaviser, at der vil blive  

 udsendt valgkort til vælgerne, og at indsigelser om manglende modtagelse af  

 valgkort eller modtagelse af valgkort med fejlagtigt indhold skal fremsættes  

 over for kommunalbestyrelsen.
§ 12. Kommunalbestyrelsen skal straks behandle de indsigelser, der er  

 nævnt i § 11, samt i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
Stk. 2. Kommunalbestyrelsen skal endvidere til og med valgdagen berigtige  

 valglisten, hvis kommunen modtager meddelelse om flytning fra kommunen,  

 dødsfald, umyndiggørelse, ophævelse af umyndiggørelse eller erhvervelse,  

 henholdsvis fortabelse, af dansk indfødsret.
Er en vælger flyttet til en  

 anden kommune inden for samme amtskommune, og optages vælgeren ikke på  

 valglisten i denne kommune, jf. § 8, stk. 2 og 3, anføres det i valglisten,  

 at vælgeren alene er berettiget til at afgive stemme til amtsrådsvalget.
Kapitel 3 Valgbestyrelser, valgstyrere og tilforordnede vælgere Valgbestyrelser § 13. For hver kommune og hver amtskommune vælges en valgbestyrelse senest  

 tirsdagen 8 uger før valgdagen.
 Stk. 2. Valgbestyrelsen varetager følgende opgaver:
1) Modtager og godkender kandidatlister samt anmeldelser om listeforbund  

 og valgforbund, 2) tilvejebringer stemmesedler og opslag, 3) forestår den endelige opgørelse af afstemningen (fintællingen), jf. dog  

 stk. 3, og 4) forestår opgørelsen af valget.
Stk. 3. Valgbestyrelsen i kommunen forestår fintællingen af såvel  

 kommunalbestyrelsesvalget som amtsrådsvalget.
Amtsvalgbestyrelsen kan  

 foretage en fornyet fintælling af amtsrådsvalget, enten af hele  

 stemmematerialet eller dele deraf, jf. § 80.
§ 14. Valgbestyrelsen består af mindst 5 og højst 7 medlemmer.
Medlemmerne  

 af valgbestyrelsen vælges af kommunalbestyrelsen, henholdsvis amtsrådet, ved  

 forholdstalsvalg.
Den gruppe, der har valgt et medlem, udpeger tillige en  

 stedfortræder.
Borgmesteren, henholdsvis amtsborgmesteren, er formand for  

 valgbestyrelsen, i Københavns Kommune den borgmester under hvem sager  

 vedrørende offentlige valg og afstemninger er henlagt. Øvrige medlemmer samt  

 stedfortrædere vælges blandt kommunalbestyrelsens, henholdsvis amtsrådets,  

 medlemmer, i Københavns Kommune blandt Borgerrepræsentationens eller  

 Magistratens medlemmer.
Stk. 2. Kommunalbestyrelsen, henholdsvis amtsrådet, vælger blandt  

 valgbestyrelsens medlemmer en næstformand for valgbestyrelsen.
Næstformanden  

 varetager formandshvervet, hvis formanden har forfald.
§ 15. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2. Valgbestyrelsens formand træffer afgørelse i alle spørgsmål, der  

 ikke giver anledning til tvivl.
Stk. 3. Valgbestyrelsen fører en valgbog, hvori alle væsentlige  

 oplysninger om valget og resultatet heraf indføres.
Valgbestyrelsen i  

 kommunen fører særskilte valgbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om valgbøgernes indhold  

 og udformning.
Valgstyrere § 16. Kommunalbestyrelsen vælger for hvert afstemningsområde, jf. § 51,  

 mindst 5 og højst 9 valgstyrere til at forestå afstemningen og  

 stemmeoptællingen på afstemningsstedet.
 Stk. 2. Valgstyrerne vælges ved forholdstalsvalg under eet blandt vælgerne  

 i kommunen.
Stk. 3. Kommunalbestyrelsen vælger blandt valgstyrerne en formand for  

 hvert afstemningsområde.
Formændene vælges ved forholdstalsvalg.
Stk. 4. Valgstyrerne fører en afstemningsbog.
I denne indføres alle  

 væsentlige oplysninger om afstemningen i afstemningsområdet samt resultatet  

 heraf.
Der føres særskilte afstemningsbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om afstemningsbøgernes  

 indhold og udformning.
Tilforordnede vælgere § 17. Kommunalbestyrelsen vælger et antal tilforordnede vælgere til at  

 bistå ved valget.
De tilforordnede vælgere vælges ved forholdstalsvalg under  

 eet blandt vælgerne i kommunen.
Stk. 2. Amtsrådet kan vælge et antal tilforordnede vælgere til at bistå  

 ved fornyet fintælling af amtsrådsvalget.
Valget foregår efter tilsvarende  

 regler som nævnt i stk. 1.
Fælles bestemmelser § 18. Enhver vælger har pligt til at påtage sig hvervet som valgstyrer  

 eller tilforordnet vælger.
Stk. 2. Valgbestyrelsens medlemmer, valgstyrerne og de tilforordnede  

 vælgere har pligt til at udføre de hverv, der påhviler dem, medmindre de har  

 forfald.
Hvis et medlem af valgbestyrelsen har forfald, indtræder den  

 pågældendes stedfortræder i valgbestyrelsen.
Hvis en valgstyrer har forfald,  

 udpeger kommunalbestyrelsen en ny valgstyrer.
Stk. 3. Der ydes diæter til valgbestyrelsens medlemmer, valgstyrerne og de  

 tilforordnede vælgere for deres virksomhed i forbindelse med valget.
Diæterne  

 ydes efter reglerne i lov om kommunernes styrelse.
Kapitel 4 Kandidatlister til valgene Almindelige bestemmelser § 19. De, der opstilles til valg, opføres på kandidatlister.
Stk. 2. En kandidatliste til kommunalbestyrelsesvalg skal være  

 underskrevet af mindst 25 vælgere i kommunen som stillere.
I kommuner med  

 over 25.000 kommunale vælgere ved de sidst afholdte kommunale valg kan  

 kommunalbestyrelsen beslutte at forhøje mindsteantallet af stillere, jf. stk.  

 4. Mindsteantallet kan dog ikke overstige 50. For Københavns Kommune kan  

 mindsteantallet ikke overstige 150. Kandidatlisterne må højst være  

 underskrevet af et antal stillere, der svarer til det dobbelte af  

 mindsteantallet af stillere i kommunen.
Stk. 3. En kandidatliste til amtsrådsvalg skal være underskrevet af mindst  

 50 vælgere i amtskommunen som stillere.
Amtsrådet kan beslutte at forhøje  

 mindsteantallet af stillere, jf. stk. 4. Mindsteantallet kan dog ikke  

 overstige 150. For Bornholms Amtskommune kan mindsteantallet ikke forhøjes.  

 Kandidatlisterne må højst være underskrevet af et antal stillere, der svarer  

 til halvdelen mere end mindsteantallet af stillere i amtskommunen.
Stk. 4. Beslutning om forhøjelse af stillerantallet eller om ændring af en  

 tidligere beslutning herom skal træffes senest 1. juni i valgåret for at få  

 virkning for førstkommende valg.
Beslutningen skal snarest bekendtgøres i de  

 stedlige dagblade eller lokalaviser.
§ 20. En stiller skal opfylde betingelserne for valgret til  

 kommunalbestyrelsen, henholdsvis amtsrådet.
Følgende valgretsbetingelser skal  

 dog være opfyldt senest mandagen 22 dage før valgdagen:
 1) Fast bopæl i kommunen, henholdsvis amtskommunen.
 2) Dansk indfødsret, medmindre den pågældende senest på valgdagen har haft  

 fast bopæl i riget i de forudgående 3 år.
 3) Ikke umyndiggjort med retsvirkning her i landet.
Stk. 2. Den, der er stiller for flere kandidatlister, kan ikke anses som  

 stiller for nogen af listerne.
En kandidat kan ikke være stiller for en  

 kandidatliste, hvorpå den pågældende selv er opført som kandidat.
 § 21. En kandidatliste må højst indeholde fire navne mere end det antal  

 medlemmer, der skal vælges i kommunen, henholdsvis amtskommunen, jf. dog stk.  

 2.
 Stk. 2. Det samlede antal kandidater på kandidatlister, der indgår  

 listeforbund, jf. § 37, må højst udgøre otte mere end det antal medlemmer,  

 der skal vælges i kommunen, henholdsvis amtskommunen.
 Stk. 3. Ingen kan være kandidat på mere end een liste, jf. § 30.
§ 22. Senest tirsdagen 8 uger før valgdagen bekendtgør  

 kommunalbestyrelsen, henholdsvis amtsrådet, i de stedlige dagblade eller  

 lokalaviser 1) antallet af dem, der skal vælges, 2) antallet af stillere for en kandidatliste, 3) fristen for indlevering af kandidatlister og 4) dag og tid for afstemningen.
Indlevering af kandidatlister § 23. Senest kl. 12 tirsdagen 4 uger før valgdagen skal kandidatlister  

 være indleveret til formanden for valgbestyrelsen.
En kandidatliste kan  

 tidligst indleveres tirsdagen 6 uger før valgdagen.
Kandidatlister skal  

 indleveres på en formular, der er godkendt af indenrigsministeren.
 Stk. 2. Den, der indleverer en kandidatliste, har ret til at få kvittering  

 for indleveringen med angivelse af tidspunktet.
§ 24. Kandidatlisten skal indeholde oplysning om hver enkelt kandidats  

 fulde navn, personnummer, stilling og bopæl.
Hvis kandidaten ikke ønsker sig  

 anført på stemmesedlen med sit fulde navn, skal det angives, hvordan navnet  

 ønskes anført.
Kandidatens efternavn eller mellemnavn samt mindst eet fornavn  

 eller forbogstav skal altid anføres.
Kun mellem- og efternavne, som  

 kandidaten er berettiget til at føre efter navneloven, eller mellemnavne som  

 er anmeldt til folkeregistret, kan anføres på stemmesedlen.
I stedet for  

 fornavnet kan anføres et kaldenavn, der er afledt af fornavnet.
Stk. 2. Kandidaterne skal anføres på kandidatlisten i den rækkefølge,  

 hvori de ønskes anført på stemmesedlen.
Kandidatlisten skal indeholde  

 oplysning om, hvorvidt kandidaterne er opstillet i en bestemt rækkefølge  

 (partiliste), jf. § 86, eller om de er sideordnet opstillet, jf.
 § 85.
Stk. 3. Kandidatlisten skal indeholde oplysning om kandidatlistens  

 listebetegnelse.
Enkelte bogstaver (A, B, C, osv.) kan ikke anvendes som  

 listebetegnelse.
Listebetegnelsen skal ved kandidaternes underskrift være  

 godkendt af disse.
 § 25.Kandidatlisten skal være underskrevet af det fornødne antal vælgere  

 som stillere, jf.
§ 19, stk. 2 og 3. Stillerne skal underskrive enten på selve  

 kandidatlisten eller på genparter af denne.
Genparterne skal i givet fald  

 sammenhæftes med originalen, inden kandidatlisten indleveres.
Stk. 2. Kandidatlisten skal indeholde oplysning om hver enkelt stillers  

 navn, personnummer og bopæl.
Oplysningerne om stillernes navne og bopæl er  

 offentligt tilgængelige.
 Stk. 3. Kandidatlisten skal indeholde oplysning om, til hvilken stiller  

 valgbestyrelsen kan rette henvendelse vedrørende kandidatlisten (den  

 tegningsberettigede stiller).
§ 26. En indleveret kandidatliste kan af alle stillere i forening  

 tilbagekaldes over for valgbestyrelsens formand senest kl. 12 mandagen 22  

 dage før valgdagen.
En vælger, der som stiller har underskrevet en  

 kandidatliste, kan ikke særskilt kalde sin underskrift tilbage, når listen er  

 indleveret til valgbestyrelsens formand.
Valgbestyrelsens godkendelse af kandidatlisterne § 27. Efter udløbet af fristen for indlevering af kandidatlister skal  

 valgbestyrelsen undersøge, om de rettidigt indleverede kandidatlister er  

 gyldige, jf. §§ 23-25. Valgbestyrelsen skal endvidere undersøge om  

 kandidaterne på hver enkelt kandidatliste kan godkendes, eller om nogen af  

 kandidaterne skal slettes af kandidatlisterne, jf. §§ 28-31.
Stk. 2. Hvis valgbestyrelsen finder, at en kandidatliste på grund af  

 væsentlige mangler må erklæres ugyldig, eller at en eller flere kandidater  

 skal slettes af kandidatlisten efter reglerne i §§ 28-30, skal  

 valgbestyrelsen senest lørdagen 24 dage før valgdagen underrette den  

 tegningsberettigede stiller herom.
Senest kl. 12 mandagen 22 dage før  

 valgdagen kan der foretages en afhjælpning af manglerne eller indleveres en  

 ny kandidatliste.
Valgbestyrelsens formand træffer herefter afgørelse om  

 kandidatlistens gyldighed og om godkendelsen af kandidaterne.
Afgørelsen  

 indføres i valgbogen, og en udskrift heraf sendes til den tegningsberettigede  

 stiller.
 § 28. En kandidat, der ikke opfylder de valgbarhedsbetingelser, der er  

 angivet i § 3, skal slettes af kandidatlisten.
 § 29. En kandidat, der efter § 5 ikke har pligt til at lade sig opstille  

 som kandidat, skal slettes af kandidatlisten, såfremt den pågældende senest  

 kl. 12 fredagen 25 dage før valgdagen indgiver skriftlig anmodning herom til  

 valgbestyrelsens formand.
§ 30. En kandidat, der er opført som kandidat på mere end een  

 kandidatliste, skal af valgbestyrelsen snarest spørges, hvilken kandidatliste  

 den pågældende ønsker sig opført på.
Såfremt kandidaten ikke straks oplyser  

 dette, foretager valgbestyrelsen lodtrækning mellem kandidatlisterne,  

 medmindre der for valgbestyrelsen er sikre holdepunkter for, hvilken  

 kandidatliste kandidaten foretrækker.
I så fald godkendes den pågældende som  

 kandidat for denne kandidatliste og slettes af den eller de øvrige  

 kandidatlister.
§ 31. Overstiger antallet af kandidater på en kandidatliste det antal, der  

 er angivet i § 21, stk. 1, skal valgbestyrelsen slette de overskydende kandidater af  

 kandidatlisten.
Den kandidat, der er anført nederst på kandidatlisten,  

 slettes først, derefter den, der er anført næstnederst og så fremdeles.
 Stk. 2. Overstiger det samlede antal kandidater på kandidatlister, der  

 indgår listeforbund, det antal kandidater, der er angivet i § 21, stk. 2,  

 nedsættes de enkelte kandidatlisters kandidatantal forholdsmæssigt, jf. stk.  

 3. De overskydende kandidater på hver kandidatliste slettes som angivet i  

 stk. 1.
Stk. 3. Giver den forholdsmæssige fordeling ikke hele tal og derfor, når  

 brøkerne bortkastes, ikke det tilladte antal kandidater, forhøjes de største  

 brøker, indtil antallet er nået.
Er to eller flere kandidatlister lige  

 berettiget til en kandidatplads, foretages lodtrækning ved valgbestyrelsens  

 foranstaltning.
 Stk. 4. Det indføres i valgbogen, hvilke kandidater der er slettet efter  

 reglerne i stk. 1-3, og en udskrift heraf sendes til den tegningsberettigede  

 stiller.
Bogstavbetegnelser for kandidatlister § 32. Valgbestyrelsen tildeler de godkendte kandidatlister en  

 bogstavbetegnelse efter reglerne i §§ 33-36. På stemmesedlen anføres  

 kandidatlisterne med bogstavbetegnelsen og i alfabetisk rækkefølge efter  

 denne.
§ 33. Kandidatlister, hvis listebetegnelse er navnet på et parti, der den  

 1. august i valgåret er opstillingsberettiget til folketingsvalg, eller i  

 hvis listebetegnelse indgår et sådant navn, skal tildeles partiets  

 bogstavbetegnelse til folketingsvalg.
Tilsvarende gælder kandidatlister, hvis  

 listebetegnelse er navnet på det tyske mindretals parti, eller  

 listebetegnelser, hvori dette navn indgår.
 Stk. 2. De bogstavbetegnelser, der er omfattet af stk. 1, kan ikke  

 tildeles andre kandidatlister.
 Stk. 3. Snarest muligt efter det tidspunkt, der er anført i stk. 1,  

 bekendtgør indenrigsministeren i Statstidende, hvilke bogstavbetegnelser der  

 er tildelt de partier, der er nævnt i stk. 1.
 § 34. Kandidatlister, der ikke er omfattet af reglerne i § 33, tildeles en  

 af de bogstavbetegnelser, der ikke er forbeholdt efter reglerne i § 33, stk.  

 2. Bogstavet X kan dog ikke tildeles nogen kandidatliste.
Stk. 2. Hvis flere kandidatlister har samme listebetegnelse skal de  

 tildeles samme bogstavbetegnelse, såfremt de anmoder her om.
Tilsvarende  

 gælder, hvis flere kandidatlister, bortset fra en betegnelse der angiver et  

 særligt lokalt eller andet tilhørsforhold, har samme listebetegnelse.
Stk. 3. Skriftlig anmodning om tildeling af samme bogstavbetegnelse skal  

 indleveres til valgbestyrelsens formand samtidig med indlevering af  

 kandidatlisten.
Anmodningen skal for hver kandidatliste være underskrevet af  

 alle stillere og kandidater på kandidatlisten.
 § 35. Hvis flere kandidatlister skal have tildelt samme bogstavbetegnelse,  

 føjes et tal til bogstavbetegnelsen (A.1, A.2, A.3 osv.) i den rækkefølge,  

 hvori kandidatlisterne er indleveret.
 § 36. Hvis det ikke er muligt at tildele en bogstavbetegnelse til alle de  

 kandidatlister, der er omfattet af reglerne i § 34, gælder følgende:
 1) En tidligere indleveret kandidatliste går ved tildelingen af en  

 bogstavbetegnelse forud for en senere indleveret.
 2) Kandidatlister, der ikke er tildelt en bogstavbetegnelse, anføres  

 nederst på stemmesedlen i alfabetisk rækkefølge efter deres listebetegnelse.
Listeforbund og valgforbund § 37. Kandidatlister, der er tildelt samme bogstavbetegnelse, kan støtte  

 hinanden ved at indgå listeforbund.
Mellem disse kandidatlister kan kun  

 indgås eet listeforbund.
§ 38. Kandidatlister, der ikke er tildelt samme bogstavbetegnelse, kan  

 støtte hinanden ved at indgå valgforbund.
Hver kandidatliste kan kun indgå  

 eet valgforbund.
 Stk. 2. Kandidatlister, der har indgået listeforbund, betragtes som een  

 kandidatliste ved anvendelse af reglerne i stk. 1.
 § 39. Kandidatlister, der har indgået listeforbund eller valgforbund,  

 betragtes som een kandidatliste ved opgørelsen af, hvor mange mandater der  

 ved valget er tilfaldet de enkelte kandidatlister, jf. § 81, stk. 2.
 Stk. 2. Kandidatlister, der har indgået listeforbund, anføres i samme felt  

 på stemmesedlen, jf. § 46, stk. 3.
§ 40. Skriftlig anmeldelse om indgåede listeforbund og valgforbund skal  

 indleveres til valgbestyrelsens formand senest kl. 12 mandagen 22 dage før  

 valgdagen.
Anmeldelsen skal for hver kandidatliste være underskrevet af alle  

 de stillere, der har underskrevet kandidatlisten, og af alle kandidater på  

 kandidatlisten.
 Stk. 2. Stillere og kandidater kan på kandidatlisten skriftligt bemyndige  

 een eller flere stillere til at anmelde listeforbund og valgforbund.
§ 41. En kandidatliste kan trækkes tilbage fra et anmeldt listeforbund  

 eller valgforbund.
Skriftlig meddelelse om tilbagetrækning fra anmeldte  

 listeforbund eller valgforbund skal indleveres til valgbestyrelsens formand  

 senest kl. 12 mandagen 22 dage før valgdagen.
Meddelelsen skal være  

 underskrevet af kandidatlistens stillere og kandidater, jf. dog stk. 2.
 Stk. 2. Stillere og kandidater kan på kandidatlisten skriftligt bemyndige  

 en eller flere stillere til at give meddelelse om tilbagetrækning fra et  

 anmeldt listeforbund eller valgforbund.
Stk. 3. Tilbagetrækning af en kandidatlistes deltagelse i et forbund  

 medfører ikke, at det anmeldte forbund bortfalder for de øvrige deltagere i  

 forbundet.
Tilsvarende gælder i tilfælde af mangler ved anmeldelse af et  

 forbund.
 § 42. Hvis der er anmeldt listeforbund eller valgforbund i strid med  

 reglerne i §§ 37-38, gælder følgende:
 1) Er der indgået flere listeforbund mellem kandidatlister, der er tildelt  

 samme bogstavbetegnelse, anses ingen af listeforbundene for indgået.
 2) Har en kandidatliste eller et listeforbund indgået flere valgforbund,  

 anses kandidatlisten, henholdsvis listeforbundet, ikke som deltager i nogen  

 af forbundene.
 3) Hvis der i et valgforbund indgår flere kandidatlister, der er tildelt  

 samme bogstavbetegnelse, anses ingen af disse kandidatlister som deltager i  

 valgforbundet, medmindre kandidatlisterne tillige indgår i eet listeforbund.
§ 43. De godkendte kandidatlister, herunder samtlige kandidaters navne,  

 samt oplysning om anmeldte listeforbund og valgforbund bekendtgøres af  

 kommunalbestyrelsen.
Bekendtgørelse sker ved opslag i kommunens  

 folkeregister, når fristen for anmeldelse af liste- og valgforbund er  

 udløbet.
Amtsvalgbestyrelsen underretter de pågældende kommunalbestyrelser om  

 de godkendte kandidatlister og anmeldte forbund til amtsrådsvalget.
Legitimation som tilskudsansøger efter partistøtteloven § 44. Samtidig med indleveringen af kandidatlisten til valgbestyrelsens  

 formand kan anmeldes, hvilken forening eller hvilke vælgere i kommunen,  

 henholdsvis amtskommunen, der er berettiget til på kandidatlistens vegne at  

 ansøge om og modtage tilskud efter lov om økonomisk støtte til politiske  

 partier mv.
Anmeldelsen, der skal være skriftlig, skal være underskrevet af  

 alle de stillere, der har underskrevet kandidatlisten.
 Stk. 2. Hvis der ikke sker anmeldelse efter stk. 1, gælder reglerne i  

 nævnte lov om, hvem der er berettiget til på kandidatlistens vegne at ansøge  

 om og modtage tilskud.
Stemmesedler § 45. Stemmesedlen skal indeholde bogstavbetegnelsen og listebetegnelsen  

 for samtlige godkendte kandidatlister til valget i kommunen, henholdsvis  

 amtskommunen.
Stemmesedlen skal endvidere indeholde navnene på samtlige  

 godkendte kandidater på kandidatlisterne, jf. dog § 48.
 § 46. Kandidatlisterne anføres på stemmesedlen i særskilte felter, jf. dog  

 stk. 3. Felterne anføres i alfabetisk rækkefølge efter  

 bogstavbetegnelsen.Kandidatlister, der ikke er tildelt nogen  

 bogstavbetegnelse, jf. § 36, anføres nederst på stemmesedlen i alfabetisk  

 rækkefølge efter listebetegnelsen.
 Stk. 2. Hvis flere kandidatlister er tildelt samme bogstavbetegnelse,  

 anføres de pågældende kandidatlister i indbyrdes rækkefølge efter det tal,  

 der er tilføjet bogstavbetegnelsen.
Stk. 3. Kandidatlister, der har indgået listeforbund, anføres i samme  

 felt.
Inden for feltet anføres de enkelte kandidatlister i rubrikker ved  

 siden af hinanden under den fælles bogstavbetegnelse og listebetegnelse.
§ 47. Kandidaternes navne anføres på stemmesedlen i feltet, henholdsvis  

 rubrikken, for den pågældende kandidatliste.
Kandidaternes navne anføres i  

 den rækkefølge, der er angivet på kandidatlisten, enten under hinanden eller  

 i kolonner ved siden af hinanden.
Hvis kandidaterne er opstillet i en bestemt  

 rækkefølge (partiliste), sættes foran kandidaternes navne et nummer, der  

 angiver denne rækkefølge.
§ 48. Hvis det af hensyn til stemmesedlens størrelse og overskuelighed er  

 nødvendigt, kan indenrigsministeren efter ansøgning fra valgbestyrelsen  

 godkende, at kandidaternes navne ikke bliver anført på stemmesedlen til  

 valget i kommunen, henholdsvis amtskommunen.
Såfremt kandidaternes navne ikke  

 anføres på stemmesedlen, skal stemmesedlen udformes således, at der inden for  

 feltet, henholdsvis rubrikken, for hver kandidatliste er plads til, at  

 vælgeren kan skrive et kandidatnavn.
 Stk. 2. Valgbestyrelsens ansøgning efter stk. 1 skal indsendes til  

 indenrigsministeren snarest muligt efter udløbet af fristen for indlevering  

 af kandidatlister, jf. § 23.
 Stk. 3. I forbindelse med meddelelse af godkendelse efter stk. 1  

 fastsætter indenrigsministeren de særlige regler om afstemningen på  

 valgdagen, jf. § 51, stk. 3, § 54, stk. 1 og 2, og § 55, stk. 3, samt om  

 opgørelsen af afstemningen, jf. § 74, der skal gælde som følge af, at  

 kandidaternes navne ikke anføres på stemmesedlen.
 § 49. Indenrigsministeren fastsætter nærmere regler om stemmesedlens  

 indhold og udformning.
 § 50. Amtsvalgbestyrelsen sørger for, at det nødvendige antal stemmesedler  

 og opslag til amtsrådsvalget er afleveret til vedkommende kommunalbestyrelser  

 senest søndagen 2 dage før valgdagen.
Kapitel 5 Afstemning på valgdagen § 51. Afstemningen foregår i de samme afstemningsområder som valg til  

 Folketinget.
I hvert afstemningsområde foregår afstemningen på eet  

 afstemningssted.
Stk. 2. Kommunalbestyrelsen sørger for lokaler til afstemningen samt for  

 det fornødne antal stemmerum og stemmekasser.
Stemmerum skal være indrettet  

 således, at der kan afgives stemme, uden at andre kan se, hvorledes vælgeren  

 stemmer.
Stemmerum skal være forsynet med det fornødne udstyr til  

 stemmeafgivning.
Stemmekasser skal være indrettet således, at ingen  

 stemmeseddel kan tages ud, uden at stemmekassen åbnes.
Stemmekasser skal  

 kunne låses eller forsegles.
På hvert afstemningssted skal findes særskilte  

 stemmekasser til brug ved kommunalbestyrelsesvalg og amtsrådsvalg.
Stk. 3. I stemmelokalerne skal der være opslag, der angiver samtlige  

 godkendte kandidatlister til kommunalbestyrelsesvalget og amtsrådsvalget med  

 angivelse af disses bogstavbetegnelse og listebetegnelse og med kandidaternes  

 navne i den rækkefølge, hvori de er anført på stemmesedlen.
Opslagene skal  

 tillige indeholde oplysning om indgåede listeforbund og valgforbund.
 Stk. 4. Kommunalbestyrelsen sørger i øvrigt for, at der på hvert  

 afstemningssted er truffet de fornødne forberedelser til afstemningen,  

 herunder at valgstyrerne og de tilforordnede vælgere er gjort bekendt med  

 deres opgaver på valgdagen.
§ 52. Afstemningen begynder kl. 9 og fortsætter til kl. 20, og så længe  

 der endnu derefter indfinder sig vælgere for at stemme.
Afstemningen sluttes,  

 når ingen vælger tilkendegiver at ville stemme, uanset at der gives  

 opfordring hertil.
Stk. 2. Inden stemmeafgivningens begyndelse skal tilforordnede vælgere  

 vise de tilstedeværende, at stemmekasserne er tomme.
Derefter skal kasserne  

 straks låses eller forsegles.
§ 53. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres til  

 vælgeren een stemmeseddel til kommunalbestyrelsesvalget og een stemmeseddel  

 til amtsrådsvalget.
 Stk. 2. Såfremt en vælger kun ønsker at benytte den ene af de udleverede  

 stemmesedler, skal den stemmeseddel, der ikke ønskes benyttet, tilbageleveres  

 til den tilforordnede vælger, der registrerer stemmesedlen som  

 tilbageleveret.
§ 54. Stemmeafgivningen sker i stemmerummet, hvor kun vælgeren må være til  

 stede.
På stemmesedlen sætter vælgeren et kryds ved en listebetegnelse eller  

 et kandidatnavn.
Stk. 2. En vælger kan få ombyttet en stemmeseddel, hvis den er fejlagtigt  

 afkrydset eller ved uagtsomhed gjort ubrugelig.
Ombytning kan ikke ske, efter  

 at stemmesedlen er lagt i stemmekassen.
Stk. 3. Når stemmeafgivningen er foretaget, sammenfolder vælgeren  

 stemmesedlen, således at ingen kan se, hvordan der er stemt.
Derefter lægger  

 vælgeren stemmesedlen i den stemmekasse, der er beregnet dertil, i  

 overværelse af en tilforordnet vælger.
 § 55. Vælgere, der på grund af manglende førlighed, svagelighed eller  

 lignende ikke kan bevæge sig ind i stemmelokalet eller stemmerummet eller i  

 øvrigt foretage stemmeafgivningen på den foreskrevne måde, jf. § 54, kan  

 forlange fornøden hjælp til stemmeafgivningen, jf. dog stk. 3. Der kan herved  

 ske de nødvendige lempelser i den foreskrevne fremgangsmåde, herunder gives  

 adgang til at foretage stemmeafgivning umiddelbart uden for stemmelokalet.
Stk. 2. Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3. Hjælp til afkrydsning af en stemmeseddel kan kun ydes, såfremt  

 vælgeren umiddelbart over for dem, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
§ 56. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 57. De, der forestår afstemningen, må ikke under afstemningen give en  

 vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har været til stede for at afgive stemme, eller i øvrigt  

 oplyse forhold vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, at vælgerne  

 møder og afgiver stemme.
§ 58. Når afstemningen er afsluttet, optælles og sammenbindes i særskilte  

 pakker for henholdsvis kommunalbestyrelsesvalget og amtsrådsvalget de  

 stemmesedler, der ikke er udleveret, de stemmesedler, der er tilbageleveret,  

 og de stemmesedler, der er ombyttet.
Derefter foretages stemmeoptælling i  

 overensstemmelse med reglerne i §§ 74-76.
Kapitel 6 Brevstemmeafgivning Brevstemmeafgivning her i landet § 59. Enhver vælger, der er forhindret i at møde frem til afstemningen på  

 valgdagen, kan brevstemme på ethvert folkeregister her i landet.
 § 60. Vælgere, der er indlagt på eller optaget i følgende institutioner,  

 kan brevstemme i institutionen:
 1) Sygehuse.
 2) Plejehjem, herunder særlige plejehjem, og beskyttede boliger, der  

 drives efter reglerne i bistandsloven.
3) Daghjem, institutioner for voksne personer med vidtgående fysiske eller  

 psykiske handicap, der drives efter reglerne i bistandsloven, samt  

 døgninstitutioner for voksne, der drives efter nævnte lovs  

 forsøgsbestemmelser.
Kommunalbestyrelsen kan dog beslutte, at der ikke skal  

 foretages brevstemmeafgivning på et daghjem, eller at brevstemmeafgivning i  

 en institution i stedet skal ske efter reglerne i stk. 3 om  

 brevstemmeafgivning i hjemmet.
 Stk. 2. Vælgere, der er indsat i en af kriminalforsorgens anstalter eller  

 arresthuse, kan brevstemme i institutionen.
Stk. 3. Vælgere, der på grund af sygdom eller manglende førlighed ikke vil  

 kunne møde frem på afstemningsstedet, kan brevstemme i hjemmet, medmindre de  

 har mulighed for at stemme i en af de institutioner eller boliger, der er  

 nævnt i stk. 1. Anmodning om at brevstemme i hjemmet skal indgives senest kl.  

 18 torsdagen 12 dage før valgdagen.
Anmodningen skal indgives til  

 folkeregistret i opholdskommunen.
Anmodning kan tidligst indgives tirsdagen 4  

 uger før valgdagen.
 Stk. 4. Vælgere, der har bopæl på afsides beliggende øer, der ikke udgør  

 et selvstændigt afstemningsområde, kan brevstemme på øen.
 § 61. Brevstemmer efter § 60, stk. 1-3, skal afgives til 2  

 stemmemodtagere, der er ansat i kommunens forvaltning eller på institutionen,  

 jf. dog stk. 2.
 Stk. 2. På de institutioner, der er nævnt i § 60, stk. 1, nr. 2 og 3, kan  

 kun den ene af stemmemodtagerne være ansat på institutionen.
 Stk. 3. På de øer, der er nævnt i § 60, stk. 4, udpeger  

 kommunalbestyrelsen en eller flere vælgere til at fungere som  

 brevstemmemodtagere.
 § 62. Brevstemmeafgivning her i landet kan finde sted fra tirsdagen 3 uger  

 før valgdagen, dog senest lørdagen før valgdagen.
Brevstemmeafgivning på Færøerne, i Grønland og i udlandet § 63. Vælgere, der opholder sig på Færøerne eller i Grønland, kan  

 brevstemme på de færøske eller grønlandske folkeregistre eller hos en  

 stemmemodtager, der er udpeget af indenrigsministeren.
 Stk. 2. Vælgere, der opholder sig i udlandet, kan brevstemme på en dansk  

 diplomatisk eller konsulær repræsentation eller hos en stemmemodtager, der er  

 udpeget af indenrigsministeren.
 Stk. 3. Brevstemmeafgivning kan finde sted fra den 3. tirsdag i august  

 måned i valgåret.
 Stk. 4. Indenrigsministeren sørger for, at de danske repræsentationer og  

 andre stemmemodtagere i udlandet bliver underrettet om dagen for afholdelse  

 af de kommunale valg.
Brevstemmeafgivning på danske skibe i udenrigsfart og danske havanlæg § 64. Søfolk og passagerer på danske skibe i udenrigsfart samt personer,  

 der er ansat på danske havanlæg, kan brevstemme på skibet eller havanlægget.  

 Skibsføreren eller den, som skibsføreren har udpeget, henholdsvis  

 havanlæggets chef eller den, som chefen har udpeget, fungerer som  

 stemmemodtager.
 Stk. 2. Brevstemmeafgivning kan finde sted fra den 3. tirsdag i august  

 måned i valgåret, jf. dog stk. 3.
 Stk. 3. På danske havanlæg på dansk område kan brevstemmeafgivning finde  

 sted fra tirsdagen 3 uger før valgdagen, dog senest lørdagen før valgdagen.
 § 65. Indenrigsministeren sørger for, at skibsførere på danske skibe i  

 udenrigsfart og chefer på danske havanlæg bliver underrettet om dagen for  

 afholdelse af de kommunale valg.
Stk. 2. Skibsføreren på et dansk skib i udenrigsfart skal sørge for, at  

 der foretages brevstemmeafgivning om bord i så god tid forud for valgdagen,  

 at brevstemmerne kan komme frem til kommunalbestyrelsen inden afstemningens  

 begyndelse på valgdagen, medmindre tvingende og uopsættelige  

 skibsforretninger er til hinder herfor.
Tilsvarende regler gælder for danske  

 havanlæg.
Brevstemmematerialet § 66. Brevstemmematerialet til brevstemmeafgivning her i landet består af  

 en stemmeseddel til kommunalbestyrelsesvalget med tilhørende konvolut, en  

 stemmeseddel til amtsrådsvalget med tilhørende konvolut samt følgebrev og  

 yderkuvert.
Ved brevstemmeafgivning på Færøerne, i Grønland, i udlandet, på  

 danske skibe i udenrigsfart og på danske havanlæg anvendes samme  

 brevstemmemateriale som til folketingsvalg.
Indenrigsministeren bestemmer  

 brevstemmematerialets nærmere indhold og udformning.
 Stk. 2. Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og de  

 danske repræsentationer i udlandet samt om bord i danske skibe i udenrigsfart  

 og på danske havanlæg uden for dansk område.
Fremgangsmåden ved brevstemmeafgivning § 67. Vælgere, der ønsker at brevstemme, skal vise fornøden legitimation  

 til brevstemmemodtageren.
Herefter udleveres brevstemmematerialet, jf. § 66.
 Stk. 2. På stemmesedlen anfører vælgeren listebetegnelsen eller  

 bogstavbetegnelsen for en kandidatliste, der er opstillet i den kommune,  

 henholdsvis amtskommune, hvor vælgeren er optaget på valglisten. Ønsker  

 vælgeren at stemme på en bestemt kandidat, der er opstillet i den pågældende  

 kommune, henholdsvis amtskommune, anfører vælgeren navnet på kandidaten,  

 eventuelt med tilføjelse af listebetegnelsen eller bogstavbetegnelsen for den  

 kandidatliste, kandidaten er opstillet på.
Stk. 3. Vælgeren udfylder stemmesedlen uden overværelse af andre og lægger  

 den i konvolutten.
Derefter udfylder vælgeren følgebrevet og underskriver  

 dette i overværelse af stemmemodtageren, der attesterer stemmeafgivningen.
 Stk. 4. Hvis vælgeren ikke er i stand til at udfylde stemmesedlen eller  

 udfylde og underskrive følgebrevet, skal stemmemodtageren yde den fornødne  

 hjælp, jf. dog stk. 5. Er der ydet hjælp, skal dette fremgå af følgebrevet.
 Stk. 5. Hjælp til udfyldning af stemmesedlen kan kun ydes, såfremt  

 vælgeren umiddelbart over for den, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
Stk. 6. Konvolutten med stemmeseddel samt følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
§ 68. Stemmemodtagere må ikke i forbindelse med brevstemmeafgivningen give  

 en vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har afgivet brevstemme, eller i øvrigt oplyse forhold  

 vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, om vælgere  

 afgiver brevstemme.
 § 69. Indenrigsministeren fastsætter nærmere regler om tilrettelæggelse og  

 gennemførelse af brevstemmeafgivning samt om fremgangsmåden ved afgivelse af  

 brevstemme.
Modtagelse og kontrol af brevstemmer § 70. Kommunalbestyrelsen anfører tidspunktet for modtagelsen af en  

 brevstemme på yderkuverten.
I en protokol anføres det antal brevstemmer, der  

 modtages, og datoen herfor samt det antal brevstemmer, der videresendes til  

 andre kommuner, jf. stk. 2, og datoen herfor.
Indenrigsministeren fastsætter  

 regler om protokollens indhold og udformning.
 Stk. 2. Hvis afsenderen efter sin bopælsangivelse på yderkuverten har  

 bopæl i en anden kommune, skal kommunalbestyrelsen straks videresende  

 brevstemmen til denne.
 Stk. 3. Kommunalbestyrelsen samler og opgør antallet af brevstemmer for  

 hvert afstemningsområde i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende afstemningsområde.
§ 71. Valgstyrerne gennemgår brevstemmerne, om nødvendigt dagen før  

 valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2. En brevstemme kan ikke komme i betragtning, såfremt 1) afsenderen ikke er opført på valglisten eller ikke længere har fast  

 bopæl i kommunen, henholdsvis amtskommunen, 2) afsenderen er død inden valgdagen, 3) yderkuverten indeholder flere end eet følgebrev og een konvolut til  

 hvert af de pågældende valg, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt, eller 6) brevstemmen ikke er afgivet inden for de frister, der er nævnt i § 62,  

 § 63, stk. 3, og § 64, stk. 2 og 3.
 Stk. 3. Er der fra samme vælger modtaget mere end een brevstemme til hvert  

 valg, der kan komme i betragtning, kommer kun den sidst afgivne brevstemme i  

 betragtning.
§ 72. Når en brevstemme kan komme i betragtning, sættes et mærke ved  

 vælgerens navn på valglisten, der angiver, at vælgeren har afgivet  

 brevstemme.
Hvis yderkuverten foruden følgebrev kun indeholder en konvolut  

 til et af valgene sættes tillige et mærke, der angiver, hvilket af valgene  

 vælgeren har afgivet brevstemme til.
Den uåbnede konvolut og følgebrevet  

 lægges på ny i yderkuverten og opbevares, indtil afstemningen er afsluttet.  

 Derefter tages konvolutterne ud af yderkuverterne og lægges i en af  

 stemmekasserne til stemmesedler til det pågældende valg.
Konvolutterne åbnes  

 først i forbindelse med stemmeoptællingen.
 Stk. 2. Når en brevstemme ikke kan komme i betragtning, anføres årsagen  

 hertil på yderkuverten, og den uåbnede konvolut og følgebrevet lægges på ny i  

 yderkuverten.
 Stk. 3. Brevstemmer, der modtages af valgstyrerne efter afstemningens  

 begyndelse, påtegnes om modtagelsestidspunktet og kommer ikke i betragtning.
 § 73. En vælger, der har afgivet en brevstemme, der er taget i  

 betragtning, kan ikke stemme til det eller de pågældende valg ved  

 afstemningen på valgdagen.
Kapitel 7 Opgørelse af afstemningen Stemmeoptælling på afstemningsstedet § 74. Når afstemningen er afsluttet, foretager valgstyrerne og de  

 tilforordnede vælgere stemmeoptælling på afstemningsstedet.
Stemmeoptællingen  

 er offentlig.
Særskilt for kommunalbestyrelsesvalget og amtsrådsvalget  

 optælles, hvor mange stemmer der ved afstemningen er afgivet for hver af  

 kandidatlisterne.
For hvert listeforbund optælles, hvor mange stemmer der  

 anses for afgivet for listeforbundet.
Dette stemmetal sammentælles derefter  

 med stemmetallene for de enkelte kandidatlister i listeforbundet.
Stk. 2. En stemme er afgivet for den kandidatliste, inden for hvis felt,  

 henholdsvis rubrik, på stemmesedlen vælgeren har sat kryds.
Har vælgeren sat  

 kryds såvel ud for den fælles listebetegnelse for kandidatlister, der har  

 indgået et listeforbund, som i rubrikken for een af de kandidatlister, der  

 deltager i listeforbundet, anses stemmesedlen ligeledes som afgivet for den  

 pågældende kandidatliste.
Har vælgeren alene sat kryds ved den fælles  

 listebetegnelse for de kandidatlister, der har indgået et listeforbund, anses  

 stemmen som afgivet for listeforbundet og henføres ikke til nogen af de  

 kandidatlister, der deltager i listeforbundet.
Tilsvarende gælder, hvis  

 vælgeren har sat kryds i rubrikken for to eller flere af de kandidatlister,  

 der deltager i listeforbundet.
Stk. 3. En brevstemme er afgivet for den kandidatliste, hvis  

 listebetegnelse eller bogstavbetegnelse vælgeren har anført på  

 brevstemmesedlen.
Har vælgeren på brevstemmesedlen anført navnet på en  

 kandidat, anses stemmen som afgivet for den pågældende kandidatliste.
Har  

 vælgeren på brevstemmesedlen anført såvel den fælles listebetegnelse for  

 kandidatlister, der har indgået et listeforbund, som navnet på en kandidat,  

 der er opstillet på en af de kandidatlister, der deltager i listeforbundet,  

 anses brevstemmesedlen ligeledes som afgivet for den pågældende  

 kandidatliste.
Har vælgeren på brevstemmesedlen alene anført den fælles  

 listebetegnelse eller bogstavbetegnelse for kandidatlister, der har indgået  

 listeforbund, anses stemmen som afgivet for listeforbundet og henføres ikke  

 til nogen af de kandidatlister, der deltager i listeforbundet.
Tilsvarende  

 gælder, hvis vælgeren på brevstemmesedlen har anført listebetegnelsen eller  

 bogstavbetegnelsen for en kandidatliste, der har indgået et listeforbund,  

 tillige med navnet på en kandidat, der er opstillet på en af de øvrige  

 kandidatlister, der deltager i listeforbundet.
§ 75. En stemmeseddel afgivet på afstemningsstedet er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller hvilket  

 listeforbund vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2. En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller  

 listeforbund vælgeren har villet give sin stemme, 3) der på stemmesedlen alene er anført navnet på en person, som ikke er  

 opstillet på nogen kandidatliste til valget i den pågældende kommune,  

 henholdsvis amtskommune, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3. Valgstyrerne anfører i den pågældende afstemningsbog, hvor mange  

 stemmesedler de har anset for ugyldige og grundene hertil.
 Stk. 4. Indenrigsministeren kan fastsætte nærmere regler om bedømmelsen af  

 stemmesedler, herunder brevstemmesedler.
§ 76. Når stemmeoptællingen for kommunalbestyrelsesvalget, henholdsvis  

 amtsrådsvalget, er afsluttet, indføres resultatet i den pågældende  

 afstemningsbog, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen i kommunen, der straks herefter giver  

 meddelelse til formanden for amtsvalgbestyrelsen om resultatet af  

 afstemningen til amtsrådsvalget.
 Stk. 2. Stemmematerialet sammenpakkes og afleveres til  

 kommunalbestyrelsen.
Fintælling § 77. Senest dagen efter at afstemningen har fundet sted, foretager  

 valgbestyrelsen i kommunen den endelige opgørelse af resultatet af  

 stemmeafgivningen (fintælling) såvel til kommunalbestyrelsesvalget som til  

 amtsrådsvalget.
Fintællingen er offentlig.
 Stk. 2. Kommunalbestyrelsen sørger for, at afstemningsbøgerne,  

 stemmesedlerne, brevstemmematerialet samt de benyttede valglister og valgkort  

 er til stede ved fintællingen.
 § 78. Fintællingen foretages særskilt for kommunalbestyrelsesvalget og  

 amtsrådsvalget efter reglerne i stk. 2-6.
Stk. 2. For hvert afstemningsområde foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 74-75.  

 Resultaterne af optællingerne indføres i den pågældende valgbog.
Derefter  

 opgøres, hvor mange stemmer der i hele kommunen, henholdsvis amtskommunen, er  

 tilfaldet hver kandidatliste.
For hvert listeforbund opgøres, hvor mange  

 stemmer der i hele kommunen, henholdsvis amtskommunen, anses for afgivet for  

 listeforbundet.
Dette stemmetal sammentælles med stemmetallene for de enkelte  

 kandidatlister i listeforbundet.
Resultatet indføres i valgbogen og meddeles  

 de tilstedeværende.
 Stk. 3. Der foretages samtidig en opgørelse for hele kommunen, henholdsvis  

 amtskommunen, af antallet af personlige stemmer for hver kandidat samt  

 antallet af listestemmer for hver kandidatliste.
Stk. 4. Har vælgeren sat kryds ud for navnet på en kandidat eller såvel ud  

 for navnet på en kandidat som ud for betegnelsen for den kandidatliste,  

 kandidaten er opstillet på, anses stemmesedlen som afgivet for kandidaten  

 (personlig stemme). Har vælgeren sat kryds ud for såvel den fælles  

 listebetegnelse for kandidatlister, der har indgået et listeforbund, som ud  

 for navnet på en kandidat, der er opstillet på en af de kandidatlister, der  

 deltager i listeforbundet, anses stemmesedlen ligeledes som en personlig  

 stemme for den pågældende kandidat.
Tilsvarende gælder, hvis vælgeren på  

 brevstemmesedlen har anført navnet på en kandidat eller såvel navnet på en  

 kandidat som listebetegnelsen eller bogstavbetegnelsen for den kandidatliste,  

 kandidaten er opstillet på.
Har vælgeren på brevstemmesedlen anført såvel den  

 fælles listebetegnelse eller bogstavbetegnelse for kandidatlister, der har  

 indgået et listeforbund, som navnet på en kandidat, der er opstillet på en af  

 de kandidatlister, der deltager i listeforbundet, anses brevstemmesedlen  

 ligeledes som en personlig stemme for den pågældende kandidat.
Stk. 5. Har vælgeren sat kryds ud for betegnelsen for en kandidatliste  

 eller inden for kandidatlistens felt, henholdsvis rubrik, på en sådan måde,  

 at det ikke med sikkerhed fremgår, hvilken af kandidatlistens kandidater  

 vælgeren har villet give sin stemme, anses stemmesedlen som afgivet for  

 kandidatlisten (listestemme). Tilsvarende gælder, hvis vælgeren på  

 brevstemmesedlen har anført listebetegnelsen eller bogstavbetegnelsen for en  

 kandidatliste eller navnene på flere kandidater opstillet på samme  

 kandidatliste.
Har vælgeren på brevstemmesedlen anført såvel den fælles  

 listebetegnelse eller bogstavbetegnelse for kandidatlister, der har indgået  

 et listeforbund, som navnene på flere kandidater, der er opstillet på een af  

 de kandidatlister, der deltager i listeforbundet, anses brevstemmesedlen  

 ligeledes som en listestemme for den pågældende kandidatliste.
Stk. 6. Resultatet af opgørelsen af afstemningen indføres i den pågældende  

 valgbog.
Valgbogen for amtsrådsvalget sendes snarest til formanden for  

 amtsvalgbestyrelsen.
Kapitel 8 Opgørelsen af valget § 79. Valgbestyrelsen foretager opgørelsen af valget senest dagen efter,  

 at fintællingen har fundet sted, jf. dog § 80, stk. 4. Opgørelsen af  

 amtsrådsvalget foretages på grundlag af de valgbøger for amtsrådsvalget, som  

 amtsvalgbestyrelsen har modtaget fra valgbestyrelsen i kommunerne, jf. dog  

 stk. 2.
 Stk. 2. Hvis amtsvalgbestyrelsen har foretaget fornyet fintælling, jf. §  

 80, lægges resultatet af denne til grund for opgørelsen af amtsrådsvalget.
§ 80. Amtsvalgbestyrelsen kan beslutte at ville foretage en fornyet  

 fintælling af de stemmesedler, der er afgivet til amtsrådsvalget.
Den  

 fornyede fintælling kan vedrøre alle stemmesedler eller bestemte grupper af  

 stemmesedler.
Stk. 2. Hvis amtsvalgbestyrelsen før valgdagen har truffet beslutning om  

 at foretage fornyet fintælling, skal valgbestyrelsen i de pågældende kommuner  

 sørge for, at stemmesedlerne til amtsrådsvalget sendes til  

 amtsvalgbestyrelsen senest dagen efter fintællingen.
Hvis amtsvalgbestyrelsen  

 efter valget træffer beslutning om at foretage en fornyet fintælling, skal  

 stemmesedlerne til amtsrådsvalget sendes til amtsvalgbestyrelsen senest dagen  

 efter, at kommunalbestyrelsen har modtaget underretning om  

 amtsvalgbestyrelsens beslutning.
 Stk. 3. Inden fremsendelsen til amtsvalgbestyrelsen skal stemmesedlerne  

 være sammenbundet og pakket, som angivet i § 88, stk. 1, nr. 2-6.
 Stk. 4. Senest dagen efter, at amtsvalgbestyrelsen har modtaget  

 stemmesedlerne fra kommunerne, jf. stk. 2, skal amtsvalgbestyrelsen foretage  

 den endelige opgørelse af valget.
Mandaternes fordeling på kandidatlister § 81. For hvert valgforbund sammentælles stemmetallene for de  

 kandidatlister og listeforbund, der har indgået valgforbundet.
Stk. 2. Det samlede stemmetal for hvert valgforbund, det samlede stemmetal  

 for hvert listeforbund, der ikke har indgået valgforbund, samt stemmetallet  

 for hver kandidatliste, der hverken har indgået listeforbund eller  

 valgforbund, divideres med 1, 2, 3 osv., indtil der er foretaget et så stort  

 antal divisioner som det antal mandater, der højst kan ventes at tilfalde  

 valgforbundet, listeforbundet eller kandidatlisten.
Det valgforbund, det  

 listeforbund eller den kandidatliste, der har den største af de fremkomne  

 kvotienter, får det første mandat i kommunalbestyrelsen, henholdsvis  

 amtsrådet.
Den næststørste kvotient giver ret til det andet mandat og så  

 fremdeles, indtil alle mandater i kommunalbestyrelsen, henholdsvis amtsrådet,  

 er fordelt.
Er kvotienterne lige store, foretages lodtrækning.
 Stk. 3. Er der tilfaldet et valgforbund, et listeforbund eller en  

 kandidatliste flere mandater end det samlede antal kandidater, der er  

 opstillet på de kandidatlister og listeforbund, der indgår i valgforbundet,  

 henholdsvis listeforbundet og kandidatlisten, overføres det eller de  

 overskydende mandater til det valgforbund, det listeforbund eller den  

 kandidatliste, der efter beregningerne i stk. 2 er nærmest berettiget til  

 yderligere mandater.
 § 82. Det antal mandater, der er tilfaldet et valgforbund, fordeles mellem  

 de kandidatlister og listeforbund, hvoraf valgforbundet består, jf. § 81,  

 stk. 1, efter den fremgangsmåde der er angivet i § 81, stk. 2.
 Stk. 2. Er der tilfaldet en kandidatliste eller et listeforbund, der har  

 indgået valgforbund, flere mandater end antallet af kandidater på  

 kandidatlisten, henholdsvis det samlede antal kandidater i listeforbundet,  

 overføres det eller de overskydende mandater til den kandidatliste eller det  

 listeforbund i valgforbundet, der efter beregningerne i stk. 1 er nærmest  

 berettiget til yderligere mandater.
 § 83. Det antal mandater, der er tilfaldet et listeforbund, jf. § 81, stk.  

 2 og 3, og § 82, fordeles mellem kandidatlisterne i listeforbundet efter den  

 fremgangsmåde, der er angivet i § 81, stk. 2.
 Stk. 2. Er der tilfaldet en af kandidatlisterne i listeforbundet flere  

 mandater end antallet af kandidater på kandidatlisten, overføres det eller de  

 overskydende mandater til den af de øvrige kandidatlister i listeforbundet,  

 der efter beregningerne i stk. 1 er nærmest berettiget til yderligere  

 mandater.
Kandidatudvælgelsen § 84. På grundlag af optællingen af kandidaternes personlige stemmer og  

 antallet af listestemmer, jf. § 78, stk. 2-5, opgøres det, hvilke af en  

 kandidatlistes kandidater der har opnået valg.
§ 85. Er kandidaterne sideordnet opstillet, jf. § 24, stk. 2, tilfalder  

 kandidatlistens mandater kandidaterne i rækkefølge efter størrelsen af deres  

 personlige stemmetal.
I tilfælde af stemmelighed foretager valgbestyrelsen  

 lodtrækning.
 § 86. Er kandidaterne opstillet i en bestemt rækkefølge (partiliste), jf.  

 § 24, stk. 2, foretages opgørelsen af, hvilke kandidater der er valgt, på  

 følgende måde:
1) Kandidatlistens samlede stemmetal, jf. § 78, stk. 2, divideres med et  

 tal, der er een større end det antal mandater, der er tilfaldet  

 kandidatlisten.
Det derved fremkomne tal forhøjes, uanset om det er et helt  

 tal, til det næste hele tal.
Dette tal er herefter kandidatlistens  

 fordelingstal.
 2) Kandidater, der har opnået et personligt stemmetal, der er lig med  

 eller større end fordelingstallet, er valgt.
3) Kandidater, der har opnået færre personlige stemmer end  

 fordelingstallet, tildeles i rækkefølge efter deres nummer på partilisten og  

 så langt listestemmerne rækker et så stort antal stemmer, at summen af  

 personlige stemmer og listestemmer udgør fordelingstallet.
Kandidater, der på  

 denne måde opnår et stemmetal, der er lig med fordelingstallet, er valgt.
 4) Opnås det ikke herved at få besat de mandater, der er tilfaldet  

 kandidatlisten, er de øvrige kandidater valgt i rækkefølge efter størrelsen  

 af de opnåede stemmetal (personlige stemmer og listestemmer tilsammen). Har  

 to eller flere kandidater opnået samme stemmetal, er den eller de kandidater,  

 der står først på partilisten, valgt.
 Stk. 2. Kandidater, der er valgt efter stk. 1, nr. 2 og 3, er valgt i  

 partilistens rækkefølge.
 § 87. Resultatet af opgørelsen af valget indføres i valgbogen.
§ 88. Valgbestyrelsen i kommunen underskriver valgbogen straks efter  

 valgets opgørelse og afleverer den til kommunalbestyrelsen.
I særskilte  

 pakker sammenbindes 1) valgkortene, 2) de stemmesedler, der ikke er udleveret, 3) de stemmesedler, der er tilbageleveret, 4) de stemmesedler, der er ombyttet, 5) de afgivne blanke og andre ugyldige stemmesedler, 6) de gyldige stemmesedler, således at de personlige stemmer for hver  

 kandidat, listestemmerne for hver kandidatliste og stemmerne for hvert  

 listeforbund samles i pakker for sig, og 7) brevstemmematerialet.
Stk. 2. Hver pakke påtegnes om indholdet og forsegles.
Pakkerne og det  

 øvrige valgmateriale opbevares og tilintetgøres efter reglerne i § 106.
 Stk. 3. Senest dagen efter valgets opgørelse sender valgbestyrelsen en  

 kopi af valgbogen til indenrigsministeren.
 § 89. Amtsvalgbestyrelsen underskriver valgbogen straks efter valgets  

 opgørelse og afleverer den til amtsrådet.
 Stk. 2. Hvis amtsvalgbestyrelsen har foretaget en fornyet fintælling, jf.  

 § 80, pakkes og sammenbindes stemmesedlerne til amtsrådsvalget som angivet i  

 § 88, stk. 1 og 2, og opbevares og tilintetgøres af amtsrådet efter reglerne  

 i § 106.
 Stk. 3. Senest dagen efter valgets opgørelse sender amtsvalgbestyrelsen en  

 kopi af valgbogen til indenrigsministeren.
 § 90. Valgbestyrelsen underretter de valgte om, at de er valgt.
§ 91. De ikke valgte kandidater er stedfortrædere for de valgte af samme  

 liste.
I de tilfælde, der er nævnt i stk. 3, betragtes de ikke valgte tillige  

 som stedfortrædere for de valgte af en anden liste.
 Stk. 2. En stedfortræder indtræder i kommunalbestyrelsen, henholdsvis  

 amtsrådet, i de tilfælde, der er nævnt i § 92, stk. 5, § 96 og § 104.  

 Stedfortræderne indtræder i rækkefølge efter størrelsen af de pågældendes  

 stemmetal, jf. § 85 og § 86, stk. 1, nr. 4.
 Stk. 3. Er der ingen stedfortræder på den pågældende kandidatliste,  

 overføres mandatet til den kandidatliste, der efter reglerne i § 81, stk. 3,  

 § 82, stk. 2, eller § 83, stk. 2, er nærmest berettiget til yderligere  

 mandater.
 Stk. 4. Valgbestyrelsen underretter de ikke valgte kandidater om, at de er  

 stedfortrædere med angivelse af rækkefølgen på stedfortræderlisten, jf. stk.  

 2, 2. pkt.
Kapitel 9 Fritagelse for valg.
Valgklager § 92. Enhver, der er valgbar, har pligt til at modtage valg, jf. dog stk.  

 2.
 Stk. 2. Kommunalbestyrelsen, henholdsvis amtsrådet, skal efter anmodning  

 fra den valgte meddele fritagelse for valget, såfremt den valgte på grund af  

 sin helbredstilstand, varetagelse af andet offentligt hverv, forretninger  

 eller lignende har rimelig grund til at ønske sig fritaget for valget.
Stk. 3. Anmodning om fritagelse for valg skal indgives skriftligt til  

 kommunalbestyrelsen, henholdsvis amtsrådet, senest fredagen 10 dage efter  

 valgdagen.
Kommunalbestyrelsen, henholdsvis amtsrådet, tager stilling til  

 anmodningen på et møde, der afholdes snarest efter fristens udløb.
 Stk. 4. Afslag på en anmodning om fritagelse for valg kan af den valgte  

 indbringes for indenrigsministeren senest 14 dage efter, at afslaget er  

 givet.
 Stk. 5. Såfremt en valgt kandidat fritages for at modtage valg, indtræder  

 stedfortræderen efter reglerne i § 91 i den pågældendes sted.
§ 93. Enhver vælger i kommunen, henholdsvis amtskommunen, kan klage over  

 valget.
Klager skal indgives skriftligt til kommunalbestyrelsen, henholdsvis  

 amtsrådet, senest ugedagen efter valgdagen.
Klager afgøres på et møde, der  

 afholdes snarest efter klagefristens udløb.
 Stk. 2. Spørgsmålet om, hvorvidt en valgt kandidat har mistet sin  

 valgbarhed på grund af straf, jf. § 4, afgøres efter reglerne i § 101.
 § 94. Afgørelser efter § 93, stk. 1, kan indbringes for  

 indenrigsministeren af enhver vælger i kommunen, henholdsvis amtskommunen,  

 senest 14 dage efter at afgørelsen er meddelt klageren.
 § 95. Hvis den endelige afgørelse af en klage over valget går ud på, at  

 afstemningen erklæres ugyldig, skal der snarest muligt afholdes omvalg.
Stk. 2. Ved omvalg kan kun de personer, der havde valgret og var optaget  

 på valglisten på den almindelige valgdag, afgive stemme.
Omvalg afholdes i  

 øvrigt efter samme regler som valget på den almindelige valgdag.
 § 96. Hvis den endelige afgørelse af en klage over valget går ud på, at et  

 eller flere medlemmers valg erklæres ugyldigt, indtræder vedkommende  

 stedfortræder efter reglerne i § 91.
Kapitel 10 Den nyvalgte kommunalbestyrelse og det nyvalgte amtsråd § 97. Når kommunale valg har været afholdt, tiltræder den nyvalgte  

 kommunalbestyrelse, henholdsvis det nyvalgte amtsråd, den 1. januar i året  

 efter valgåret, og de hidtidige medlemmer fratræder den 31. december i  

 valgåret, jf. dog stk. 2.
 Stk. 2. Såfremt der inden den 31. december i valgåret er truffet endelig  

 afgørelse om, at der skal afholdes omvalg, jf. § 95, stk. 1, tiltræder den  

 nyvalgte kommunalbestyrelse, henholdsvis det nyvalgte amtsråd, ikke, og de  

 hidtige medlemmer fratræder først, når der har været afholdt omvalg, og det  

 er endeligt afgjort, at der ikke skal afholdes fornyet omvalg.
 § 98. Hvis indenrigsministeren efter den 31. december i valgåret træffer  

 afgørelse om, at afstemningen erklæres ugyldig, skal den nyvalgte  

 kommunalbestyrelse, henholdsvis det nyvalgte amtsråd, forblive i virksomhed,  

 indtil der har været afholdt omvalg, og det er endeligt afgjort, at der ikke  

 skal afholdes fornyet omvalg.
 § 99. I de tilfælde, der er nævnt i § 98, kan den nyvalgte  

 kommunalbestyrelse, henholdsvis det nyvalgte amtsråd, ikke uden  

 tilsynsmyndighedens samtykke afholde andre udgifter end fastsat i det budget,  

 som den fratrådte kommunalbestyrelse, henholdsvis det fratrådte amtsråd, har  

 vedtaget, eller i øvrigt indgå nogen forpligtelse, som ikke er hjemlet i  

 dette budget, jf. dog stk. 2.
 Stk. 2. Foranstaltninger, der er påbudt ved lov eller anden bindende  

 retsforskrift, er ikke omfattet af stk. 1.
 Stk. 3. Bestemmelsen i stk. 1 har virkning fra det tidspunkt, da  

 indenrigsministerens afgørelse er meddelt kommunalbestyrelsen, henholdsvis  

 amtsrådet.
 Stk. 4. Stk. 1 og 2 finder tilsvarende anvendelse i tilfælde, hvor den  

 hidtidige kommunalbestyrelse, henholdsvis det hidtidige amtsråd, efter  

 bestemmelsen i § 97, stk. 2, ikke er fratrådt den 31. december i valgåret.
Kapitel 11 Medlemmers udtræden og stedfortræderes indtræden i valgperioden § 100. Mister et medlem sin valgbarhed, udtræder medlemmet af  

 kommunalbestyrelsen, henholdsvis amtsrådet, jf. dog § 102.
 Stk. 2. Spørgsmålet, om et medlem har mistet sin valgbarhed, afgøres af  

 kommunalbestyrelsen, henholdsvis amtsrådet, jf. dog § 101.
 § 101. Er eller bliver et medlem straffet, skal kommunalbestyrelsen,  

 henholdsvis amtsrådet, indberette dette til Valgbarhedsnævnet, jf. § 105, der  

 afgør, om medlemmet som følge heraf har mistet sin valgbarhed, jf. dog stk.  

 3.
 Stk. 2. Hvis en stedfortræder, der indkaldes til møde i  

 kommunalbestyrelsen, henholdsvis amtsrådet, er straffet, skal  

 kommunalbestyrelsen, henholdsvis amtsrådet, indberette dette til  

 Valgbarhedsnævnet, der afgør om stedfortræderen som følge heraf har mistet  

 sin valgbarhed, jf. dog stk. 3.
 Stk. 3. Hvis datoen for den endelige dom eller bødens vedtagelse ligger  

 før valgdagen, skal der ikke ske indberetning til Valgbarhedsnævnet, jf. § 4,  

 stk. 2.
 § 102. Et medlem, der udtræder som følge af midlertidig fraflytning fra  

 kommunen, henholdsvis amtskommunen, kan genindtræde i kommunalbestyrelsen,  

 henholdsvis amtsrådet, når den pågældende på ny tager fast bopæl i kommunen,  

 henholdsvis amtskommunen, og såfremt dette sker senest 6 måneder efter  

 fraflytningen.
 Stk. 2. Hvis et medlem ønsker at genindtræde efter reglerne i stk. 1, skal  

 den pågældende inden sin midlertidige fraflytning give kommunalbestyrelsen,  

 henholdsvis amtsrådet, underretning herom.
 § 103. Et medlem skal efter anmodning fritages for sit medlemskab, såfremt  

 medlemmet på grund af sin helbredstilstand, varetagelse af andet offentligt  

 hverv, forretninger eller lignende har rimelig grund til at ønske sig  

 fritaget for medlemskabet.
 Stk. 2. Afgørelse om, hvorvidt en anmodning efter stk. 1 skal imødekommes,  

 træffes af kommunalbestyrelsen, henholdsvis amtsrådet.
 Stk. 3. Afslag på anmodning om fritagelse efter stk. 1 kan indbringes for  

 indenrigsministeren af det pågældende medlem senest 14 dage efter, at  

 afslaget er givet.
 § 104. Når et medlem i valgperiodens løb udtræder eller dør, indtræder  

 vedkommende stedfortræder efter reglerne i § 91 i det pågældende medlems  

 sted.
 § 105. Indenrigsministeren nedsætter et valgbarhedsnævn, der træffer  

 afgørelse i spørgsmål om fortabelse af valgbarhed på grund af straf, jf. § 4,  

 for så vidt angår medlemskab af kommunale råd samt andre offentlige hverv,  

 der er betinget af valgbarhed til et kommunalt råd.
 Stk. 2. Valgbarhedsnævnet består af en formand og en næstformand, der  

 beskikkes af indenrigsministeren, og 4 andre medlemmer, hvoraf  

 Amtsrådsforeningen i Danmark udpeger eet og Kommunernes Landsforening tre.
Foreningerne udpeger endvidere en stedfortræder for hvert af de 4  

 medlemmer.
Formanden skal ved beskikkelsen være landsdommer eller  

 højesteretsdommer.
Beskikkelserne og valgene gælder for 4 år.
 Stk. 3. Nævnets afgørelser kan ikke indbringes for anden administrativ  

 myndighed.
Kapitel 12 Forskellige bestemmelser § 106. Kommunalbestyrelsen opbevarer valgbogen til  

 kommunalbestyrelsesvalget, afstemningsbøgerne, valglisterne, valgkortene,  

 stemmesedlerne samt øvrigt valgmateriale, som kommunalbestyrelsen eller  

 valgbestyrelsen har modtaget i forbindelse med kommunalbestyrelsesvalget, jf.  

 dog stk. 2, 2. pkt..
Stk. 2. Amtsrådet opbevarer valgbogen til amtsrådsvalget samt øvrigt  

 valgmateriale, som amtsrådet eller valgbestyrelsen har modtaget i forbindelse  

 med amtsrådsvalget.
Har amtsvalgbestyrelsen foretaget en fornyet fintælling,  

 opbevarer amtsrådet stemmesedlerne til amtsrådsvalget, jf. § 89, stk. 2.
 Stk. 3. Valglisterne, valgkortene og stemmesedlerne, herunder  

 brevstemmemateriale, skal tilintetgøres, når klagefristen er udløbet, jf. §  

 93, og eventuelle klager over valget er endeligt afgjort. Øvrigt  

 valgmateriale skal opbevares efter reglerne i lov om kommunernes styrelse.
 § 107. Udgifterne ved kommunale valg afholdes af kommunerne, jf. dog stk.  

 2-4.
Stk. 2. Amtskommunerne afholder udgifterne til de foranstaltninger, som  

 efter denne lov påhviler amtsrådet eller amtskommunens valgbestyrelse.
Ved  

 omvalg til amtsrådet afholdes samtlige udgifter til valget af amtskommunen,  

 jf. dog stk. 3 og 4.
 Stk. 3. Udgifterne til brevstemmematerialet afholdes af statskassen.
 Stk. 4. Udgifter til porto til forsendelse af brevstemmer afholdes af den  

 myndighed, institution, skib eller havanlæg, som stemmemodtageren  

 repræsenterer.
 § 108. Medmindre højere straf er forskyldt efter den øvrige lovgivning  

 straffes den, der overtræder § 57, § 65, stk. 2, eller § 68 med bøde eller  

 hæfte.
 Stk. 2. I regler, der udstedes efter loven, kan der fastsættes straf af  

 bøde for overtrædelse af bestemmelser i reglerne.
§ 109. Justitsministeren kan fastsætte regler til sikring af, at der ikke  

 på eller ud til offentlig vej eller plads udøves valgagitation på en måde,  

 der forstyrrer den offentlige orden.
I reglerne kan der fastsættes straf af  

 bøde for overtrædelse af bestemmelser i reglerne.
Kapitel 13 Ikrafttrædelses- og overgangsbestemmelser § 110. Loven træder i kraft den 1. april 1989.
 Stk. 2. Samtidig ophæves lov om kommunale valg, jf. lovbekendtgørelse nr.  

 139 af 26. marts 1985.
Stk. 3. De hidtil gældende regler om fortabelse af valgbarhed til  

 kommunale råd på grund af straf samt om medlemmers udtræden og  

 stedfortræderes indtræden finder anvendelse indtil udløbet af indeværende  

 valgperiode.
Stk. 4. De hidtil gældende regler om pligt til at modtage  

 valg til ligningskommissionen og om fritagelse for hvervet som medlem af  

 ligningskommissionen finder anvendelse indtil udløbet af indeværende  

 valgperiode for så vidt angår medlemskab i denne periode.
Bemærkninger til lovforslaget Almindelige bemærkninger 1. Baggrunden for lovforslaget I september 1983 nedsatte indenrigsministeren et udvalg (Valglovsudvalget  

 af 1983) med den opgave at foretage en gennemgang af folketingsvalgloven og  

 den kommunale valglov samt Europa-Parlamentsvalgloven med henblik på en  

 revision af disse love.
Udvalget afgav delbetænkning om folketingsvalgloven i efteråret 1986.  

 Betænkningen dannede grundlag for lov nr. 271 af 13. maj 1987 om valg til  

 Folketinget.
I februar 1988 afgav udvalget sin anden delbetænkning om den  

 kommunale valglov og Europa-Parlamentsvalgloven (betænkning nr. 1138/1988,  

 »Ny kommunal valglov og ny Europa-Parlamentsvalglov«).
 Valglovsudvalget har i sin betænkning foreslået, at der gennemføres en ny  

 kommunal valglov, og at der i forbindelse hermed foretages en række  

 indholdsmæssige ændringer i forhold til den gældende kommunale valglov.
 Valglovsudvalget har som led i sit arbejde udarbejdet udkast til en ny  

 kommunal valglov med tilhørende bemærkninger til de enkelte bestemmelser.
Lovforslaget er med enkelte undtagelser identisk med det lovudkast, der  

 indeholdes i Valglovsudvalgets betænkning.
Udvalgets forslag om ændring af  

 reglerne om fortabelse af valgbarhed på grund af straf og om forhøjelse af  

 stillerantallet i de større kommuner og amtskommunerne er ikke medtaget i  

 lovforslaget.
 Den gældende kommunale valglov er fra 1924 og er siden da ændret ved 26  

 ændringslove.
Valglovsudvalget har i sin anden delbetænkning ligeledes foreslået, at der  

 gennemføres en ny Europa-Parlamentsvalglov, og har udarbejdet udkast til en  

 ny lov.
Herom henvises til det den 26. oktober 1988 fremsatte forslag til lov  

 om valg af danske repræsentanter til Europa-Parlamentet (De Europæiske  

 Fællesskabers Forsamling).
2. Lovforslagets formål og hovedindhold Formålet med lovforslaget er at gennemføre en generel modernisering og  

 forenkling af reglerne om forberedelse og gennemførelse af kommunale valg,  

 herunder at bringe lovens regler om afstemning på valgdagen,  

 brevstemmeafgivning mv. i overensstemmelse med de tilsvarende regler i den  

 nye folketingsvalglov.
Moderniseringen af reglerne om forberedelse og gennemførelse af kommunale  

 valg gennemføres dels ved en ændret inddeling af lovstoffet i kapitler, dels  

 ved en række indholdsmæssige ændringer i forhold til den gældende kommunale  

 valglov.
Endelig er gennemført sproglige moderniseringer og forenklinger  

 overalt, hvor dette har været tiltrængt og muligt.
Som bilag til lovforslaget er optaget en oversigt over kapitelinddelingen  

 i lovforslaget sammenholdt med gældende kommunale valglov.
I øvrigt henvises  

 til bemærkningerne til de enkelte bestemmelser i lovforslaget, hvoraf bl.a.  

 fremgår, hvor de tilsvarende bestemmelser findes i den gældende kommunale  

 valglov.
Nedenfor i afsnit 2.1. og 2.2. er der en skematisk opregning af de enkelte  

 ændringsforslag med angivelse af de paragraffer i lovforslaget, hvor de  

 pågældende forslag findes.
Opregningen er ikke udtømmende.
Med hensyn til det  

 nærmere indhold af de enkelte forslag og begrundelsen herfor henvises til  

 bemærkningerne til de enkelte bestemmelser.
2.1. Forslag til indholdsmæssige ændringer i de regler, der er særegne for  

 kommunale valg - En strafbar handling kan ikke medføre tab af valgbarhed, hvis datoen for  

 den endelige dom eller bødens vedtagelse ligger før valgdagen (§§ 4 og 101).
 - Fritagelsesgrunde for opstilling til valg kan ikke mere påberåbes som  

 fritagelsesgrunde for modtagelse af valg (§§ 5 og 92).
 - Valgdagen fastsættes direkte i loven (3. tirsdag i november måned i  

 valgåret) (§ 6).
 - Det tilladte samlede antal kandidater på kandidatlister i listeforbund  

 forhøjes fra 4 mere til 8 mere end det antal medlemmer, der skal vælges (§  

 21).
 Fristen for indlevering af kandidatlister forlænges fra 14 dage til 4 uger  

 før valgdagen (§ 23).
 - På kandidatlister skal kandidaters og stilleres personnummer oplyses i  

 stedet for som hidtil fødselsdato (§§ 24 og 25).
 - Adgangen til at anmelde personlige stedfortrædere ved amtsrådsvalg  

 ophæves (se bemærkningerne til §§ 23-26).
 - Anmeldelse af en listebetegnelse gøres obligatorisk (§ 24).
 - De særlige stiller- og kandidatblanketter til amtsrådsvalg afskaffes (se  

 bemærkningerne til §§ 23-26).
 - Reglerne om fredsvalg og udfyldningsvalg ophæves, da de ikke anvendes i  

 praksis.
 - Landsdækkende bogstavbetegnelser skal (og kan kun) tildeles  

 kandidatlister for partier, der er opstillingsberettiget til Folketinget (§  

 33).
 - Reglerne om tildeling af fælles bogstavbetegnelse lempes (bl.a. af  

 hensyn til partiernes ungdomsorganisationer) (§ 34).
 - Reglerne om listeforbund og valgforbund præciseres (§§ 37-42).
 - Indsættelse af regler om legitimation som tilskudsansøger efter  

 partistøtteloven (§ 44).
 - Reglerne om pligt til at modtage valg til ligningskommissionen og om  

 fritagelse for medlemshvervet udgår af den kommunale valglov (se  

 bemærkningerne til § 92).
 - Adgangen til at besætte en ledig plads med en stedfortræder udvides,  

 idet adgangen til at afholde udfyldningsvalg ophæves (§ 104).
 - Ændring af reglerne om udgiftsfordeling mellem kommuner og amtskommuner  

 ved kommunale valg (§ 107).
2.2. Forslag til indholdsmæssige ændringer som følge af den nye  

 folketingsvalglov 2.2.1. Forslag af mere væsentlig karakter - Den kommunale valglovs bestemmelser om afstemningsområder erstattes af  

 en regel om, at afstemningen foregår i de samme afstemningsområder som  

 folketingsvalg (§ 51).
 - Ophævelse af adgangen til middagslukning på afstemningssteder i mindre  

 kommuner (§ 52).
 - Krav om 2 hjælpere ved hjælp til stemmeafgivning på valgdagen samt om 2  

 stemmemodtagere ved brevstemmeafgivning på plejehjem mv. (§§ 55 og 61).
 - Smidiggørelse af reglerne om adgang til at afgive brevstemme i  

 institutioner (§ 60).
 - Ved flere brevstemmer fra een vælger skal sidst afgivne brevstemme tages  

 i betragtning (og ikke den først afgivne) (§ 71).
 - Ophævelse af adgangen til at stemme på valgdagen, uanset afgiven  

 brevstemme (§ 73).
 - Ophævelse af adgangen til at afgive brevstemme på danske skibe i  

 indenrigsfart (§ 64).
2.2.2. Forslag af overvejende teknisk karakter - Valgstyrernes valgbog benævnes for fremtiden »afstemningsbog«  

 (for at undgå forveksling med valgbestyrelsens valgbog) (§ 16).
 - Liberalisering af reglerne om kandidaters navneangivelse på  

 stemmesedlen, herunder afskaffelse af »parenteser« (§ 24).
- Nye regler om næstformanden i valgbestyrelsen (§ 14).
 - Videregående adgang til diæter for valgstyrere og tilforordnede vælgere  

 (§ 18).
 - Kommunalbestyrelsen skal bestemme skriftfarven i det skriveredskab, der  

 skal anvendes til afkrydsning af stemmesedlen (§ 51).
- Stemmekasser, der er forseglet, kan anvendes (§ 51).
 - Almindelig adgang til inden udlevering af stemmesedlen at spørge en  

 vælger om navn, fødselsdato og bopæl (§ 53).
- Afskaffelse af kravet om udskrivelse af særskilt valgkort for vælgere,  

 der har afgivet brevstemme (§ 72).
 - Frister med klokkeslæt angives som hovedregel til kl. 12 (§§ 23, 26, 27,  

 40 og 41).
 - Forenkling af reglerne om kontrol med brevstemmer (§§ 70-72).
3. Lovforslagets økonomiske og administrative konsekvenser Lovforslaget medfører en række administrative forenklinger bl.a. på grund  

 af fastsættelse af valgdagen direkte i loven, automatisk tildeling af  

 landsdækkende bogstavbetegnelse til kandidatlister for partier, der er  

 opstillingsberettiget til Folketinget, og bortfald af stiller- og  

 kandidatblanketter ved amtsrådsvalg.
 Endvidere vil arbejdet med kontrol af kandidatlisterne blive lettet ved  

 forslaget om, at kandidatlisterne skal indeholde oplysning om kandidaters og  

 stilleres personnummer i stedet for som hidtil fødselsdato.
Forslaget om 2 stemmemodtagere ved brevafstemning i institutioner vil  

 medføre et vist merarbejde og dermed merudgifter for kommunerne.
En række  

 kommuner praktiserer dog allerede en ordning med 2 stemmemodtagere.
 Forslaget indebærer derudover en ændret fordeling af udgifterne ved  

 amtsrådsvalg mellem amtskommuner og kommuner, idet udgifterne til  

 stemmekasser mv. til amtsrådsvalg overgår fra amtskommunerne til kommunerne.  

 Disse udgifter er dog af beskeden størrelse.
4. Forhandlinger om lovforslaget Forslaget har inden fremsættelsen været forelagt for Justitsministeriet,  

 Budgetdepartementet og Administrations- og Personaledepartementet.
 Betænkning nr. 1138/1988 og dermed udkastet til lovforslaget har været  

 forelagt for Skattedepartementet, Kommunernes Landsforening,  

 Amtsrådsforeningen i Danmark samt Københavns og Frederiksberg Kommuner.  

 Betænkningen er endvidere sendt til samtlige kommuner og amtskommuner, som  

 har haft lejlighed til at fremkomme med bemærkninger til lovudkastet.
Bemærkninger til lovforslagets enkelte bestemmelser Til kapitel 1.
Valgret og valgbarhed Til §§ 1-2 Bestemmelsen i § 1 om valgretsbetingelserne svarer til gældende lovs § 1,  

 mens bestemmelsen i § 2 om optagelse på valglisten og bopæl i kommunen,  

 henholdsvis amtskommunen, på valgdagen som betingelse for at udøve valgret  

 svarer til gældende lovs § 5.
Til § 3 Bestemmelserne i § 3, der indeholder reglerne om tidspunktet for  

 valgbarhedsbetingelsernes opfyldelse, svarer til gældende lovs § 12 c, stk.  

 2. Fristerne er dog forlænget fra 8 dage før valgdagen til 22 dage før  

 valgdagen som en konsekvens af forlængelse af fristen for indlevering af  

 kandidatlister fra 14 dage før valgdagen til 4 uger før valgdagen, jf.  

 nedenfor i bemærkningerne til § 23.
Til § 4 Bestemmelsen, der indeholder reglerne om fortabelse af valgbarhed som  

 følge af straf, svarer til gældende lovs § 2, dog med den ændring, at en  

 strafbar handling ikke kan medføre tab af valgbarhed, såfremt datoen for den  

 endelige dom eller bødens vedtagelse ligger før valgdagen.
Efter de gældende regler kan også straffe idømt før valgdagen medføre tab  

 af valgbarhed, dog således, at en strafbar handling ikke kan medføre tab af  

 valgbarhed, når der på valgdagen er forløbet 3 år, efter at straffen er  

 udstået, endeligt eftergivet eller bortfaldet.
Er straffen ubetinget fængsel  

 på over 6 måneder eller forvaring, er fristen dog 5 år.
Ved betingede domme  

 og bødestraffe regnes fristen fra datoen for den endelige dom eller bødens  

 vedtagelse.
Begrundelsen for den foreslåede ændring er, at det alene bør være  

 vælgerne, der ved deres stemmeafgivning på valgdagen kan afgøre, om en person  

 er værdig til at være medlem af et kommunalt råd.
I valgperioden (og perioden  

 mellem valgdagen og valgperiodens begyndelse) må Valgbarhedsnævnet, jf. §  

 105, varetage den funktion, der på valgdagen er tillagt vælgerne.
Hertil kommer, at man ved den foreslåede ændring fjerner den vilkårlighed,  

 der ligger i de gældende regler, hvorefter det beror på eet medlems  

 indsigelse, om sager om straffe før valgperiodens begyndelse skal forelægges  

 for Valgbarhedsnævnet og dermed eventuelt medføre tab af valgbarhed.
Denne  

 indsigelsesret kan misbruges.
 Vedrørende indberetning til Valgbarhedsnævnet af straffedomme og  

 bødevedtagelser henvises til § 101 og bemærkningerne hertil.
Valglovsudvalget har stillet forslag om, at værdighedskravet erstattes af  

 faste regler om, hvilke straffe (ubetinget frihedsstraf på 30 dage eller  

 derover), der medfører tab af valgbarhed og som følge heraf nedlæggelse af  

 Valgbarhedsnævnet.
Dette forslag kan regeringen imidlertid ikke tilslutte  

 sig.
Regeringen mener, at det gældende værdighedskrav og dermed  

 Valgbarhedsnævnet bør opretholdes, dog med ovennævnte ændring.
 Vedrørende kriteriet »endelig dom« bemærkes, at ankes en dom,  

 anses afgørelsen først for endelig på tidspunktet for ankedommens afsigelse.
Hvis en anket dom falder før valgdagen medfører en sådan dom ikke tab af  

 valgbarhed.
Ankes dommen derimod ikke, anses dommen for endelig på  

 tidspunktet for domsafsigelsen.
 Bestemmelsen i § 4, stk. 3, om at opstilling som kandidat altid kan ske  

 uanset indsigelser om manglende valgbarhed på grund af straf, svarer til den  

 hidtidige bestemmelse i § 12 c, stk. 2, sidste pkt.
Til § 5 Bestemmelsen, der indeholder regler om fritagelse for pligten til at lade  

 sig opstille, svarer til gældende lovs § 12, stk. 2, dog med den ændring, at  

 pligten til opstilling anses for bortfaldet, når den pågældende har været  

 medlem enten af en kommunalbestyrelse eller af et amtsråd i 2 hele  

 sammenhængende valgperioder.
Efter de gældende regler genopstår  

 opstillingspligten, når der er forløbet 2 valgperioder, siden den pågældende  

 sidst var medlem.
I øvrigt henvises til bemærkningerne nedenfor til § 92.
Til § 6 Bestemmelsen om valgperioden svarer til gældende lovs §§ 4 og 37.
 Valgdagen, der efter den gældende lov er en af indenrigsministeren fastsat  

 dag, der skal være en tirsdag, i den sidste halvdel af november måned,  

 foreslås fastsat i loven til den 3. tirsdag i november måned.
Valgdagen foreslås fastlagt til den 3. tirsdag i november måned, fremfor  

 den 4. tirsdag, fordi der af hensyn til afgørelsen af eventuelle valgklager  

 bør være et passende tidsrum mellem valgdagen og tidspunktet for afholdelse  

 af det konstituerende møde.
Efter § 6 i lov om kommunernes styrelse skal det  

 konstituerende møde afholdes i perioden 1.-15. december i det år, hvor der  

 har været afholdt valg.
Efter forslaget skal de næste kommunale valg afholdes  

 tirsdag den 21. november 1989. I overensstemmelse hermed har  

 indenrigsministeren i medfør af § 4, jf. § 37, i den gældende kommunale  

 valglov fastsat, at de næste kommunale valg skal afholdes tirsdag den 21.  

 november 1989, jf.
Indenrigsministeriets bekendtgørelse nr. 525 af 25. august  

 1988.
Til kapitel 2 Valglister og valgkort Til § 7 Bestemmelsen, der indeholder den almindelige regel om, på hvilken  

 valgliste en vælger skal optages, svarer til gældende lovs § 6, idet  

 bestemmelsen dog er ændret således, at det er anført, at optagelse på  

 valglisten skal ske i den kommune, hvor vælgeren er tilmeldt folkeregistret,  

 mens det i gældende lov er anført, at vælgerne skal optages på valglisten i  

 den kommune, hvor de har fast bopæl. Ændringen svarer til den ændring, der er  

 gennemført ved den nye folketingsvalglovs § 15, og tager højde for de  

 tilfælde, hvor der ikke er sammenfald mellem en vælgers folkeregisterkommune  

 og den kommune, hvor den pågældende for tiden opholder sig, idet vælgeren i  

 så fald skal optages på valglisten i folkeregisterkommunen.
Det drejer sig  

 f.eks. om visse grupper af værnepligtige, søfolk og institutionsanbragte.
Det  

 er fortsat en valgretsbetingelse, at vedkommende har fast bopæl i kommunen  

 (amtskommunen), jf. § 1, stk. 1.
Til §§ 8-9 Bestemmelserne, der indeholder reglerne om udarbejdelse af valglister,  

 svarer med enkelte sproglige ændringer til gældende lovs §§ 7-8. Benævnelsen  

 »hovedvalglisten« er således ændret til »hovedlisten«, og  

 benævnelsen »supplementsvalglisten« er ændret til  

 »tilflytterlisten«.
Hovedlisten og tilflytterlisten udgør tilsammen  

 valglisten.
Til § 10 Bestemmelsen, der indeholder reglerne om udsendelse af valgkort, svarer  

 til gældende lovs § 9.
Til §§ 11-12 Bestemmelserne, der indeholder reglerne om bekendtgørelse om udsendelse af  

 valgkort, behandling af indsigelser samt om berigtigelse af valglisten,  

 svarer til gældende lovs §§ 8 a, 9 a, og 9 b.
Til kapitel 3 Valgbestyrelser, valgstyrere og tilforordnede vælgere Til §§ 13-14 Bestemmelsen i § 13, stk. 1, fastslår, at der senest 8 uger før valgdagen  

 skal vælges en valgbestyrelse for hver kommune og amtskommune.
Bestemmelserne  

 i § 13, stk. 2 og 3, indeholder en kort beskrivelse af valgbestyrelsens  

 opgaver i kommunerne, henholdsvis amtskommunerne. § 14, stk. 1, indeholder  

 reglerne om valgbestyrelsens medlemstal, valg og sammensætning. § 14, stk. 2,  

 indeholder en regel om valg af næstformand for valgbestyrelsen.
 I den gældende lov findes de tilsvarende bestemmelser i § 10, stk. 1 og 2,  

 og § 38, stk. 1. I forhold til de gældende regler indeholder § 13 følgende  

 ændringer:
1) Det bestemmes, at medlemstallet højst kan udgøre 7, svarende til det  

 højeste medlemstal i økonomiudvalget, jf. § 18, stk. 1, i lov om kommunernes  

 styrelse.
Mindsteantallet er som hidtil fastsat til 5.
 2) Valgbestyrelsens opgaver er - ligesom i den nye folketingsvalglov -  

 angivet til bestemt afgrænsede opgaver (modtagelse af kandidatlister mv.,  

 tilvejebringelse af stemmesedler og opslag, fintælling (for så vidt angår den  

 kommunale valgbestyrelse) samt opgørelsen af valget), mens alle andre  

 forberedelser til valget påhviler kommunalbestyrelsen, henholdsvis amtsrådet.
 3) For så vidt angår Københavns Kommune fastsættes udtrykkeligt, at  

 borgmesteren for den afdeling, hvorunder offentlige valg er henlagt, skal  

 være formand for valgbestyrelsen, samt at valgbestyrelsens medlemmer og  

 stedfortrædere skal vælges blandt Magistratens og Borgerrepræsentationens  

 medlemmer.
 4) Reglen om, at der skal vælges en næstformand for valgbestyrelsen er ny.  

 Reglen svarer til den tilsvarende bestemmelse i den nye folketingsvalglov.
Herudover kan nævnes, at det nu fremgår udtrykkeligt, jf. § 14, stk. 1, at  

 valgbestyrelsen skal vælges ved forholdstalsvalg, samt at den gruppe, der har  

 valgt et medlem, tillige skal udpege en stedfortræder.
Borgmesteren,  

 henholdsvis amtsborgmesteren, er som hidtil født formand for valgbestyrelsen.  

 Ifølge § 25, stk. 2, i lov om kommunernes styrelse regnes borgmesterens plads  

 som den ene af de pladser, der kan tilkomme den gruppe i kommunalbestyrelsen  

 (amtsrådet), hvortil borgmesteren hører, og den fragår derfor i det antal  

 pladser, som denne gruppe skal besætte.
 Det bemærkes, at kandidater til valget - i modsætning til hvad der gælder  

 ved folketingsvalg - ikke er udelukket fra at være medlemmer af  

 valgbestyrelsen.
Til § 15 Bestemmelsen, der indeholder reglerne om de opgaver, der påhviler  

 valgbestyrelsens formand, samt om valgbogen, svarer til gældende lovs § 10,  

 stk. 4-7, og § 38, stk. 1, 3.-4. pkt.
Beskrivelsen af valgbogens indhold er  

 dog væsentligt afkortet, idet indenrigsministeren fastsætter regler om  

 valgbogens indhold.
Det er udtrykkeligt anført, at valgbestyrelsen i  

 kommunerne skal føre særskilte valgbøger for kommunalbestyrelsesvalget og  

 amtsrådsvalget.
Til § 16 Bestemmelsen, der indeholder reglerne om valg af valgstyrere, svarer til  

 gældende lovs § 14, stk. 4-5, med nedennævnte undtagelser.
 Der stilles ikke mere krav om, at nogle af valgstyrerne skal vælges blandt  

 kommunalbestyrelsens medlemmer, selv om det i mange tilfælde vil være  

 formålstjenligt.
Det fastslås, at formændene for valgstyrerne vælges under eet ved  

 forholdstalsvalg.
Efter gældende lov er det uklart, om hver valgstyrerformand  

 skal vælges ved flertalsvalg, eller om de skal vælges under eet ved  

 forholdstalsvalg.
Spørgsmålet om, hvor de enkelte valgstyrere skal gøre  

 tjeneste, afgøres i mangel af enighed af kommunalbestyrelsen ved almindelig  

 flertalsafgørelse.
Det foreslås, at den »valgbog«, valgstyrerne skal føre, for  

 fremtiden benævnes »afstemningsbog« for at undgå forveksling med  

 valgbestyrelsens valgbog.
Det foreslås, at indenrigsministeren skal fastsætte  

 regler om afstemningsbogens indhold og udformning, hvilket svarer til  

 praksis.
Den hidtidige bestemmelse om, at afstemningsbogen skal stadfæstes af  

 kommunalbestyrelsen, foreslås ophævet, da den må anses for overflødig.
Det er  

 udtrykkeligt anført, at der skal føres særskilte afstemningsbøger for  

 kommunalbestyrelsesvalget og amtsrådsvalget.
Til § 17 Bestemmelsen i § 17, stk. 1, der indeholder reglerne om de tilforordnede  

 vælgere, svarer til gældende lovs § 17, stk. 2. Selvom det nu alene nævnes i  

 lovteksten, at valg af tilforordnede vælgere sker ved forholdstalsvalg, er  

 der ikke noget i vejen for, at de - her som andetsteds hvor  

 forholdstalsvalgmåden er foreskrevet - udpeges i enighed af  

 kommunalbestyrelsen.
Med hensyn til »tjenestestedet« for de enkelte  

 tilforordnede vælgere bemærkes, at afgørelse herom i mangel af enighed  

 træffes af kommunalbestyrelsen ved almindelig flertalsafgørelse.
Det samme  

 gælder vedrørende valgstyrernes »tjenestested«, jf. bemærkningerne  

 ovenfor til § 16.
Bestemmelsen i § 17, stk. 2, hvorefter amtsrådet kan vælge tilforordnede  

 vælgere, er ny.
Bestemmelsen vil kunne have praktisk betydning i de tilfælde,  

 hvor amtsrådet (amtsvalgbestyrelsen) før valget har besluttet at ville  

 foretage fornyet fintælling, jf. § 80.
Til § 18 Bestemmelsen i § 18, stk. 1, om at hvervet som valgstyrer eller  

 tilforordnet vælger er et borgerligt ombud, svarer til de gældende regler i §  

 14, stk. 5, og § 17, stk. 2. Af reglerne i den kommunale styrelseslov følger,  

 at et kommunalbestyrelsesmedlem (amtsrådsmedlem) er pligtig at påtage sig  

 hvervet som medlem af valgbestyrelsen.
 Bestemmelsen i § 18, stk. 3, om diæter svarer til gældende lovs § 14, stk.  

 6. Det foreslås dog, at der skal ydes diæter ikke blot for virksomhed på  

 valgdagen, men for virksomhed i forbindelse med valget.
Det er obligatorisk for kommunalbestyrelsen at yde diæter til de  

 pågældende, også i Københavns Kommune. § 18, stk. 3, indeholder ikke hjemmel  

 til at yde erstatning for tabt arbejdsfortjeneste.
I øvrigt ydes diæterne  

 efter reglerne i § 16 i lov om kommunernes styrelse.
Det betyder bl.a., at  

 der ikke kan ydes diæter til en borgmester eller medlemmerne af magistraten i  

 de kommuner, der har oprettet en magistrat med hjemmel i § 64 i lov om  

 kommunernes styrelse.
Til kapitel 4 Kandidatlister til valgene Til §§ 19-22 Bestemmelserne i §§ 19-22 indeholder de almindelige regler om  

 kandidatlister til valgene. § 19 indeholder reglerne om antal stillere og §  

 20 reglerne om tidspunktet for stillernes opfyldelse af valgretsbetingelserne  

 mv. § 21 indeholder reglerne om det højeste antal kandidater på en  

 kandidatliste, herunder reglerne om det højeste samlede antal kandidater på  

 kandidatlister i listeforbund. § 22 indeholder reglerne om  

 kommunalbestyrelsens, henholdsvis amtsrådets, bekendtgørelse om, hvor mange  

 medlemmer der skal vælges, antallet af stillere, fristen for indlevering af  

 kandidatlister mv.
 I gældende lov findes de tilsvarende bestemmelser i § 12, stk. 1, § 12 a,  

 stk. 2-3, § 12 b, stk. 1, § 12 c, stk. 1, 1. pkt., og stk. 2, 2. pkt., § 39,  

 stk. 1 og 2, 3.-8. pkt., § 11 og § 38, stk. 2.
 §§ 19 og 20 indeholder ingen ændringer i forhold til gældende lov.  

 Regeringen har således ikke kunnet tiltræde Valglovsudvalgets forslag om en  

 obligatorisk forhøjelse af stillerantallet i de større kommuner og i  

 amtskommunerne.
I forhold til gældende lov indeholder § 21 den ændring, at det højeste  

 samlede antal kandidater på kandidatlister i listeforbund er forhøjet fra 4  

 mere til 8 mere end det antal medlemmer, der skal vælges.
Forhøjelsen skal  

 ses i sammenhæng med, at adgangen til at anmelde personlige stedfortrædere  

 ved amtsrådsvalg foreslås ophævet, jf. nedenfor i bemærkningerne til § 24.
I forhold til gældende lov indeholder § 22 den ændring, at fristen for  

 bekendtgørelsen af valget, antal medlemmer, der skal vælges, antallet af  

 stillere mv., er forlænget fra 4 uger før valgdagen til 8 uger før valgdagen.  

 Forlængelsen af denne frist er en konsekvens af forlængelsen af fristen for  

 indlevering af kandidatlister fra senest 14 dage før valgdagen til senest  

 tirsdagen 4 uger før valgdagen, jf. bemærkningerne nedenfor til § 23. Pligten  

 til at foretage de nævnte bekendtgørelser er endvidere overført fra  

 (amts)valgbestyrelsen til kommunalbestyrelsen, henholdsvis amtsrådet.
Denne  

 ændring, der er af teknisk karakter, er en konsekvens af den ændrede  

 afgrænsning af valgbestyrelsens opgaver, der er sket ved lovforslagets § 13,  

 jf. bemærkningerne ovenfor til denne bestemmelse.
 I §§ 20-22 er i øvrigt gennemført forskellige sproglige ændringer i  

 forhold til formuleringen af de tilsvarende bestemmelser i den gældende lov.
Til §§ 23-26 Bestemmelserne i §§ 23-26 indeholder de nærmere regler om fristen for  

 indlevering af kandidatlister og om kandidatlisternes indhold.
I gældende lov  

 findes de tilsvarende bestemmelser i § 12 a, stk. l og stk. 4-5, § 12 b, stk.  

 2, § 12 d, § 39, stk. 2, 1. - 2. pkt., og § 40, stk. 1.
I forhold til gældende lov indeholder § 23 den ændring, at den seneste  

 frist for indlevering af en kandidatliste er forlænget fra kl. 16 fjorten  

 dage før valgdagen til kl. 12 tirsdagen 4 uger før valgdagen.
Ved denne  

 fristforlængelse vil oplysning om samtlige kandidatlister og kandidater samt  

 om listeforbund og valgforbund kunne foreligge offentliggjort på det  

 tidspunkt, hvor brevstemmeafgivning kan gå i gang, dvs. 3 uger før valgdagen.
 § 24 indeholder i forhold til gældende lov følgende ændringer:
- På kandidatlisten skal oplyses kandidaternes personnummer i stedet for  

 som hidtil fødselsdato.
En sådan ordning, der allerede er gennemført ved  

 kandidatanmeldelser til folketingsvalg, vil i væsentlig grad lette  

 valgbestyrelsens arbejde med kontrol af, at kandidaterne opfylder de  

 valgbarhedsbetingelser, der svarer til valgretsbetingelserne.  

 Personnummerforslaget er endvidere - sammen med det tilsvarende forslag for  

 stillerne - en væsentlig forudsætning for, at gældende lovs krav om særlige  

 kandidat- og stillerblanketter til amtsrådsvalg ikke er medtaget i  

 lovforslaget og derfor foreslås ophævet.
- Adgangen til at anmelde personlige stedfortrædere ved amtsrådsvalg  

 foreslås ophævet, idet alene personer, som har været opstillet til valget bør  

 kunne indtræde som medlem af et amtsråd.
Endvidere bør udvælgelsen af  

 stedfortrædere ske på grundlag af stemmetallenes størrelse.
 - Reglerne om kandidaternes navne på stemmesedlen er ændret, således at  

 reglerne svarer til dem, der ved den nye folketingsvalglovs § 33, stk. 2, er  

 gennemført for kandidaternes navne på stemmesedlen til folketingsvalg.
Ændringerne af navnereglerne betyder, at kandidaterne for fremtiden kan få  

 anført mellemnavne anmeldt til folkeregistret (ægtefællens mellemnavn eller  

 efternavn) samt eget efternavn, som mellemnavn på stemmesedlen uden parentes.  

 Efter de gældende regler har sådanne mellemnavne (som kandidaten er kendt  

 under i videre kredse) kun kunnet anføres på stemmesedlen i en parentes.
Den  

 hidtidige adgang til at blive opført med et navn i parentes, som kandidaten  

 er »kendt under i videre kredse«, men som ikke er anført på  

 kandidatens dåbs- eller fødselsattest, eller som der ikke er opnået  

 tilladelse til at føre, foreslås derfor ophævet.
Endvidere foreslås, at  

 kandidaterne skal have adgang til at benytte et mellemnavn, herunder et  

 mellemnavn anmeldt til folkeregistret, som »efternavn« på  

 stemmesedlerne.
Vedrørende fornavne foreslås - ligesom i den nye  

 folketingsvalglov - at kandidater kan anføres på stemmesedlen med et  

 kaldenavn, der er afledt af fornavnet, (Grete i stedet for Margrete, Hanne i  

 stedet for Johanne, Sussi i stedet for Susanne osv.). Det forudsættes, at  

 spørgsmålet om, hvorvidt et kaldenavn er afledt af fornavnet, vurderes  

 lempeligt, samt at kandidater, der tidligere har været opført på stemmesedlen  

 med et bestemt kaldenavn i eller uden for parentes, fortsat skal kunne  

 opføres på stemmesedlen med dette kaldenavn (uden parentes).
Herudover indeholder § 24 den ændring i forhold til gældende regler, at  

 anmeldelse af en listebetegnelse er gjort obligatorisk.
I praksis anmelder  

 stort set alle kandidatlister en listebetegnelse.
Af administrative grunde  

 bør det imidlertid sikres, at alle lister anmelder en listebetegnelse, jf.  

 nærmere nedenfor i bemærkningerne til § 36.
§ 25 indeholder i forhold til gældende regler den ændring, at stillernes  

 personnummer skal oplyses i stedet for fødselsdato.
Denne ændring, der ved  

 den nye folketingsvalglov tilsvarende er gennemført for stillerne (for  

 kandidater uden for partierne), vil forenkle og lette valgbestyrelsernes  

 arbejde med at kontrollere, at stillerne opfylder lovens betingelser, dvs. er  

 vælgere i kommunen og ikke er stillere for flere kandidatlister.
§ 26 indeholder i forhold til gældende lov den ændring, at fristen for  

 stillernes tilbagekaldelse af en kandidatliste er rykket frem fra kl. 16 otte  

 dage før valgdagen til kl. 12 mandagen 22 dage før valgdagen.
Fremrykningen  

 af fristen er en konsekvens af forlængelsen af fristen for indlevering af en  

 kandidatliste fra 14 dage før valgdagen til tirsdagen 4 uger før valgdagen,  

 jf. bemærkningerne ovenfor til § 23.
Til §§ 27-31 Bestemmelserne, der indeholder reglerne om valgbestyrelsens godkendelse af  

 kandidatlisterne, svarer til bestemmelserne i gældende lovs § 12 c, § 12,  

 stk. 2, og § 12 f, stk. 5. Efter § 31, stk. 1, skal valgbestyrelsen slette  

 overskydende kandidater af en kandidatliste.
Det er en ændring i forhold til  

 gældende lov, hvorefter overskydende kandidater kan medføre kandidatlistens  

 ugyldighed, jf. gældende lovs § 12 c, stk. 3. Fristerne i forbindelse med  

 valgbestyrelsens godkendelse af kandidatlister er fremrykket som følge af  

 fremrykningen af fristen for indlevering af kandidatlister, jf. § 23 og  

 bemærkningerne hertil.
Til §§ 32-36 Bestemmelserne, der indeholder reglerne om bogstavbetegnelser for  

 kandidatlister, svarer til gældende lovs § 12 e med følgende ændringer:
- Kandidatlister for partier, der pr. 1. august i valgåret er  

 opstillingsberettiget til folketingsvalg, skal automatisk, dvs. uden  

 forudgående anmodning til indenrigsministeren, tildeles deres  

 bogstavbetegnelse til folketingsvalg.
Skæringsdagen er fastsat til den 1.  

 august, fordi der skal være den fornødne tid til at kontrollere de  

 partianmeldelser, der måtte blive foretaget umiddelbart før skæringsdatoen.  

 Det bemærkes, at en partianmeldelses gyldighed regnes fra det tidspunkt, hvor  

 anmeldelsen indgives til indenrigsministeren.
 - Andre kandidatlister end kandidatlister for opstillingsberettigede  

 partier kan ikke tildeles en landsdækkende bogstavbetegnelse.
 - Kandidatlister med fælles listebetegnelse (kan) tildeles samme  

 bogstavbetegnelse, uanset om en eventuel tillægsbetegnelse til en fælles  

 listebetegnelse angiver et særligt geografisk eller andet tilhørsforhold.  

 Hidtil har der været stillet krav om, at tillægsbetegnelsen skulle angive et  

 særligt geografisk tilhørsforhold, hvilket bl.a. har været til hinder for, at  

 et partis ungdomsorganisationer har kunnet opstille lister under det  

 pågældende partis bogstavbetegnelse.
- Det angives direkte i loven og henskydes ikke som hidtil til  

 indenrigsministerens nærmere bestemmelse, hvorledes valgbestyrelsen skal  

 forholde sig, hvis antallet af kandidatlister, der skal have særskilte  

 bogstavbetegnelser, overstiger antallet af bogstavbetegnelser, der er til  

 rådighed.
Det er således direkte fastsat, at de overskydende lister, dvs.  

 lister der indgives, efter at bogstavbetegnelserne er brugt op, skal anføres  

 nederst på stemmesedlen i alfabetisk rækkefølge efter listebetegnelse.
Der er  

 dog ikke hidtil forekommet tilfælde, hvor det ikke har været muligt, at  

 tildele en bogstavbetegnelse til alle kandidatlister.
Til §§ 37-42 Bestemmelserne, der indeholder reglerne om listeforbund og valgforbund,  

 svarer til gældende lovs §§ 12 f og 12 h med følgende ændringer:
- Valgforbund kan alene indgås mellem kandidatlister (listeforbund) med  

 forskellig bogstavbetegnelse.
Kandidatlister, der har indgået listeforbund,  

 kan således ikke mere indgå valgforbund med en kandidatliste med samme  

 bogstavbetegnelse, der står uden for listeforbundet.
 - Retsvirkningerne af, at der er anmeldt listeforbund eller valgforbund i  

 strid med lovens betingelser, er angivet mere udførligt.
 - Det er muligt at bemyndige en eller flere stillere til ikke blot at  

 anmelde listeforbund eller valgforbund, men også til at tilbagetrække  

 kandidatlisten fra et anmeldt listeforbund eller valgforbund.
- Fristen for anmeldelse af forbund, henholdsvis tilbagetrækning fra  

 forbund, er rykket frem fra kl. 16 ugedagen før valget til kl. 12 mandagen 22  

 dage før valgdagen.
Fremrykningen er en konsekvens af fremrykningen af  

 fristen for indlevering af kandidatlister, jf. § 23 og bemærkningerne hertil.
Det bemærkes, at bestemmelserne om indgåelse af listeforbund og  

 valgforbund ikke blot gælder for lister, der er tildelt en bogstavbetegnelse,  

 men også for lister, der ikke er tildelt en bogstavbetegnelse, fordi de til  

 rådighed værende bogstavbetegnelser er udtømt.
Lister, der ikke er tildelt  

 nogen bogstavbetegnelse på grund af bogstavmangel, men som i øvrigt opfylder  

 betingelserne for at få tildelt samme bogstav og har indgivet anmodning  

 herom, vil således kunne indgå listeforbund med hinanden, men ikke  

 valgforbund.
Tilsvarende kan valgforbund indgås mellem lister, der ikke  

 opfylder betingelserne for at få tildelt samme bogstavbetegnelse eller som  

 ikke har indgivet anmodning herom.
Det er dog anset for unødvendigt at tynge  

 lovteksten med udtrykkelige bestemmelser herom.
Til § 43 Bestemmelsen, der indeholder reglerne om bekendtgørelse ved opslag i  

 folkeregistrene af de godkendte kandidatlister og indgåede listeforbund og  

 valgforbund, svarer til bestemmelsen i gældende lovs § 12 i.
Til § 44 Bestemmelsen, der indeholder en regel om adgang til at anmelde, hvem der  

 på en kandidatlistes vegne skal være berettiget til at søge om og modtage  

 tilskud efter partistøtteloven (lov nr. 940 af 23. december 1986 om økonomisk  

 støtte til politiske partier mv.), gør det muligt at fravige denne lovs  

 bestemmelser herom, herunder bestemmelsen om at det alene er den  

 tegningsberettigede stiller, der er legitimeret, for så vidt angår lister,  

 der ikke er tildelt en landsdækkende bogstavbetegnelse.
I forbindelse med  

 Folketingets behandling af lovforslaget om partistøtteloven tilkendegav  

 indenrigsministeren, at det ved den kommende ændring af den kommunale valglov  

 ville være naturligt, at forholdet til partistøtteordningen indgik i  

 udformningen af de fremtidige regler om anmeldelse af kandidatlister,  

 listeforbund mv.
Til §§ 45-49 Bestemmelserne, der indeholder de væsentligste regler om stemmesedlernes  

 indhold og udformning, herunder om anførelse og rækkefølgen af  

 bogstavbetegnelse og listebetegnelse samt af kandidaternes navne, svarer til  

 bestemmelserne i gældende lovs §§ 16-16 a og § 41, stk. 1. De detaljerede  

 bestemmelser om stemmesedlens typografiske udformning mv. foreslås for  

 fremtiden fastsat i administrative forskrifter udstedt af  

 indenrigsministeren.
En tilsvarende ordning er ved den nye folketingsvalglov  

 gennemført vedrørende stemmesedler til folketingsvalg.
Der forudsættes ikke  

 gennemført ændringer i stemmesedlernes hidtidige udformning.
Til § 50 Bestemmelsen, der indeholder reglen om, hvornår amtsvalgbestyrelsen skal  

 aflevere stemmesedler og opslag til amtsrådsvalget til kommunalbestyrelserne,  

 svarer til gældende lovs § 41, stk. 1, sidste pkt., med den præcisering, at  

 amtsvalgbestyrelsen også skal sørge for de opslag om kandidatlisterne mv. til  

 amtsrådsvalget, der skal opslås i stemmelokalerne, jf. § 51, stk. 3.
Til kapitel 5 Afstemning på valgdagen Til § 51 Bestemmelsen, der indeholder reglerne om afstemningsområder,  

 stemmelokaler, stemmerum mv. og om forberedelse af afstemningen på  

 afstemningsstedet, svarer til gældende lovs § 14, stk. 1-2, § 15 og § 19,  

 stk. 1.
Gældende lovs bestemmelser om oprettelse og nedlæggelse af  

 afstemningsområder er erstattet af en bestemmelse om, jf. § 51, stk. 1, at  

 afstemningen foregår i de samme afstemningsområder som valg til Folketinget.  

 Dette svarer til praksis.
Gældende lovs detaljerede bestemmelser om  

 indretningen af stemmerummet er ikke gentaget, idet det blot er anført, at  

 stemmerummet skal være forsynet med det fornødne udstyr til stemmeafgivning.  

 Heraf følger bl.a., at kommunalbestyrelsen bestemmer, hvilken skriftfarve der  

 skal være i skriveredskabet (sort, grøn, blå eller rød), idet det naturligvis  

 er en forudsætning, at skriveredskabet skal være egnet (skriftfarven skal  

 gøre afkrydsningen iøjnefaldende, må ikke kunne smitte af, skriveredskabet  

 skal være nemt at anvende). Det foreslås, at kommunalbestyrelsen skal have  

 adgang til at anvende stemmekasser, der forsegles (med kraftig tape), og ikke  

 alene stemmekasser, der låses.
I § 51, stk. 4, fastslås, at kommunalbestyrelsen i øvrigt skal sørge for,  

 at der på hvert afstemningssted er truffet de fornødne forberedelser til  

 afstemningen, herunder at valgstyrerne og de tilforordnede vælgere er gjort  

 bekendt med deres opgaver.
Denne bestemmelse er ny i forhold til gældende  

 lov, men svarer til gældende praksis. »Fornødne forberedelser«  

 betyder f.eks. i øvrigt, at stemmerum skal være opstillet, og at  

 stemmekasser, valglister, stemmesedler og brevstemmer skal være bragt til  

 afstemningsstedet.
 Lovfæstelse af kommunalbestyrelsens ansvar på dette område medfører, at en  

 række af gældende lovs detaljerede bestemmelser om, hvorledes opgaverne på  

 afstemningsstedet varetages, kan ophæves.Nærmere regler om udførelse af  

 opgaverne på afstemningsstedet kan for fremtiden fastsættes af  

 kommunalbestyrelsen.
 Bestemmelsen i § 51 er formuleret som den tilsvarende bestemmelse i § 45 i  

 den nye folketingsvalglov, med de ændringer der følger af, at det drejer sig  

 om kommunale valg.
De bestemmelser, der særlig vedrører amtsrådsvalget, finder selvsagt ikke  

 anvendelse ved valget i Københavns og Frederiksberg Kommuner.
Det er ikke  

 fundet nødvendigt at tynge lovteksten med udtrykkelige særregler om  

 afstemningen i disse 2 kommuner.
Til § 52 Bestemmelsen, der indeholder reglerne om tidsrummet for afstemningen og om  

 forevisning af de tomme stemmekasser inden afstemningens begyndelse, svarer  

 med sproglige ændringer til gældende lovs § 18 og § 19, stk. 2. Reglen om, at  

 nøglen til stemmekassen skal afleveres til valglisteføreren, foreslås dog  

 ophævet, idet kommunalbestyrelsen selv kan fastsætte regler herom, jf.  

 ovenfor i bemærkningerne til § 51. Det foreslås, at den hidtidige adgang til,  

 jf. gældende lovs § 18, stk. 2, at holde middagslukning (fra kl. 13 til 15) i  

 kommuner med under 6.000 indbyggere ophæves for at opnå en ligelig og  

 ensartet betjening af vælgerne over hele landet.
 Bestemmelsen i § 52 er formuleret som den tilsvarende bestemmelse i den  

 nye folketingsvalglovs § 46.
Til § 53 Bestemmelsen, der indeholder reglerne om udøvelse af valgret ved  

 personligt fremmøde, om aflevering af valgkort og udlevering af stemmeseddel,  

 svarer til gældende lovs § 19, stk. 3, 1. pkt., og stk. 4. Det foreslås dog  

 udtrykkeligt anført, at vælgerens identitet skal fastslås, hvis der er  

 tvivl om denne.
Endvidere foreslås, at valglisteføreren får en almindelig  

 adgang til at udspørge vælgeren om navn, bopæl og fødselsdag.
Det er ikke  

 fundet nødvendigt at gentage den hidtidige bestemmelse om, at stemmesedlen  

 ved udleveringen ikke må være sammenfoldet.
Bestemmelsen i § 53 er formuleret som den tilsvarende bestemmelse i den  

 nye folketingsvalglovs § 47, med de ændringer der følger af, at det drejer  

 sig om kommunale valg og ikke om folketingsvalg.
Det er ikke fundet  

 nødvendigt at tynge lovteksten med en udtrykkelig regel om, at der i  

 Københavns og Frederiksberg Kommuner kun udleveres een stemmeseddel til  

 kommunalbestyrelsesvalget.
Til § 54 Bestemmelsen, der indeholder reglerne om den almindelige fremgangsmåde ved  

 stemmeafgivningen, svarer til reglerne i gældende lovs § 19, stk. 5-8. Den  

 hidtidige regel i § 19, stk. 5, sidste pkt., om fremgangsmåden ved personlig  

 stemmeafgivning i tilfælde af, at kandidaternes navne ikke er anført på  

 stemmesedlen, er dog udgået.
En sådan bestemmelse vil blive fastsat af  

 indenrigsministeren i påkommende tilfælde, jf. lovforslagets § 48. Den  

 hidtidige regel i § 19, stk. 7, om, at det er stemmemodtageren forbudt at  

 gøre sig bekendt med, hvorledes en vælger har stemt, er heller ikke medtaget,  

 da den indeholdes i bestemmelsen om, at vælgeren skal sammenfolde  

 stemmesedlen, så ingen kan se, hvordan der er stemt, samt at vælgeren selv  

 skal lægge stemmesedlen i stemmekassen.
 Bestemmelsen i § 54 er formuleret som den tilsvarende bestemmelse i § 48 i  

 den nye folketingsvalglov.
Til § 55 Bestemmelsen, der indeholder reglerne om hjælp til stemmeafgivning, svarer  

 med sproglige ændringer til gældende lovs § 19, stk. 9. Det er dog  

 udtrykkelig fastsat, at hjælp til stemmeafgivningen skal ydes af 2  

 valgstyrere eller tilforordnede vælgere, samt at det er en betingelse for  

 hjælp til selve afkrydsningen, at vælgeren overfor dem, der yder hjælp,  

 umiddelbart og utvetydigt kan tilkendegive, hvordan vedkommende ønsker at  

 stemme.
Det svarer stort set til gældende fortolkning af de nuværende regler,  

 men det foreslås, at reglernes præcise indhold kommer til at fremgå direkte  

 af lovteksten.
 Bestemmelsen i § 55 er formuleret som den tilsvarende bestemmelse i § 49 i  

 den nye folketingsvalglov.
Til §§ 56-57 Bestemmelserne indeholder regler om særlige beføjelser og forpligtelser  

 for de personer, der forestår afstemningen.
Bestemmelsen i § 55 om  

 valgstyrernes beføjelser til at opretholde ro og orden i stemmelokalet,  

 herunder påse, at der ikke foregår valgagitation, svarer til reglerne i  

 gældende lovs § 19, stk. 3.Reglen om kandidaternes og nogle stilleres særlige  

 ret til at opholde sig i stemmelokalet foreslås dog ophævet som overflødig.  

 Bestemmelsen i § 57 om forbud med påvirkning af den enkelte vælgers  

 stemmeafgivning, om tavshedspligt samt reglen om, at uvedkommende ikke må  

 føre systematisk kontrol med, at vælgerne møder og afgiver stemme, svarer til  

 gældende lovs § 54. Hverken efter gældende lov eller forslaget til § 57 er  

 det lovligt at udfærdige erklæringer om, at bestemte vælgere har været til  

 stede og har afgivet stemme, heller ikke efter vælgerens egen begæring.
 Bestemmelserne i §§ 56-57 er formuleret som de tilsvarende bestemmelser i  

 §§ 50-51 i den nye folketingsvalglov.
Til § 58 Bestemmelsen indeholder reglerne om, hvad der skal foretages, efter at  

 afstemningen er afsluttet, men inden stemmeoptællingen påbegyndes.  

 Bestemmelsen svarer til gældende lovs § 20, stk. 1, dog at det yderligere er  

 præciseret, at der skal ske optælling af de ikke udleverede stemmesedler samt  

 af de stemmesedler, der er tilbageleveret ved ombytning.
De detaljerede  

 bestemmelser i gældende lovs § 20 om, at valglisteføreren skal underskrive  

 valglisten, og at nøglerne til stemmekasserne samt valgmaterialet skal  

 overgives til valgstyrerne, foreslås ophævet.
Regler herom kan i fornødent  

 omfang indeholdes i bestemmelser fastsat af kommunalbestyrelsen, jf.  

 bemærkningerne ovenfor til § 51. Bestemmelsen om, at stemmematerialet under  

 behørigt opsyn skal bringes til det sted, hvor stemmeoptællingen foregår, er  

 ligeledes udgået, idet stemmeoptællingen i alle tilfælde foretages på  

 afstemningsstedet.
Hvis der på de enkelte afstemningssteder bliver tale om  

 intern transport, må reglerne herfor nærmere fastsættes af  

 kommunalbestyrelsen, jf. bemærkningerne ovenfor til § 51.
 Bestemmelsen i § 58 er formuleret som den tilsvarende bestemmelse i den  

 nye folketingsvalglovs § 52.
Til kapitel 6 Brevstemmeafgivning Til §§ 59-62 Bestemmelserne indeholder de særlige regler om brevstemmeafgivning her i  

 landet.
I gældende lov findes de tilsvarende bestemmelser i §§ 55-55 b samt i  

 § 56, stk. 1.
 Bestemmelserne er formuleret som de tilsvarende bestemmelser i den nye  

 folketingsvalglovs §§ 53-56. De ændringer, der foreslås i forhold til de  

 gældende regler, jf. nedenfor, svarer derfor til de ændringer, der er  

 gennemført ved folketingsvalg.
I forhold til de gældende regler foreslås den ændring, at alle vælgere,  

 der er indlagt på/optaget i en af de institutioner, hvor der foranstaltes  

 brevstemmeafgivning, skal have adgang til at brevstemme på institutionen,  

 uanset om de er i stand til at møde frem på afstemningsstedet på valgdagen.  

 Endvidere foreslås, at daghjem, der drives efter reglerne i bistandslovens §  

 74, stk. 1, 1. pkt., bliver omfattet af reglerne om brevstemmeafgivning på  

 institution.
Tilsvarende foreslås for institutioner for voksne, der drives  

 efter bistandslovens § 138 b.
 Herudover foreslås, at kommunalbestyrelsen skal have adgang til at  

 bestemme, at der på enkelte bestemte institutioner i stedet for  

 brevstemmeafgivning efter institutionsreglerne skal ske brevstemmeafgivning  

 efter reglerne om stemmeafgivning i hjemmet.
 Betegnelserne på de sociale institutioner, hvor der foregår  

 brevstemmeafgivning, er bragt i overensstemmelse med betegnelserne i  

 bistandsloven.
I øvrigt bemærkes, at bestemmelsen om, at anmodning om brevstemmeafgivning  

 i hjemmet skal indgives på en særlig formular, er udtaget af lovteksten.
En  

 bestemmelse om anvendelse af en formular agtes i stedet optaget i de  

 administrative forskrifter om brevstemmeafgivning, der skal fastsættes i  

 henhold til lovforslagets § 69, jf. nærmere nedenfor i bemærkningerne til  

 denne bestemmelse.
Endelig foreslås, at der ved institutionsafstemning altid skal medvirke 2  

 brevstemmemodtagere.
Ved brevstemmeafgivning på plejehjem o.lign. kan kun den  

 ene af stemmemodtagerne være ansat på institutionen.
Formålet med disse  

 forslag er at styrke retssikkerheden ved brevstemmeafgivning på  

 institutioner.
Til §§ 63-65 Disse bestemmelser indeholder de særlige regler om brevstemmeafgivning på  

 Færøerne, i Grønland og i udlandet samt på danske skibe i udenrigsfart og  

 danske havanlæg.
I forhold til gældende lov, hvor de tilsvarende bestemmelser  

 indeholdes i §§ 55 c-d, § 56, stk. 2, samt §§ 63-64, foreslås den ændring, at  

 adgangen til at brevstemme på danske skibe i indenrigsfart samt på fyr(skibe)  

 ophæves.
Endvidere foreslås, at danske havanlæg, jf. lov nr. 292 af 10. juni  

 1981 om visse havanlæg, udtrykkeligt bliver omfattet af reglerne om  

 brevstemmeafgivning.
Den hidtidige 3-måneders frist for brevstemmeafgivning de nævnte steder  

 foreslås præciseret således, at det direkte fastsættes, at  

 brevstemmeafgivningen kan finde sted fra den 3. tirsdag i august i valgåret.  

 Ændringen skal ses på baggrund af, at valgdagen nu fastsættes direkte i  

 loven, jf. § 6 og bemærkningerne hertil.
Det bemærkes, at brevstemmeafgivning  

 på danske havanlæg på dansk område efter forslaget skal finde sted inden for  

 den almindelige 3-ugers frist.
 Bortset fra formuleringen af 3-måneders fristen er bestemmelserne i §§  

 63-65 formuleret som de tilsvarende bestemmelser i den nye folketingsvalglovs  

 §§ 57-59. Den særlige regel i folketingsvalglovens § 58, stk. 3, om, at  

 søfolk i udenrigsfart kan stemme på skibet fra dagen efter et folketingsvalg  

 med gyldighed for det kommende folketingsvalg, gælder dog ikke tilsvarende  

 ved kommunale valg.
Til § 66 Det foreslås, at de nærmere bestemmelser om brevstemmematerialet udgår af  

 lovteksten.
Brevstemmematerialets udformning og indhold bestemmes herefter af  

 indenrigsministeren, der i øvrigt som hidtil skal tilvejebringe  

 brevstemmematerialet.
Bestemmelsen om, at der ved brevstemmeafgivning på  

 Færøerne, i Grønland, i udlandet, på danske skibe mv. anvendes samme  

 brevstemmemateriale som ved folketingsvalg, er dog bibeholdt.
Den foreslåede  

 bestemmelse i § 66, stk. 2, om, at danske skibe i udenrigsfart og danske  

 havanlæg uden for dansk område skal have en ubetinget pligt til at medføre  

 brevstemmemateriale, har derfor ikke selvstændig betydning, idet en  

 tilsvarende bestemmelse findes i § 60, stk. 2, i den nye folketingsvalglov.
Til §§ 67-69 Bestemmelserne indeholder de vigtigste regler om fremgangsmåden ved  

 brevstemmeafgivning.
I gældende lovs §§ 58-59 indeholdes yderligere  

 detaljerede regler om fremgangsmåden ved brevstemmeafgivning.
De mere  

 detaljerede regler foreslås optaget i administrative forskrifter udfærdiget  

 af indenrigsminsteren, jf. lovforslagets § 69, hvorefter der i øvrigt kan  

 fastsættes regler om, hvorledes brevstemmeafgivningen tilrettelægges på de  

 forskellige brevstemmesteder.
I lovforslagets § 68 er optaget en bestemmelse, der forbyder  

 stemmemodtageren at give nogen vælger råd eller vejledning om, hvilket parti  

 eller hvilken kandidat vælgeren bør stemme på, og om, at uvedkommende ikke må  

 føre systematisk kontrol med, at vælgere afgiver brevstemme.
I gældende lov  

 er tilsvarende bestemmelser optaget i § 54, men vedrører kun (udtrykkeligt)  

 afstemningen på afstemningsstedet på valgdagen.
For at styrke retssikkerheden  

 i forbindelse med brevstemmeafgivning foreslås det udtrykkeligt angivet, at  

 disse »forbudsbestemmelser« også vedrører brevstemmeafgivning.
 §§ 67-69 er formuleret på samme måde som de tilsvarende bestemmelser i den  

 nye folketingsvalglovs §§ 61-63.
Til §§ 70-73 Bestemmelserne om modtagelse og kontrol af brevstemmer svarer med enkelte  

 ændringer til reglerne i gældende lovs §§ 60-61. Ændringerne går ud på,  

at den hidtidige brevstemmebog, hvori hver enkelt modtaget brevstemme  

 skal optegnes, erstattes af en protokol, hvor der foretages en mere summarisk  

 angivelse af antal modtagne og videresendte brevstemmer, at det  

 udtrykkeligt er anført, at brevstemmer afgivet tidligere end de relevante  

 frister (henholdsvis 3 uger og 3 måneder før valgdagen) ikke kommer i  

 betragtning, samt at pligten til at udskrive valgkort for hver  

 brevstemme, der tages i betragtning, ophæves.
Sidstnævnte forslag indebærer,  

 at følgebrevene i stedet kan anvendes til den fornødne kontrol af antallet af  

 vælgere, der har afgivet stemme på valgdagen, sammenholdt med antallet af  

 udleverede stemmesedler.
Endvidere foreslås, at det i tilfælde, hvor en vælger har afgivet 2 eller  

 flere brevstemmer, altid skal være den sidst afgivne brevstemme, der tages i  

 betragtning.
En væsentlig del af begrundelsen for adgangen til at afgive  

 stemme på valgdagen uanset tidligere afgiven brevstemme vil hermed være  

 bortfaldet.
Hertil kommer, at denne adgang, der blev indført i 1980, kun  

 udnyttes i yderst beskedent omfang, men at adgangen, i det omfang den  

 udnyttes, kræver en relativt omfattende kontrol.
Adgangen til at afgive  

 stemme på valgdagen uanset tidligere afgiven brevstemme foreslås derfor  

 ophævet.
Herudover foreslås, at ordene »andet eller mere« ændres til  

 »flere« i den hidtidige bestemmelse om, at en brevstemme ikke kan  

 komme i betragtning, såfremt (omslaget) yderkuverten indeholder »andet  

 eller mere end eet følgebrev og een konvolut til hvert af valgene«.  

 Ændringen indebærer, at indlæggelse af valgkort i yderkuverten sammen med  

 følgebrev og konvolutter med stemmesedler ikke mere skal bevirke, at  

 brevstemmen ikke kan tages i betragtning.
Baggrunden for dette forslag er, at  

 Udvalget til Prøvelse af Valgene i sin betænkning og indstilling af 26. maj  

 1988 henstillede til Indenrigsministeriet at overveje en sådan ændring af den  

 tilsvarende bestemmelse i folketingsvalgloven.
 §§ 70-73 er bortset fra sidstnævnte ændring formuleret som de tilsvarende  

 bestemmelser i den nye folketingsvalglovs §§ 64-67.
Til kapitel 7 Opgørelse af afstemningen Til § 74 Bestemmelsen, der indeholder reglerne om stemmeoptællingen på  

 afstemningsstedet, når afstemningen er afsluttet, svarer til gældende lovs §  

 21, stk. 1 og 2, jf. § 42, stk. 2, 1. pkt.
Bestemmelsen er dog mindre  

 detaljeret, for så vidt angår stemmeoptællingens tilrettelæggelse og  

 gennemførelse.
De nærmere regler herom forudsættes fastsat i  

 kommunalbestyrelsens vejledning/instruks til valgstyrerne, jf. bemærkningerne  

 ovenfor til § 51. Endvidere vil Indenrigsministeriets generelle cirkulære om  

 afholdelse af kommunale valg kunne indeholde vejledning herom.
 Reglerne om, hvilke stemmer der skal anses som afgivet for henholdsvis en  

 kandidatliste og et listeforbund, er derimod mere detaljerede end efter  

 gældende lov.
Til § 75 Bestemmelsen indeholder reglerne om bedømmelse af stemmesedler.
De enkelte  

 ugyldighedsgrunde for stemmesedler afgivet på afstemningsstedet er opregnet i  

 § 75, stk. 1. Reglerne svarer til gældende lovs § 21, stk. 3.  

 Ugyldighedsgrundene for brevstemmesedler findes i § 75, stk. 2. Disse regler  

 er i den gældende lov placeret i § 62. De to sæt regler har imidlertid nær  

 sammenhæng og foreslås derfor placeret samlet og formuleret så ensartet som  

 muligt.
Det foreslås udtrykkeligt anført (i § 75, stk. 1, nr. 1, og stk. 2, nr.  

 1), at blanke stemmesedler er ugyldige.
Det har tidligere givet anledning til  

 diskussion, om blanke stemmesedler skulle anses for gyldige eller ugyldige.
 Ugyldighedsgrundene for brevstemmesedler i den gældende lov foreslås  

 suppleret med en regel om, at brevstemmesedler også er ugyldige, når der er  

 givet stemmesedlen et særpræg (§ 75, stk. 2, nr. 6). Denne regel, som gælder  

 for stemmesedler afgivet på afstemningsstedet, bør også gælde for  

 brevstemmesedler.
Efter den gældende lov medfører særpræg kun ugyldighed, når dette er  

 påført stemmesedlen med forsæt.
Afgørelsen af, hvorvidt dette er tilfældet,  

 er imidlertid ofte vanskelig.
Det foreslås derfor, at kravet om forsæt udgår  

 af lovteksten.
 Den gældende lov opregner en række eksempler på, hvordan en stemmeseddel  

 kan gives et særpræg (»når der på stemmesedlen findes skrevet, tegnet  

 eller på anden måde anbragt noget, hvorved det findes forsætligt  

 tilkendegivet, hvem den stemmende er«). Det foreslås, at disse eksempler  

 udgår af lovteksten, idet de naturligt kan opregnes i det generelle cirkulære  

 om afholdelse af kommunale valg eller eventuelt optages i den bekendtgørelse  

 om bedømmelse af stemmesedler, som indenrigsministeren kan udfærdige i  

 henhold til forslaget til § 75, stk. 4.
 Reglerne om bedømmelse af stemmesedler er formuleret på samme måde som de  

 tilsvarende regler i den nye folketingsvalglovs § 69. De nærmere regler om  

 bedømmelse af stemmesedler, som indenrigsministeren efter denne bestemmelse i  

 folketingsvalgloven kan udfærdige efter forelæggelse for Folketingets Udvalg  

 til Valgs Prøvelse, vil derfor blive lagt til grund for de nærmere regler om  

 bedømmelse af stemmesedler til kommunale valg.
Til § 76 Bestemmelserne indeholder reglerne om afslutningen af stemmeoptællingen på  

 afstemningsstederne og meddelelse af resultatet heraf til valgbestyrelsens  

 formand i henholdsvis kommunen og amtskommunen.
Bestemmelserne svarer til  

 gældende lovs § 22, stk. 1, 1. pkt., dog at det i forslaget til § 76  

 udtrykkeligt er anført, at formanden for valgbestyrelsen i kommunen straks  

 skal videregive meddelelsen om resultatet af amtsrådsvalget til formanden for  

 amtsvalgbestyrelsen.
Til §§ 77-78 Bestemmelserne indeholder reglerne om fintællingen.
Bestemmelserne svarer  

 til gældende lovs § 22, stk. 1, 2.-5. pkt., og stk. 3, jf. § 42, stk. 2, 1.  

 pkt., og § 24, stk. 2-4. I modsætning til gældende lov fremgår det  

 udtrykkeligt, at der også skal ske en fintælling i kommuner, der ikke er delt  

 i flere afstemningsområder.
Ligesom i gældende lov fastslås det, at resultatet af fintællingen af  

 stemmerne på kandidatlister skal bekendtgøres for de tilstedeværende.  

 Bekendtgørelsen kan ske ved opslag af en kopi af de relevante skemaer i  

 valgbogen.
Det bemærkes, at fintællingen ligesom den første optælling på  

 valgaftenen er offentlig.
I gældende lovs § 22, stk. 3, jf. § 24, er det fastsat, at valgbestyrelsen  

 samtidig med fintællingen kan optælle de personlige stemmer.
Det må  

 imidlertid anses for rimeligt altid at lade fintællingen ske gennem eller som  

 et produkt af optællingen af de personlige stemmer og listestemmerne.
Dette  

 fremgår af forslaget til § 78, stk. 3, jf. stk. 2. En tilsvarende regel om  

 »samtidighed« er indføjet i den nye folketingsvalglovs § 73, stk.  

 2, jf. stk. 1.
 Reglerne i § 78, stk. 3-5, om opgørelsen af henholdsvis personlige stemmer  

 og listestemmer svarer med sproglige ændringer til gældende lovs § 24, stk.  

 2-3. Reglerne er dog angivet mere detaljeret end efter gældende lov.
Til kapitel 8 Opgørelsen af valget Til §§ 79-80 Bestemmelserne, der indeholder reglerne om tidspunktet for opgørelsen af  

 valget samt om amtsvalgbestyrelsens adgang til at foretage fornyet  

 fintælling, svarer med sproglige ændringer til gældende lovs § 23, stk. 1, §  

 42, stk. 4, og § 43, stk. 1.
Til §§ 81-86 Bestemmelserne indeholder reglerne om mandaternes fordeling på  

 kandidatlister samt om kandidatudvælgelsen.
Reglerne svarer med sproglige  

 ændringer til gældende lovs § 23, stk. 2 og 3, § 24, stk. 4-8, og § 43, stk.  

 2.
Til §§ 87-89 Bestemmelserne, der indeholder reglerne om valgbestyrelsens afslutning af  

 arbejdet efter fintællingen og opgørelsen af valget, svarer til  

 bestemmelserne i gældende lovs § 25, stk. 1-2, og § 43, stk. 2, sidste pkt.  

 De detaljerede anvisninger om, hvilke oplysninger vedrørende  

 kandidatudvælgelsen der skal indføres i valgbogen, er dog udgået, idet  

 nærmere regler herom fastsættes af indenrigsministeren i forbindelse med  

 fastsættelsen af reglerne om valgbøgernes indhold og udformning, jf. § 15,  

 stk. 3. Til gengæld foreslås det udtrykkeligt fastsat i loven, at  

 valgmaterialet skal pakkes og sammenbindes på en nærmere angiven måde, når  

 opgørelsen af valget og kandidatudvælgelsen er afsluttet.
Hidtil er regler  

 herom alene fremgået af den fortrykte tekst i valgbøgerne.
 Med hensyn til reglerne om opbevaring, henholdsvis kassation, af  

 valgmateriale henvises til lovforslagets § 106 og bemærkningerne hertil.
Til §§ 90-91 Bestemmelserne indeholder reglerne om underretning af de valgte, om de  

 ikke valgtes status som stedfortrædere, om stedfortrædernes indtræden mv.
I  

 gældende lov findes de tilsvarende bestemmelser i § 25, stk. 4, § 26 og § 43,  

 stk. 3.
Det foreslås lovfæstet, at også de ikke valgte skal underrettes af  

 valgbestyrelsen, nemlig om deres status som stedfortræder og placering på  

 stedfortræderlisten.
Dette svarer til praksis i de fleste  

 kommuner/amtskommuner.
Endvidere foreslås, at reglerne om stedfortræderes  

 indtræden ved mandatledighed ændres, således at et ledigt mandat i tilfælde  

 af, at vedkommende stedfortræderliste er udtømt, skal kunne overføres ikke  

 blot til en liste, som den udtømte liste har været i listeforbund med, men,  

 såfremt også sådanne lister er udtømte, til en liste, som disse lister har  

 været i valgforbund med, eller eventuelt til den nærmest berettigede liste i  

 øvrigt (i nævnte rækkefølge). Som en konsekvens heraf er de hidtidige  

 bestemmelser om udfyldningsvalg mv. ikke medtaget i lovforslaget, jf.  

 bemærkningerne til § 104.
Til kapitel 9 Fritagelse for valg.
Valgklager Til § 92 Bestemmelsen, der indeholder reglerne om fritagelse for at modtage valg  

 samt om stedfortræderens indtræden i stedet for den, der fritages for at  

 modtage valg, svarer til gældende lovs § 27, § 30, stk. 2, § 45 og § 46 a,  

 stk. 2, med følgende ændringer:
- 60års-alder og tidligere medlemskab kan ikke mere påberåbes som grund  

 til fritagelse for at modtage valg.
Disse fritagelsesgrunde kan for fremtiden  

 kun påberåbes som grund til fritagelse for at opstille, jf. lovforslagets § 5  

 og bemærkningerne hertil.
- Reglerne om, at tidligere medlemskab af ligningskommissionen kan bevirke  

 fritagelse for at modtage valg til kommunalbestyrelsen, foreslås ophævet.
Det  

 samme gælder reglen om, at medlemmer af kommunalbestyrelsen ikke har pligt  

 til at modtage valg til ligningskommissionen.
Disse bestemmelser om  

 ligningskommissionen stammer fra den tid (før 1933), da medlemmerne af  

 ligningskommissionen blev valgt ved direkte valg.
Tidligere medlemskab af  

 ligningskommissionen bør ikke kunne bevirke hverken fritagelse for at  

 opstille til valg eller fritagelse for at modtage valg.
Bestemmelser om  

 betydningen af tidligere medlemskab af ligningskommissionen for pligten til  

 at modtage valg til ligningskommissionen, såvel som om  

 kommunalbestyrelsesmedlemmers ret til at blive fritaget for hvervet som  

 medlem af ligningskommissionen vil i stedet blive indarbejdet i  

 Skatteministeriets lovgivning.
 - Fristen for indgivelse af anmodning om fritagelse for at modtage valg er  

 ændret fra 8 dage efter valgets endelige opgørelse til 10 dage efter  

 valgdagen.
Til §§ 93-96 Bestemmelserne, der indeholder reglerne om klager over valget,  

 klageinstanser, omvalg samt om virkningen af, at valget af et medlem erklæres  

 ugyldigt, svarer med sproglige ændringer til bestemmelserne i gældende lovs  

 §§ 29-30 og §§ 46-46 a.
Fristen for indgivelse af klager over valget er dog  

 ændret fra 8 dage efter valgets endelige opgørelse til ugedagen efter  

 valgdagen svarende til den klagefrist, der gælder ved folketingsvalg.
Til kapitel 10 Den nyvalgte kommunalbestyrelse og det nyvalgte amtsråd Til §§ 97-99 Bestemmelserne, der indeholder reglerne om tidspunktet for den nyvalgte  

 kommunalbestyrelses/amtsråds tiltræden og de hidtidige medlemmers fratræden  

 samt om kommunalbestyrelsens/amtsrådets beføjelser i tilfælde, hvor der skal  

 holdes omvalg, svarer med sproglige ændringer til gældende lovs § 31 og § 46  

 b.
Til kapitel 11 Medlemmers udtræden og stedfortræderes indtræden i valgperioden Til § 100 Bestemmelsen, der indeholder den almindelige regel om, at et medlem, der  

 mister sin valgbarhed, udtræder af kommunalbestyrelsen, henholdsvis  

 amtsrådet, svarer til gældende lovs § 34 a, stk. 1 og 3, 1. pkt., samt § 48  

 a, stk. 1 og 3, 1. pkt.
Til § 101 Bestemmelsen indeholder reglerne om indberetning til Valgbarhedsnævnet,  

 såfremt et medlem eller en stedfortræder er eller bliver straffet.
I gældende  

 lov findes de tilsvarende regler i § 34, § 34 a, stk. 2, § 48 og § 48 a, stk.  

 2. I forhold til gældende lov indeholder § 101 følgende ændringer, der er en  

 konsekvens af, at straffe fra før valgdagen ikke mere kan medføre tab af  

 valgbarhed, jf. § 4 og bemærkningerne hertil:
- Alle straffe (dog ikke straffe fra før valgdagen) skal indberettes til  

 Valgbarhedsnævnet, såvel straffe der vedrører et medlem, som straffe der  

 vedrører en stedfortræder, der indkaldes til møde.
Efter de gældende regler  

 skal straffe, der er overgået en stedfortræder, kun indberettes til  

 Valgbarhedsnævnet, såfremt mindst eet medlem fremsætter indsigelse mod  

 stedfortræderens valgbarhed på grund af straf.
Ligeledes skal straffe, der er  

 overgået et medlem før valgperiodens begyndelse, kun indberettes til  

 Valgbarhedsnævnet, såfremt mindst eet medlem fremsætter indsigelse om tab af  

 valgbarhed på grund af straf.
Til §§ 102-104 Bestemmelserne, der indeholder reglerne om midlertidig udtræden som følge  

 af midlertidigt tab af valgbarhed, om fritagelse for medlemskab samt om  

 stedfortræderens indtræden, svarer til gældende lovs § 34 a, stk. 3, 2. pkt.,  

 §§ 34 b-35, § 48 a, stk. 3, 2. pkt., og §§ 48 b-49. I forhold til gældende  

 lov indeholder §§ 102-104 følgende ændringer:
 - Ved midlertidig tab af valgbarhed som følge af midlertidig fraflytning  

 har et medlem ret til at genindtræde inden for en periode af 6 måneder  

 under forudsætning af, at den pågældende i forbindelse med sin fraflytning  

 har meddelt sit ønske om at genindtræde til kommunalbestyrelsen/amtsrådet.
- Reglerne om udfyldningsvalg mv. er ophævet.
I tilfælde hvor  

 stedfortræderlisten ved mandatledighed er udtømt, indtræder en stedfortræder  

 fra den liste, der er nærmest berettiget hertil, jf. bemærkningerne ovenfor  

 til § 91.
Til § 105 Bestemmelsen, der indeholder reglerne om nedsættelse af et  

 valgbarhedsnævn, svarer til gældende lovs § 50 a.
For en ordens skyld er  

 indføjet en bestemmelse om, at Valgbarhedsnævnets afgørelser ikke kan  

 indbringes for anden administrativ myndighed.
Til kapitel 12 Forskellige bestemmelser Til § 106 Bestemmelsen indeholder reglerne om opbevaring og kassation af  

 valgmateriale.
Bestemmelsen angiver udtømmende reglerne om opbevaring og  

 kassation af valgmateriale, mens gældende lovs § 25, stk. 2, alene indeholder  

 regler om kassation af stemmesedler og valgkort.
De foreslåede regler i § 106  

 svarer til de regler, der er optaget i et bilag til Indenrigsministeriets  

 bekendtgørelse nr. 201 af 29. april 1981 om kassation i kommunernes arkiver.  

 Bekendtgørelsen er udstedt i henhold til § 62, stk. 2, i den kommunale  

 styrelseslov.
Til § 107 Bestemmelsen, der indeholder reglerne om afholdelse af udgifterne ved  

 kommunale valg, svarer til gældende lovs § 50 med enkelte ændringer.  

 Vedrørende fordelingen af udgifter til amtsrådsvalg er det princip lagt til  

 grund, at den myndighed, der har ansvaret for en opgave, skal bære udgifterne  

 hertil.
Det betyder rent praktisk, at amtskommunerne ikke mere skal refundere  

 kommunernes udgifter til stemmekasser og andre anskaffelser til  

 amtsrådsvalget.
I § 107 er endvidere optaget en bestemmelse om afholdelse af  

 udgifterne til brevstemmemateriale og til porto til forsendelse af  

 brevstemmer.
Bestemmelserne svarer til gældende ret.
Til § 108 Bestemmelsen indeholder hjemmel til at straffe med bøde eller hæfte den,  

 der overtræder nærmere angivne bestemmelser i loven.
I den gældende lov  

 findes i § 52 en generel regel om bødestraf for pligtforsømmelser.
Denne  

 regel er ikke medtaget i lovforslaget.
I § 63 a, stk. 5, i gældende lov  

 findes en særlig bestemmelse, hvorefter en skibsfører kan straffes med bøde,  

 hvis han undlader at iværksætte afstemning om bord på skibet i rimelig tid  

 forud for valget, og i § 54, stk. 2, findes en bestemmelse om straf af bøde  

 eller hæfte for medlemmer af valgbestyrelser, valgstyrere og tilforordnede,  

 som påvirker vælgernes stemmeafgivning eller giver oplysning om en vælgers  

 stemmeafgivning.
Endvidere findes i § 54, stk. 3, en regel om straf af bøde  

 for systematisk kontrol med, at vælgerne møder og afgiver stemme.
Ved fastsættelse af den generelle strafferamme til bøde eller hæfte  

 er ikke tilsigtet nogen skærpelse i forhold til gældende lov.
I stk. 2  

 foreslås indføjet en hjemmel til at fastsætte bødestraf i administrative  

 forskrifter, der udstedes i medfør af loven.
En sådan hjemmel findes ikke i  

 gældende lov, og der har hidtil ikke været behov herfor.
Henskydelsen af  

 visse regler til bekendtgørelse, herunder regler om tilrettelæggelse og  

 gennemførelse af brevstemmeafgivning, kan imidlertid medføre behov for en  

 sådan hjemmel.
Det bemærkes, at gældende lovs § 53 bestemmer, at ingen vælger, som har  

 afgivet stemme, skal være pligtig til for retten i nogen sag at opgive, på  

 hvilken kandidatliste eller kandidat han har stemt.
På grund af princippet om  

 hemmelig stemmeafgivning er dette en selvfølgelighed, og det foreslås derfor,  

 at reglen udgår.
 Straffebestemmelserne i § 108 er formuleret på samme måde som de  

 tilsvarende bestemmelser i den nye folketingsvalglovs § 106.
Til § 109 Efter denne bestemmelse kan justitsministeren fastsætte regler til sikring  

 af, at der ikke udøves valgagitation på en måde, der forstyrrer den  

 offentlige orden.
Bestemmelsen svarer til gældende lovs § 54 a.
Det foreslås,  

 at hjemlen gøres generel, således at forskrifterne kan fastsættes een gang  

 for alle.
Efter gældende lov skal sådanne regler fastsættes forud for hvert  

 valg til kommunale råd.
Den tilsvarende bestemmelse for folketingsvalg findes  

 i den nye folketingsvalglovs § 107.
Til kapitel 13 Ikrafttrædelses- og overgangsbestemmelser Det foreslås, at loven træder i kraft 1. april 1989 med henblik på, at  

 loven første gang kan finde anvendelse ved afholdelse af de kommunale valg i  

 november 1989.
De hidtil gældende regler om tab af valgbarhed som følge af straf samt om  

 medlemmers udtræden og stedfortræderes indtræden skal dog finde anvendelse  

 indtil udløbet af indeværende valgperiode.
Tilsvarende skal de hidtil  

 gældende regler om pligt til at modtage valg til ligningskommissionen og om  

 fritagelse for hvervet som medlem af ligningskommissionen finde anvendelse  

 indtil udløbet af indeværende valgperiode.
Bilag Den kommunale valglovs opbygning Lovforslaget Gældende lov Kapitel 1 Valgret og valgbarhed Valgret og valgbarhed Kapitel 2 Valglister og valgkort Valglister Kapitel 3 Valgbestyrelser, valgstyrere og tilforordnede vælgere  

 Valgbestyrelser Kapitel 4 Kandidatlister Kandidatlister mv. til valgene Kapitel 5 Afstemning på valgdagen Afstemningen Kapitel 6 Brevstemmeafgivning Stemmeoptællingen Kapitel 7 Opgørelse af afstemningen Opgørelsen af valget Kapitel 8 Opgørelsen af valget Fritagelse for valg og valgklager Kapitel 9 Fritagelse for valg.
Valgklager Den nyvalgte kommunalbestyrelse Kapitel 10 Den nyvalgte kommunalbestyrelse og det nyvalgte amtsråd Valg af  

 amtsråd Kapitel 11 Medlemmers udtræden og stedfortræderes indtræden i valgperioden  

 Fælles bestemmelser Kapitel 12 Forskellige bestemmelser Brevstemmeafgivning Efter 2. behandling den 14. februar 1989 Kapitel 1 Valgret og valgbarhed § 1. Valgret til kommunalbestyrelsen, herunder Borgerrepræsentationen i  

 Københavns Kommune, og amtsrådet har enhver, der er fyldt 18 år og har fast  

 bopæl i kommunen henholdsvis amtskommunen samt har dansk indfødsret eller har  

 haft fast bopæl i riget i de sidste 3 år forud for valgdagen, jf. dog stk. 2.
 Stk. 2. Den, der er umyndiggjort med retsvirkning her i landet, har ikke  

 valgret.
 § 2. Ingen kan udøve valgret uden at være optaget på valglisten.
 Stk. 2. Den, der er optaget på valglisten, men ikke længere har fast bopæl  

 i kommunen henholdsvis amtskommunen, har ikke ret til at stemme.
§ 3. Valgbar til kommunalbestyrelsen og amtsrådet er enhver, der har  

 valgret til kommunalbestyrelsen henholdsvis amtsrådet, jf. dog § 4, og som  

 senest mandagen 22 dage før valgdagen 1) har fast bopæl i kommunen henholdsvis amtskommunen, 2) har dansk indfødsret, jf. dog stk. 2, og 3) ikke er umyndiggjort med retsvirkning her i landet.
 Stk. 2. Den, der senest på valgdagen har haft fast bopæl i riget i de  

 forudgående 3 år, er valgbar, uanset at den pågældende ikke har dansk  

 indfødsret på det tidspunkt, der er anført i stk. 1.
 § 4. Den, der ved endelig dom eller vedtagelse af bøde er straffet for en  

 handling, der i almindeligt omdømme gør den pågældende uværdig til at være  

 medlem af kommunale råd, er ikke valgbar, jf. § 101. Med straf sidestilles  

 foranstaltninger efter straffelovens §§ 68-70.
 Stk. 2. En strafbar handling kan ikke medføre tab af valgbarhed, hvis  

 datoen for den endelige dom eller bødens vedtagelse ligger før valgdagen.
 Stk. 3. Opstilling som kandidat til valget kan dog altid ske uanset  

 indsigelser om manglende valgbarhed på grund af straf.
 § 5. Den, der på valgdagen er fyldt 60 år eller har været medlem af en  

 kommunalbestyrelse eller et amtsråd i 2 hele sammenhængende valgperioder, har  

 ikke pligt til at lade sig opstille som kandidat, jf. § 29.
 § 6. Medlemmerne af kommunalbestyrelser og amtsråd vælges for 4 år.  

 Mandaterne bortfalder dog ikke, før nyvalg har fundet sted.
 Stk. 2. Valg til kommunalbestyrelser og amtsråd finder sted den 3. tirsdag  

 i november 1989. Derefter den 3. tirsdag i november 1993 og så fremdeles.
Stk. 3. Valgperioden regnes fra 1. januar.
Samtlige medlemmer afgår den  

 31. december i det år, hvor nyvalg har fundet sted, jf. dog § 97, stk. 2.
Kapitel 2 Valglister og valgkort § 7. Vælgerne skal optages på valglisten i den kommune, hvor de er  

 tilmeldt folkeregistret.
§ 8. I de år, hvor nyvalg finder sted, skal kommunalbestyrelsen udarbejde  

 en valgliste over kommunens vælgere.
Valglisten skal udarbejdes for hvert  

 afstemningsområde i kommunen.
Valglisten består af en hovedliste og en  

 tilflytterliste.
 Stk. 2. På hovedlisten skal optages de vælgere, der senest fredagen 18  

 dage før valgdagen er flyttet til kommunen, og som senest denne dag har  

 anmeldt flytningen til kommunens folkeregister.
 Stk. 3. På tilflytterlisten skal optages de vælgere, der ikke er optaget  

 på hovedlisten, og som senest fredagen 11 dage før valgdagen er flyttet til  

 kommunen, og som senest denne dag har anmeldt flytningen til kommunens  

 folkeregister.
 Stk. 4. Vælgere, der senest fredagen 18 dage før valgdagen er flyttet  

 inden for kommunen, og som senest på denne dag har anmeldt flytningen til  

 kommunens folkeregister, skal optages på hovedlisten under den nye bopæl.  

 Vælgere, der senere end fredagen 18 dage før valgdagen er flyttet inden for  

 kommunen, eller som senere end denne dag har anmeldt flytningen til kommunens  

 folkeregister, skal forblive optaget på valglisten under den hidtidige bopæl.
 § 9. Hovedlisterne udarbejdes på grundlag af oplysningerne i Det Centrale  

 Personregister (CPR).
 Stk. 2. Tilflytterlisterne kan udarbejdes på grundlag af oplysningerne i  

 Det Centrale Personregister (CPR).
 Stk. 3. Valglisterne skal indeholde vælgernes navn, fødselsdato og bopæl  

 samt løbe-nr. og en rubrik til afmærkning.
 Stk. 4. Indenrigsministeren kan fastsætte nærmere regler om udarbejdelsen  

 af valglisterne samt disses indretning.
 § 10. Så snart valglisten er udarbejdet, udsender kommunalbestyrelsen  

 valgkort til de vælgere, der er opført på valglisten.
Stk. 2. Valgkortet skal indeholde oplysning om vælgerens navn og adresse,  

 nummer på valglisten samt om afstemningsstedets beliggenhed og dag og tid for  

 afstemningen.
Valgkort, der udsendes til vælgere, der er opført på  

 tilflytterlisten, skal endvidere indeholde oplysning om, at valgkortet træder  

 i stedet for et eventuelt tidligere udsendt valgkort.
 § 11. Senest lørdagen 10 dage før valgdagen skal kommunalbestyrelsen  

 bekendtgøre i de stedlige dagblade eller lokalaviser, at der vil blive  

 udsendt valgkort til vælgerne, og at indsigelser om manglende modtagelse af  

 valgkort eller modtagelse af valgkort med fejlagtigt indhold skal fremsættes  

 over for kommunalbestyrelsen.
§ 12. Kommunalbestyrelsen skal straks behandle de indsigelser, der er  

 nævnt i § 11, samt i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
Stk. 2. Kommunalbestyrelsen skal endvidere til og med valgdagen berigtige  

 valglisten, hvis kommunen modtager meddelelse om flytning fra kommunen,  

 dødsfald, umyndiggørelse, ophævelse af umyndiggørelse eller erhvervelse  

 henholdsvis fortabelse af dansk indfødsret.
Er en vælger flyttet til en anden  

 kommune inden for samme amtskommune, og optages vælgeren ikke på valglisten i  

 denne kommune, jf. § 8, stk. 2 og 3, anføres det i valglisten, at vælgeren  

 alene er berettiget til at afgive stemme til amtsrådsvalget.
Kapitel 3 Valgbestyrelser, valgstyrere og tilforordnede vælgere Valgbestyrelser § 13. For hver kommune og hver amtskommune vælges en valgbestyrelse senest  

 tirsdagen 8 uger før valgdagen.
 Stk. 2. Valgbestyrelsen varetager følgende opgaver:
1) Modtager og godkender kandidatlister samt anmeldelser om listeforbund  

 og valgforbund, 2) tilvejebringer stemmesedler og opslag, 3) forestår den endelige opgørelse af afstemningen (fintællingen), jf. dog  

 stk. 3, og 4) forestår opgørelsen af valget.
Stk. 3. Valgbestyrelsen i kommunen forestår fintællingen af såvel  

 kommunalbestyrelsesvalget som amtsrådsvalget.
Amtsvalgbestyrelsen kan  

 foretage en fornyet fintælling af amtsrådsvalget, enten af hele  

 stemmematerialet eller dele deraf, jf. § 80.
§ 14. Valgbestyrelsen består af mindst 5 og højst 7 medlemmer.
Medlemmerne  

 af valgbestyrelsen vælges af kommunalbestyrelsen henholdsvis amtsrådet ved  

 forholdstalsvalg.
Den gruppe, der har valgt et medlem, udpeger tillige en  

 stedfortræder.
Borgmesteren, henholdsvis amtsborgmesteren, er formand for  

 valgbestyrelsen, i Københavns Kommune den borgmester, under hvem sager  

 vedrørende offentlige valg og afstemninger er henlagt. Øvrige medlemmer samt  

 stedfortrædere vælges blandt kommunalbestyrelsens henholdsvis amtsrådets  

 medlemmer, i Københavns Kommune blandt Borgerrepræsentationens eller  

 Magistratens medlemmer.
Stk. 2. Kommunalbestyrelsen henholdsvis amtsrådet vælger blandt  

 valgbestyrelsens medlemmer en næstformand for valgbestyrelsen.
Næstformanden  

 varetager formandshvervet, hvis formanden har forfald.
§ 15. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2. Valgbestyrelsens formand træffer afgørelse i alle spørgsmål, der  

 ikke giver anledning til tvivl.
Stk. 3. Valgbestyrelsen fører en valgbog, hvori alle væsentlige  

 oplysninger om valget og resultatet heraf indføres.
Valgbestyrelsen i  

 kommunen fører særskilte valgbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om valgbøgernes indhold  

 og udformning.
Valgstyrere § 16. Kommunalbestyrelsen vælger for hvert afstemningsområde, jf. § 51,  

 mindst 5 og højst 9 valgstyrere til at forestå afstemningen og  

 stemmeoptællingen på afstemningsstedet.
 Stk. 2. Valgstyrerne vælges ved forholdstalsvalg under eet blandt vælgerne  

 i kommunen.
Stk. 3. Kommunalbestyrelsen vælger blandt valgstyrerne en formand for  

 hvert afstemningsområde.
Formændene vælges ved forholdstalsvalg.
Stk. 4. Valgstyrerne fører en afstemningsbog.
I denne indføres alle  

 væsentlige oplysninger om afstemningen i afstemningsområdet samt resultatet  

 heraf.
Der føres særskilte afstemningsbøger for kommunalbestyrelsesvalget og  

 amtsrådsvalget.
Indenrigsministeren fastsætter regler om afstemningsbøgernes  

 indhold og udformning.
Tilforordnede vælgere § 17. Kommunalbestyrelsen vælger et antal tilforordnede vælgere til at  

 bistå ved valget.
De tilforordnede vælgere vælges ved forholdstalsvalg under  

 eet blandt vælgerne i kommunen.
Stk. 2. Amtsrådet kan vælge et antal tilforordnede vælgere til at bistå  

 ved fornyet fintælling af amtsrådsvalget.
Valget foregår efter tilsvarende  

 regler som nævnt i stk. 1.
Fælles bestemmelser § 18. Enhver vælger har pligt til at påtage sig hvervet som valgstyrer  

 eller tilforordnet vælger.
Stk. 2. Valgbestyrelsens medlemmer, valgstyrerne og de tilforordnede  

 vælgere har pligt til at udføre de hverv, der påhviler dem, medmindre de har  

 forfald.
Hvis et medlem af valgbestyrelsen har forfald, indtræder den  

 pågældendes stedfortræder i valgbestyrelsen.
Hvis en valgstyrer har forfald,  

 udpeger kommunalbestyrelsen en ny valgstyrer.
Stk. 3. Der ydes diæter til valgbestyrelsens medlemmer, valgstyrerne og de  

 tilforordnede vælgere for deres virksomhed i forbindelse med valget.
Diæterne  

 ydes efter reglerne i lov om kommunernes styrelse.
Kapitel 4 Kandidatlister til valgene Almindelige bestemmelser § 19. De, der opstilles til valg, opføres på kandidatlister.
Stk. 2. En kandidatliste til kommunalbestyrelsesvalg skal være  

 underskrevet af mindst 25 vælgere i kommunen som stillere.
I kommuner med  

 over 25.000 kommunale vælgere ved de sidst afholdte kommunale valg kan  

 kommunalbestyrelsen beslutte at forhøje mindsteantallet af stillere, jf. stk.  

 4. Mindsteantallet kan dog ikke overstige 50. For Københavns Kommune kan  

 mindsteantallet ikke overstige 150. Kandidatlisterne må højst være  

 underskrevet af et antal stillere, der svarer til det dobbelte af  

 mindsteantallet af stillere i kommunen.
Stk. 3. En kandidatliste til amtsrådsvalg skal være underskrevet af mindst  

 50 vælgere i amtskommunen som stillere.
Amtsrådet kan beslutte at forhøje  

 mindsteantallet af stillere, jf. stk. 4. Mindsteantallet kan dog ikke  

 overstige 150. For Bornholms Amtskommune kan mindsteantallet ikke forhøjes.  

 Kandidatlisterne må højst være underskrevet af et antal stillere, der svarer  

 til halvdelen mere end mindsteantallet af stillere i amtskommunen.
Stk. 4. Beslutning om forhøjelse af stillerantallet eller om ændring af en  

 tidligere beslutning herom skal træffes senest 1. juni i valgåret for at få  

 virkning for førstkommende valg.
Beslutningen skal snarest bekendtgøres i de  

 stedlige dagblade eller lokalaviser.
§ 20. En stiller skal opfylde betingelserne for valgret til  

 kommunalbestyrelsen henholdsvis amtsrådet.
Følgende valgretsbetingelser skal  

 dog være opfyldt senest mandagen 22 dage før valgdagen:
 1) Fast bopæl i kommunen henholdsvis amtskommunen.
 2) Dansk indfødsret, medmindre den pågældende senest på valgdagen har haft  

 fast bopæl i riget i de forudgående 3 år.
 3) Ikke umyndiggjort med retsvirkning her i landet.
Stk. 2. Den, der er stiller for flere kandidatlister, kan ikke anses som  

 stiller for nogen af listerne.
En kandidat kan ikke være stiller for en  

 kandidatliste, hvorpå den pågældende selv er opført som kandidat.
 § 21. En kandidatliste må højst indeholde fire navne mere end det antal  

 medlemmer, der skal vælges i kommunen henholdsvis amtskommunen, jf. dog stk.  

 2.
 Stk. 2. Det samlede antal kandidater på kandidatlister, der indgår  

 listeforbund, jf. § 37, må højst udgøre otte mere end det antal medlemmer,  

 der skal vælges i kommunen henholdsvis amtskommunen.
 Stk. 3. Ingen kan være kandidat på mere end een liste, jf. § 30.
§ 22. Senest tirsdagen 8 uger før valgdagen bekendtgør kommunalbestyrelsen  

 henholdsvis amtsrådet i de stedlige dagblade eller lokalaviser 1) antallet af dem, der skal vælges, 2) antallet af stillere for en kandidatliste, 3) fristen for indlevering af kandidatlister og 4) dag og tid for afstemningen.
Indlevering af kandidatlister § 23. Senest kl. 12 tirsdagen 4 uger før valgdagen skal kandidatlister  

 være indleveret til formanden for valgbestyrelsen.
En kandidatliste kan  

 tidligst indleveres tirsdagen 6 uger før valgdagen.
Kandidatlister skal  

 indleveres på en formular, der er godkendt af indenrigsministeren.
 Stk. 2. Den, der indleverer en kandidatliste, har ret til at få kvittering  

 for indleveringen med angivelse af tidspunktet.
§ 24. Kandidatlisten skal indeholde oplysning om hver enkelt kandidats  

 fulde navn, personnummer, stilling og bopæl.
Hvis kandidaten ikke ønsker sig  

 anført på stemmesedlen med sit fulde navn, skal det angives, hvordan navnet  

 ønskes anført.
Kandidatens efternavn eller mellemnavn samt mindst eet fornavn  

 eller forbogstav skal altid anføres.
Kun mellem- og efternavne, som  

 kandidaten er berettiget til at føre efter navneloven, eller mellemnavne, som  

 er anmeldt til folkeregistret, kan anføres på stemmesedlen.
I stedet for  

 fornavnet kan anføres et kaldenavn, der er afledt af fornavnet.
Stk. 2. Kandidaterne skal anføres på kandidatlisten i den rækkefølge,  

 hvori de ønskes anført på stemmesedlen.
Kandidatlisten skal indeholde  

 oplysning om, hvorvidt kandidaterne er opstillet i en bestemt rækkefølge  

 (partiliste), jf. § 86, eller om de er sideordnet opstillet, jf. § 85.
Stk. 3. Kandidatlisten skal indeholde oplysning om kandidatlistens  

 listebetegnelse.
Enkelte bogstaver (A, B, C osv.) kan ikke anvendes som  

 listebetegnelse.
Listebetegnelsen skal ved kandidaternes underskrift være  

 godkendt af disse.
 § 25. Kandidatlisten skal være underskrevet af det fornødne antal vælgere  

 som stillere, jf.
§ 19, stk. 2 og 3. Stillerne skal underskrive enten på selve  

 kandidatlisten eller på genparter af denne.
Genparterne skal i givet fald  

 sammenhæftes med originalen, inden kandidatlisten indleveres.
Stk. 2. Kandidatlisten skal indeholde oplysning om hver enkelt stillers  

 navn, personnummer og bopæl.
Oplysningerne om stillernes navne og bopæl er  

 offentligt tilgængelige.
 Stk. 3. Kandidatlisten skal indeholde oplysning om, til hvilken stiller  

 valgbestyrelsen kan rette henvendelse vedrørende kandidatlisten (den  

 tegningsberettigede stiller).
§ 26. En indleveret kandidatliste kan af alle stillere i forening  

 tilbagekaldes over for valgbestyrelsens formand senest kl. 12 mandagen 22  

 dage før valgdagen.
En vælger, der som stiller har underskrevet en  

 kandidatliste, kan ikke særskilt kalde sin underskrift tilbage, når listen er  

 indleveret til valgbestyrelsens formand.
Valgbestyrelsens godkendelse af kandidatlisterne § 27. Efter udløbet af fristen for indlevering af kandidatlister skal  

 valgbestyrelsen undersøge, om de rettidigt indleverede kandidatlister er  

 gyldige, jf. §§ 23-25. Valgbestyrelsen skal endvidere undersøge om  

 kandidaterne på hver enkelt kandidatliste kan godkendes, eller om nogen af  

 kandidaterne skal slettes af kandidatlisterne, jf. §§ 28-31.
Stk. 2. Hvis valgbestyrelsen finder, at en kandidatliste på grund af  

 væsentlige mangler må erklæres ugyldig, eller at en eller flere kandidater  

 skal slettes af kandidatlisten efter reglerne i §§ 28-30, skal  

 valgbestyrelsen senest lørdagen 24 dage før valgdagen underrette den  

 tegningsberettigede stiller herom.
Senest kl. 12 mandagen 22 dage før  

 valgdagen kan der foretages en afhjælpning af manglerne eller indleveres en  

 ny kandidatliste.
Valgbestyrelsens formand træffer herefter afgørelse om  

 kandidatlistens gyldighed og om godkendelsen af kandidaterne.
Afgørelsen  

 indføres i valgbogen, og en udskrift heraf sendes til den tegningsberettigede  

 stiller.
 § 28. En kandidat, der ikke opfylder de valgbarhedsbetingelser, der er  

 angivet i § 3, skal slettes af kandidatlisten.
 § 29. En kandidat, der efter § 5 ikke har pligt til at lade sig opstille  

 som kandidat, skal slettes af kandidatlisten, såfremt den pågældende senest  

 kl. 12 fredagen 25 dage før valgdagen indgiver skriftlig anmodning herom til  

 valgbestyrelsens formand.
§ 30. En kandidat, der er opført som kandidat på mere end een  

 kandidatliste, skal af valgbestyrelsen snarest spørges, hvilken kandidatliste  

 den pågældende ønsker sig opført på.
Såfremt kandidaten ikke straks oplyser  

 dette, foretager valgbestyrelsen lodtrækning mellem kandidatlisterne,  

 medmindre der for valgbestyrelsen er sikre holdepunkter for, hvilken  

 kandidatliste kandidaten foretrækker.
I så fald godkendes den pågældende som  

 kandidat for denne kandidatliste og slettes af den eller de øvrige  

 kandidatlister.
§ 31. Overstiger antallet af kandidater på en kandidatliste det antal, der  

 er angivet i § 21, stk. 1, skal valgbestyrelsen slette de overskydende  

 kandidater af kandidatlisten.
Den kandidat, der er anført nederst på  

 kandidatlisten, slettes først, derefter den, der er anført næstnederst, og så  

 fremdeles.
 Stk. 2. Overstiger det samlede antal kandidater på kandidatlister, der  

 indgår listeforbund, det antal kandidater, der er angivet i § 21, stk. 2,  

 nedsættes de enkelte kandidatlisters kandidatantal forholdsmæssigt, jf. stk.  

 3. De overskydende kandidater på hver kandidatliste slettes som angivet i  

 stk. 1.
Stk. 3. Giver den forholdsmæssige fordeling ikke hele tal og derfor, når  

 brøkerne bortkastes, ikke det tilladte antal kandidater, forhøjes de største  

 brøker, indtil antallet er nået.
Er to eller flere kandidatlister lige  

 berettiget til en kandidatplads, foretages lodtrækning ved valgbestyrelsens  

 foranstaltning.
 Stk. 4. Det indføres i valgbogen, hvilke kandidater der er slettet efter  

 reglerne i stk. 1-3, og en udskrift heraf sendes til den tegningsberettigede  

 stiller.
Bogstavbetegnelser for kandidatlister § 32. Valgbestyrelsen tildeler de godkendte kandidatlister en  

 bogstavbetegnelse efter reglerne i §§ 33-36. På stemmesedlen anføres  

 kandidatlisterne med bogstavbetegnelsen og i alfabetisk rækkefølge efter  

 denne.
§ 33. Kandidatlister, hvis listebetegnelse er navnet på et parti, der den  

 1. august i valgåret er opstillingsberettiget til folketingsvalg, eller i  

 hvis listebetegnelse indgår et sådant navn, skal tildeles partiets  

 bogstavbetegnelse til folketingsvalg.
Tilsvarende gælder kandidatlister, hvis  

 listebetegnelse er navnet på det tyske mindretals parti, eller  

 listebetegnelser, hvori dette navn indgår.
 Stk. 2. De bogstavbetegnelser, der er omfattet af stk. 1, kan ikke  

 tildeles andre kandidatlister.
 Stk. 3. Snarest muligt efter det tidspunkt, der er anført i stk. 1,  

 bekendtgør indenrigsministeren i Statstidende, hvilke bogstavbetegnelser der  

 er tildelt de partier, der er nævnt i stk. 1.
 § 34. Kandidatlister, der ikke er omfattet af reglerne i § 33, tildeles en  

 af de bogstavbetegnelser, der ikke er forbeholdt efter reglerne i § 33, stk.  

 2. Bogstavet X kan dog ikke tildeles nogen kandidatliste.
Stk. 2. Hvis flere kandidatlister har samme listebetegnelse, skal de  

 tildeles samme bogstavbetegnelse, såfremt de anmoder herom.
Tilsvarende  

 gælder, hvis flere kandidatlister, bortset fra en betegnelse, der angiver et  

 særligt lokalt eller andet tilhørsforhold, har samme listebetegnelse.
Stk. 3. Skriftlig anmodning om tildeling af samme bogstavbetegnelse skal  

 indleveres til valgbestyrelsens formand samtidig med indlevering af  

 kandidatlisten.
Anmodningen skal for hver kandidatliste være underskrevet af  

 alle stillere og kandidater på kandidatlisten.
 § 35. Hvis flere kandidatlister skal have tildelt samme bogstavbetegnelse,  

 føjes et tal til bogstavbetegnelsen (A.1, A.2, A.3 osv.) i den rækkefølge,  

 hvori kandidatlisterne er indleveret.
 § 36. Hvis det ikke er muligt at tildele en bogstavbetegnelse til alle de  

 kandidatlister, der er omfattet af reglerne i § 34, gælder følgende:
 1) En tidligere indleveret kandidatliste går ved tildelingen af en  

 bogstavbetegnelse forud for en senere indleveret.
 2) Kandidatlister, der ikke er tildelt en bogstavbetegnelse, anføres  

 nederst på stemmesedlen i alfabetisk rækkefølge efter deres listebetegnelse.
Listeforbund og valgforbund § 37. Kandidatlister, der er tildelt samme bogstavbetegnelse, kan støtte  

 hinanden ved at indgå listeforbund.
Mellem disse kandidatlister kan kun  

 indgås eet listeforbund.
§ 38. Kandidatlister, der ikke er tildelt samme bogstavbetegnelse, kan  

 støtte hinanden ved at indgå valgforbund.
Hver kandidatliste kan kun indgå  

 eet valgforbund.
 Stk. 2. Kandidatlister, der har indgået listeforbund, betragtes som een  

 kandidatliste ved anvendelse af reglerne i stk. 1.
 § 39. Kandidatlister, der har indgået listeforbund eller valgforbund,  

 betragtes som een kandidatliste ved opgørelsen af, hvor mange mandater der  

 ved valget er tilfaldet de enkelte kandidatlister, jf. § 81, stk. 2.
 Stk. 2. Kandidatlister, der har indgået listeforbund, anføres i samme felt  

 på stemmesedlen, jf. § 46, stk. 3.
§ 40. Skriftlig anmeldelse om indgåede listeforbund og valgforbund skal  

 indleveres til valgbestyrelsens formand senest kl. 12 mandagen 22 dage før  

 valgdagen.
Anmeldelsen skal for hver kandidatliste være underskrevet af alle  

 de stillere, der har underskrevet kandidatlisten, og af alle kandidater på  

 kandidatlisten.
 Stk. 2. Stillere og kandidater kan på kandidatlisten skriftligt bemyndige  

 een eller flere stillere til at anmelde listeforbund og valgforbund.
§ 41. En kandidatliste kan trækkes tilbage fra et anmeldt listeforbund  

 eller valgforbund.
Skriftlig meddelelse om tilbagetrækning fra anmeldte  

 listeforbund eller valgforbund skal indleveres til valgbestyrelsens formand  

 senest kl. 12 mandagen 22 dage før valgdagen.
Meddelelsen skal være  

 underskrevet af kandidatlistens stillere og kandidater, jf. dog stk. 2.
 Stk. 2. Stillere og kandidater kan på kandidatlisten skriftligt bemyndige  

 en eller flere stillere til at give meddelelse om tilbagetrækning fra et  

 anmeldt listeforbund eller valgforbund.
Stk. 3. Tilbagetrækning af en kandidatlistes deltagelse i et forbund  

 medfører ikke, at det anmeldte forbund bortfalder for de øvrige deltagere i  

 forbundet.
Tilsvarende gælder i tilfælde af mangler ved anmeldelse af et  

 forbund.
 § 42. Hvis der er anmeldt listeforbund eller valgforbund i strid med  

 reglerne i §§ 37-38, gælder følgende:
 1) Er der indgået flere listeforbund mellem kandidatlister, der er tildelt  

 samme bogstavbetegnelse, anses ingen af listeforbundene for indgået.
 2) Har en kandidatliste eller et listeforbund indgået flere valgforbund,  

 anses kandidatlisten henholdsvis listeforbundet ikke som deltager i nogen af  

 forbundene.
 3) Hvis der i et valgforbund indgår flere kandidatlister, der er tildelt  

 samme bogstavbetegnelse, anses ingen af disse kandidatlister som deltager i  

 valgforbundet, medmindre kandidatlisterne tillige indgår i eet listeforbund.
§ 43. De godkendte kandidatlister, herunder samtlige kandidaters navne,  

 samt oplysning om anmeldte listeforbund og valgforbund bekendtgøres af  

 kommunalbestyrelsen.
Bekendtgørelse sker ved opslag i kommunens  

 folkeregister, når fristen for anmeldelse af liste- og valgforbund er  

 udløbet.
Amtsvalgbestyrelsen underretter de pågældende kommunalbestyrelser om  

 de godkendte kandidatlister og anmeldte forbund til amtsrådsvalget.
Legitimation som tilskudsansøger efter partistøtteloven § 44. Samtidig med indleveringen af kandidatlisten til valgbestyrelsens  

 formand kan anmeldes, hvilken forening eller hvilke vælgere i kommunen  

 henholdsvis amtskommunen, der er berettiget til på kandidatlistens vegne at  

 ansøge om og modtage tilskud efter lov om økonomisk støtte til politiske  

 partier m.v.
Anmeldelsen, der skal være skriftlig, skal være underskrevet af  

 alle de stillere, der har underskrevet kandidatlisten.
 Stk. 2. Hvis der ikke sker anmeldelse efter stk. 1, gælder reglerne i  

 nævnte lov om, hvem der er berettiget til på kandidatlistens vegne at ansøge  

 om og modtage tilskud.
Stemmesedler § 45. Stemmesedlen skal indeholde bogstavbetegnelsen og listebetegnelsen  

 for samtlige godkendte kandidatlister til valget i kommunen henholdsvis  

 amtskommunen.
Stemmesedlen skal endvidere indeholde navnene på samtlige  

 godkendte kandidater på kandidatlisterne, jf. dog § 48.
 § 46. Kandidatlisterne anføres på stemmesedlen i særskilte felter, jf. dog  

 stk. 3. Felterne anføres i alfabetisk rækkefølge efter bogstavbetegnelsen.  

 Kandidatlister, der ikke er tildelt nogen bogstavbetegnelse, jf. § 36,  

 anføres nederst på stemmesedlen i alfabetisk rækkefølge efter  

 listebetegnelsen.
 Stk. 2. Hvis flere kandidatlister er tildelt samme bogstavbetegnelse,  

 anføres de pågældende kandidatlister i indbyrdes rækkefølge efter det tal,  

 der er tilføjet bogstavbetegnelsen.
Stk. 3. Kandidatlister, der har indgået listeforbund, anføres i samme  

 felt.
Inden for feltet anføres de enkelte kandidatlister i rubrikker ved  

 siden af hinanden under den fælles bogstavbetegnelse og listebetegnelse.
§ 47. Kandidaternes navne anføres på stemmesedlen i feltet henholdsvis  

 rubrikken for den pågældende kandidatliste.
Kandidaternes navne anføres i den  

 rækkefølge, der er angivet på kandidatlisten, enten under hinanden eller i  

 kolonner ved siden af hinanden.
Hvis kandidaterne er opstillet i en bestemt  

 rækkefølge (partiliste), sættes foran kandidaternes navne et nummer, der  

 angiver denne rækkefølge.
§ 48. Hvis det af hensyn til stemmesedlens størrelse og overskuelighed er  

 nødvendigt, kan indenrigsministeren efter ansøgning fra valgbestyrelsen  

 godkende, at kandidaternes navne ikke bliver anført på stemmesedlen til  

 valget i kommunen henholdsvis amtskommunen.
Såfremt kandidaternes navne ikke  

 anføres på stemmesedlen, skal stemmesedlen udformes således, at der inden for  

 feltet henholdsvis rubrikken for hver kandidatliste er plads til, at vælgeren  

 kan skrive et kandidatnavn.
 Stk. 2. Valgbestyrelsens ansøgning efter stk. 1 skal indsendes til  

 indenrigsministeren snarest muligt efter udløbet af fristen for indlevering  

 af kandidatlister, jf. § 23.
 Stk. 3. I forbindelse med meddelelse af godkendelse efter stk. 1  

 fastsætter indenrigsministeren de særlige regler om afstemningen på  

 valgdagen, jf. § 51, stk. 3, § 54, stk. 1 og 2, og § 55, stk. 3, samt om  

 opgørelsen af afstemningen, jf. § 74, der skal gælde som følge af, at  

 kandidaternes navne ikke anføres på stemmesedlen.
 § 49. Indenrigsministeren fastsætter nærmere regler om stemmesedlens  

 indhold og udformning.
 § 50. Amtsvalgbestyrelsen sørger for, at det nødvendige antal stemmesedler  

 og opslag til amtsrådsvalget er afleveret til vedkommende kommunalbestyrelser  

 senest søndagen 2 dage før valgdagen.
Kapitel 5 Afstemning på valgdagen § 51. Afstemningen foregår i de samme afstemningsområder som valg til  

 Folketinget.
I hvert afstemningsområde foregår afstemningen på eet  

 afstemningssted.
Stk. 2. Kommunalbestyrelsen sørger for lokaler til afstemningen samt for  

 det fornødne antal stemmerum og stemmekasser.
Stemmerum skal være indrettet  

 således, at der kan afgives stemme, uden at andre kan se, hvorledes vælgeren  

 stemmer.
Stemmerum skal være forsynet med det fornødne udstyr til  

 stemmeafgivning.
Stemmekasser skal være indrettet således, at ingen  

 stemmeseddel kan tages ud, uden at stemmekassen åbnes.
Stemmekasser skal  

 kunne låses eller forsegles.
På hvert afstemningssted skal findes særskilte  

 stemmekasser til brug ved kommunalbestyrelsesvalg og amtsrådsvalg.
Stk. 3. I stemmelokalerne skal der være opslag, der angiver samtlige  

 godkendte kandidatlister til kommunalbestyrelsesvalget og amtsrådsvalget med  

 angivelse af disses bogstavbetegnelse og listebetegnelse og med kandidaternes  

 navne i den rækkefølge, hvori de er anført på stemmesedlen.
Opslagene skal  

 tillige indeholde oplysning om indgåede listeforbund og valgforbund.
 Stk. 4. Kommunalbestyrelsen sørger i øvrigt for, at der på hvert  

 afstemningssted er truffet de fornødne forberedelser til afstemningen,  

 herunder at valgstyrerne og de tilforordnede vælgere er gjort bekendt med  

 deres opgaver på valgdagen.
§ 52. Afstemningen begynder kl. 9 og fortsætter til kl. 20, og så længe  

 der endnu derefter indfinder sig vælgere for at stemme.
Afstemningen sluttes,  

 når ingen vælger tilkendegiver at ville stemme, uanset at der gives  

 opfordring hertil.
Stk. 2. Inden stemmeafgivningens begyndelse skal tilforordnede vælgere  

 vise de tilstedeværende, at stemmekasserne er tomme.
Derefter skal kasserne  

 straks låses eller forsegles.
§ 53. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres til  

 vælgeren een stemmeseddel til kommunalbestyrelsesvalget og een stemmeseddel  

 til amtsrådsvalget.
 Stk. 2. Såfremt en vælger kun ønsker at benytte den ene af de udleverede  

 stemmesedler, skal den stemmeseddel, der ikke ønskes benyttet, tilbageleveres  

 til den tilforordnede vælger, der registrerer stemmesedlen som  

 tilbageleveret.
§ 54. Stemmeafgivningen sker i stemmerummet, hvor kun vælgeren må være til  

 stede.
På stemmesedlen sætter vælgeren et kryds ved en listebetegnelse eller  

 et kandidatnavn.
Stk. 2. En vælger kan få ombyttet en stemmeseddel, hvis den er fejlagtigt  

 afkrydset eller ved uagtsomhed gjort ubrugelig.
Ombytning kan ikke ske, efter  

 at stemmesedlen er lagt i stemmekassen.
Stk. 3. Når stemmeafgivningen er foretaget, sammenfolder vælgeren  

 stemmesedlen, således at ingen kan se, hvordan der er stemt.
Derefter lægger  

 vælgeren stemmesedlen i den stemmekasse, der er beregnet dertil, i  

 overværelse af en tilforordnet vælger.
 § 55. Vælgere, der på grund af manglende førlighed, svagelighed eller  

 lignende ikke kan bevæge sig ind i stemmelokalet eller stemmerummet eller i  

 øvrigt foretage stemmeafgivningen på den foreskrevne måde, jf. § 54, kan  

 forlange fornøden hjælp til stemmeafgivningen, jf. dog stk. 3. Der kan herved  

 ske de nødvendige lempelser i den foreskrevne fremgangsmåde, herunder gives  

 adgang til at foretage stemmeafgivning umiddelbart uden for stemmelokalet.
Stk. 2. Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3. Hjælp til afkrydsning af en stemmeseddel kan kun ydes, såfremt  

 vælgeren umiddelbart over for dem, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
§ 56. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 57. De, der forestår afstemningen, må ikke under afstemningen give en  

 vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har været til stede for at afgive stemme, eller i øvrigt  

 oplyse forhold vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, at vælgerne  

 møder og afgiver stemme.
§ 58. Når afstemningen er afsluttet, optælles og sammenbindes i særskilte  

 pakker for henholdsvis kommunalbestyrelsesvalget og amtsrådsvalget de  

 stemmesedler, der ikke er udleveret, de stemmesedler, der er tilbageleveret,  

 og de stemmesedler, der er ombyttet.
Derefter foretages stemmeoptælling i  

 overensstemmelse med reglerne i §§ 74-76.
Kapitel 6 Brevstemmeafgivning Brevstemmeafgivning her i landet § 59. Enhver vælger, der er forhindret i at møde frem til afstemningen på  

 valgdagen, kan brevstemme på ethvert folkeregister her i landet.
 § 60. Vælgere, der er indlagt på eller optaget i følgende institutioner,  

 kan brevstemme i institutionen:
 1) Sygehuse.
 2) Plejehjem, herunder særlige plejehjem, og beskyttede boliger, der  

 drives efter reglerne i bistandsloven.
3) Daghjem, institutioner for voksne personer med vidtgående fysiske eller  

 psykiske handicap, der drives efter reglerne i bistandsloven, samt  

 døgninstitutioner for voksne, der drives efter nævnte lovs  

 forsøgsbestemmelser.
Kommunalbestyrelsen kan dog beslutte, at der ikke skal  

 foretages brevstemmeafgivning på et daghjem, eller at brevstemmeafgivning i  

 en institution i stedet skal ske efter reglerne i stk. 3 om  

 brevstemmeafgivning i hjemmet.
 Stk. 2. Vælgere, der er indsat i en af kriminalforsorgens anstalter eller  

 arresthuse, kan brevstemme i institutionen.
Stk. 3. Vælgere, der på grund af sygdom eller manglende førlighed ikke vil  

 kunne møde frem på afstemningsstedet, kan brevstemme i hjemmet, medmindre de  

 har mulighed for at stemme i en af de institutioner eller boliger, der er  

 nævnt i stk. 1. Anmodning om at brevstemme i hjemmet skal indgives senest kl.  

 18 torsdagen 12 dage før valgdagen.
Anmodningen skal indgives til  

 folkeregistret i opholdskommunen.
Anmodning kan tidligst indgives tirsdagen 4  

 uger før valgdagen.
 Stk. 4. Vælgere, der har bopæl på afsides beliggende øer, der ikke udgør  

 et selvstændigt afstemningsområde, kan brevstemme på øen.
 § 61. Brevstemmer efter § 60, stk. 1, nr. 1, og stk. 2, afgives til 2  

 stemmemodtagere, der er ansat i kommunens forvaltning eller på institutionen.
 Stk. 2. Brevstemmer efter § 60, stk. 1, nr. 2-3, og stk. 3, afgives til 2  

 stemmemodtagere, der er udpeget blandt de tilforordnede vælgere, jf. § 17,  

 stk. 1.
 Stk. 3. På de øer, der er nævnt i § 60, stk. 4, udpeger  

 kommunalbestyrelsen en eller flere vælgere til at fungere som  

 brevstemmemodtagere.
 § 62. Brevstemmeafgivning her i landet kan finde sted fra tirsdagen 3 uger  

 før valgdagen, dog senest lørdagen før valgdagen.
Brevstemmeafgivning på Færøerne, i Grønland og i udlandet § 63. Vælgere, der opholder sig på Færøerne eller i Grønland, kan  

 brevstemme på de færøske eller grønlandske folkeregistre eller hos en  

 stemmemodtager, der er udpeget af indenrigsministeren.
 Stk. 2. Vælgere, der opholder sig i udlandet, kan brevstemme på en dansk  

 diplomatisk eller konsulær repræsentation eller hos en stemmemodtager, der er  

 udpeget af indenrigsministeren.
 Stk. 3. Brevstemmeafgivning kan finde sted fra den 3. tirsdag i august  

 måned i valgåret.
 Stk. 4. Indenrigsministeren sørger for, at de danske repræsentationer og  

 andre stemmemodtagere i udlandet bliver underrettet om dagen for afholdelse  

 af de kommunale valg.
Brevstemmeafgivning på danske skibe i udenrigsfart og danske havanlæg § 64. Søfolk og passagerer på danske skibe i udenrigsfart samt personer,  

 der er ansat på danske havanlæg, kan brevstemme på skibet eller havanlægget.  

 Skibsføreren eller den, som skibsføreren har udpeget, henholdsvis  

 havanlæggets chef eller den, som chefen har udpeget, fungerer som  

 stemmemodtager.
 Stk. 2. Brevstemmeafgivning kan finde sted fra den 3. tirsdag i august  

 måned i valgåret, jf. dog stk. 3.
 Stk. 3. På danske havanlæg på dansk område kan brevstemmeafgivning finde  

 sted fra tirsdagen 3 uger før valgdagen, dog senest lørdagen før valgdagen.
 § 65. Indenrigsministeren sørger for, at skibsførere på danske skibe i  

 udenrigsfart og chefer på danske havanlæg bliver underrettet om dagen for  

 afholdelse af de kommunale valg.
Stk. 2. Skibsføreren på et dansk skib i udenrigsfart skal sørge for, at  

 der foretages brevstemmeafgivning om bord i så god tid forud for valgdagen,  

 at brevstemmerne kan komme frem til kommunalbestyrelsen inden afstemningens  

 begyndelse på valgdagen, medmindre tvingende og uopsættelige  

 skibsforretninger er til hinder herfor.
Tilsvarende regler gælder for danske  

 havanlæg.
Brevstemmematerialet § 66. Brevstemmematerialet til brevstemmeafgivning her i landet består af  

 en stemmeseddel til kommunalbestyrelsesvalget med tilhørende konvolut, en  

 stemmeseddel til amtsrådsvalget med tilhørende konvolut samt følgebrev og  

 yderkuvert.
Ved brevstemmeafgivning på Færøerne, i Grønland, i udlandet, på  

 danske skibe i udenrigsfart og på danske havanlæg anvendes samme  

 brevstemmemateriale som til folketingsvalg.
Indenrigsministeren bestemmer  

 brevstemmematerialets nærmere indhold og udformning.
 Stk. 2. Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og de  

 danske repræsentationer i udlandet samt om bord i danske skibe i udenrigsfart  

 og på danske havanlæg uden for dansk område.
Fremgangsmåden ved brevstemmeafgivning § 67. Vælgere, der ønsker at brevstemme, skal vise fornøden legitimation  

 til brevstemmemodtageren.
Herefter udleveres brevstemmematerialet, jf. § 66.
 Stk. 2. På stemmesedlen anfører vælgeren listebetegnelsen eller  

 bogstavbetegnelsen for en kandidatliste, der er opstillet i den kommune  

 henholdsvis amtskommune, hvor vælgeren er optaget på valglisten. Ønsker  

 vælgeren at stemme på en bestemt kandidat, der er opstillet i den pågældende  

 kommune henholdsvis amtskommune, anfører vælgeren navnet på kandidaten,  

 eventuelt med tilføjelse af listebetegnelsen eller bogstavbetegnelsen for den  

 kandidatliste, kandidaten er opstillet på.
Stk. 3. Vælgeren udfylder stemmesedlen uden overværelse af andre og lægger  

 den i konvolutten.
Derefter udfylder vælgeren følgebrevet og underskriver  

 dette i overværelse af stemmemodtageren, der attesterer stemmeafgivningen.
 Stk. 4. Hvis vælgeren ikke er i stand til at udfylde stemmesedlen eller  

 udfylde og underskrive følgebrevet, skal stemmemodtageren yde den fornødne  

 hjælp, jf. dog stk. 5. Er der ydet hjælp, skal dette fremgå af følgebrevet.
 Stk. 5. Hjælp til udfyldning af stemmesedlen kan kun ydes, såfremt  

 vælgeren umiddelbart over for den, der yder hjælp, utvetydigt kan  

 tilkendegive, på hvilken kandidatliste eller hvilken kandidat vælgeren ønsker  

 at stemme.
Stk. 6. Konvolutten med stemmeseddel samt følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
§ 68. Stemmemodtagere må ikke i forbindelse med brevstemmeafgivningen give  

 en vælger råd eller opfordring med hensyn til, hvilken kandidatliste eller  

 hvilken kandidat vælgeren skal stemme på.
De må ikke over for uvedkommende  

 oplyse, om en vælger har afgivet brevstemme, eller i øvrigt oplyse forhold  

 vedrørende en vælgers stemmeafgivning.
 Stk. 2. Ingen uvedkommende må føre systematisk kontrol med, om vælgere  

 afgiver brevstemme.
 § 69. Indenrigsministeren fastsætter nærmere regler om tilrettelæggelse og  

 gennemførelse af brevstemmeafgivning samt om fremgangsmåden ved afgivelse af  

 brevstemme.
Modtagelse og kontrol af brevstemmer § 70. Kommunalbestyrelsen anfører tidspunktet for modtagelsen af en  

 brevstemme på yderkuverten.
I en protokol anføres det antal brevstemmer, der  

 modtages, og datoen herfor samt det antal brevstemmer, der videresendes til  

 andre kommuner, jf. stk. 2, og datoen herfor.
Indenrigsministeren fastsætter  

 regler om protokollens indhold og udformning.
 Stk. 2. Hvis afsenderen efter sin bopælsangivelse på yderkuverten har  

 bopæl i en anden kommune, skal kommunalbestyrelsen straks videresende  

 brevstemmen til denne.
 Stk. 3. Kommunalbestyrelsen samler og opgør antallet af brevstemmer for  

 hvert afstemningsområde i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende afstemningsområde.
§ 71. Valgstyrerne gennemgår brevstemmerne, om nødvendigt dagen før  

 valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2. En brevstemme kan ikke komme i betragtning, såfremt 1) afsenderen ikke er opført på valglisten eller ikke længere har fast  

 bopæl i kommunen henholdsvis amtskommunen, 2) afsenderen er død inden valgdagen, 3) yderkuverten indeholder flere end eet følgebrev og een konvolut til  

 hvert af de pågældende valg, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt eller 6) brevstemmen ikke er afgivet inden for de frister, der er nævnt i § 62,  

 § 63, stk. 3, og § 64, stk. 2 og 3.
 Stk. 3. Er der fra samme vælger modtaget mere end een brevstemme til hvert  

 valg, der kan komme i betragtning, kommer kun den sidst afgivne brevstemme i  

 betragtning.
§ 72. Når en brevstemme kan komme i betragtning, sættes et mærke ved  

 vælgerens navn på valglisten, der angiver, at vælgeren har afgivet  

 brevstemme.
Hvis yderkuverten foruden følgebrev kun indeholder en konvolut  

 til et af valgene, sættes tillige et mærke, der angiver, hvilket af valgene  

 vælgeren har afgivet brevstemme til.
Den uåbnede konvolut og følgebrevet  

 lægges på ny i yderkuverten og opbevares, indtil afstemningen er afsluttet.  

 Derefter tages konvolutterne ud af yderkuverterne og lægges i en af  

 stemmekasserne til stemmesedler til det pågældende valg.
Konvolutterne åbnes  

 først i forbindelse med stemmeoptællingen.
 Stk. 2. Når en brevstemme ikke kan komme i betragtning, anføres årsagen  

 hertil på yderkuverten, og den uåbnede konvolut og følgebrevet lægges på ny i  

 yderkuverten.
 Stk. 3. Brevstemmer, der modtages af valgstyrerne efter afstemningens  

 begyndelse, påtegnes om modtagelsestidspunktet og kommer ikke i betragtning.
 § 73. En vælger, der har afgivet en brevstemme, der er taget i  

 betragtning, kan ikke stemme til det eller de pågældende valg ved  

 afstemningen på valgdagen.
Kapitel 7 Opgørelse af afstemningen Stemmeoptælling på afstemningsstedet § 74. Når afstemningen er afsluttet, foretager valgstyrerne og de  

 tilforordnede vælgere stemmeoptælling på afstemningsstedet.
Stemmeoptællingen  

 er offentlig.
Særskilt for kommunalbestyrelsesvalget og amtsrådsvalget  

 optælles, hvor mange stemmer der ved afstemningen er afgivet for hver af  

 kandidatlisterne.
For hvert listeforbund optælles, hvor mange stemmer der  

 anses for afgivet for listeforbundet.
Dette stemmetal sammentælles derefter  

 med stemmetallene for de enkelte kandidatlister i listeforbundet.
Stk. 2. En stemme er afgivet for den kandidatliste, inden for hvis felt  

 henholdsvis rubrik på stemmesedlen vælgeren har sat kryds.
Har vælgeren sat  

 kryds såvel ud for den fælles listebetegnelse for kandidatlister, der har  

 indgået et listeforbund, som i rubrikken for en af de kandidatlister, der  

 deltager i listeforbundet, anses stemmesedlen ligeledes som afgivet for den  

 pågældende kandidatliste.
Har vælgeren alene sat kryds ved den fælles  

 listebetegnelse for de kandidatlister, der har indgået et listeforbund, anses  

 stemmen som afgivet for listeforbundet og henføres ikke til nogen af de  

 kandidatlister, der deltager i listeforbundet.
Tilsvarende gælder, hvis  

 vælgeren har sat kryds i rubrikken for to eller flere af de kandidatlister,  

 der deltager i listeforbundet.
Stk. 3. En brevstemme er afgivet for den kandidatliste, hvis  

 listebetegnelse eller bogstavbetegnelse vælgeren har anført på  

 brevstemmesedlen.
Har vælgeren på brevstemmesedlen anført navnet på en  

 kandidat, anses stemmen som afgivet for den pågældende kandidatliste.
Har  

 vælgeren på brevstemmesedlen anført såvel den fælles listebetegnelse for  

 kandidatlister, der har indgået et listeforbund, som navnet på en kandidat,  

 der er opstillet på en af de kandidatlister, der deltager i listeforbundet,  

 anses brevstemmesedlen ligeledes som afgivet for den pågældende  

 kandidatliste.
Har vælgeren på brevstemmesedlen alene anført den fælles  

 listebetegnelse eller bogstavbetegnelse for kandidatlister, der har indgået  

 listeforbund, anses stemmen som afgivet for listeforbundet og henføres ikke  

 til nogen af de kandidatlister, der deltager i listeforbundet.
Tilsvarende  

 gælder, hvis vælgeren på brevstemmesedlen har anført listebetegnelsen eller  

 bogstavbetegnelsen for en kandidatliste, der har indgået et listeforbund,  

 tilligemed navnet på en kandidat, der er opstillet på en af de øvrige  

 kandidatlister, der deltager i listeforbundet.
§ 75. En stemmeseddel afgivet på afstemningsstedet er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller hvilket  

 listeforbund vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2. En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilken kandidatliste eller  

 listeforbund vælgeren har villet give sin stemme, 3) der på stemmesedlen alene er anført navnet på en person, som ikke er  

 opstillet på nogen kandidatliste til valget i den pågældende kommune  

 henholdsvis amtskommune, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3. Valgstyrerne anfører i den pågældende afstemningsbog, hvor mange  

 stemmesedler de har anset for ugyldige og grundene hertil.
 Stk. 4. Indenrigsministeren kan fastsætte nærmere regler om bedømmelsen af  

 stemmesedler, herunder brevstemmesedler.
§ 76. Når stemmeoptællingen for kommunalbestyrelsesvalget henholdsvis  

 amtsrådsvalget er afsluttet, indføres resultatet i den pågældende  

 afstemningsbog, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen i kommunen, der straks herefter giver  

 meddelelse til formanden for amtsvalgbestyrelsen om resultatet af  

 afstemningen til amtsrådsvalget.
 Stk. 2. Stemmematerialet sammenpakkes og afleveres til  

 kommunalbestyrelsen.
Fintælling § 77. Senest dagen efter at afstemningen har fundet sted, foretager  

 valgbestyrelsen i kommunen den endelige opgørelse af resultatet af  

 stemmeafgivningen (fintælling) såvel til kommunalbestyrelsesvalget som til  

 amtsrådsvalget.
Fintællingen er offentlig.
 Stk. 2. Kommunalbestyrelsen sørger for, at afstemningsbøgerne,  

 stemmesedlerne, brevstemmematerialet samt de benyttede valglister og valgkort  

 er til stede ved fintællingen.
 § 78. Fintællingen foretages særskilt for kommunalbestyrelsesvalget og  

 amtsrådsvalget efter reglerne i stk. 2-6.
Stk. 2. For hvert afstemningsområde foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 74-75.  

 Resultaterne af optællingerne indføres i den pågældende valgbog.
Derefter  

 opgøres, hvor mange stemmer der i hele kommunen er tilfaldet hver  

 kandidatliste.
For hvert listeforbund opgøres, hvor mange stemmer der i hele  

 kommunen anses for afgivet for listeforbundet.
Dette stemmetal sammentælles  

 med stemmetallene for de enkelte kandidatlister i listeforbundet.
Resultatet  

 indføres i valgbogen og meddeles de tilstedeværende.
 Stk. 3. Der foretages samtidig en opgørelse for hele kommunen af antallet  

 af personlige stemmer for hver kandidat samt antallet af listestemmer for  

 hver kandidatliste.
Stk. 4. Har vælgeren sat kryds ud for navnet på en kandidat eller såvel ud  

 for navnet på en kandidat som ud for betegnelsen for den kandidatliste,  

 kandidaten er opstillet på, anses stemmesedlen som afgivet for kandidaten  

 (personlig stemme). Har vælgeren sat kryds ud for såvel den fælles  

 listebetegnelse for kandidatlister, der har indgået et listeforbund, som ud  

 for navnet på en kandidat, der er opstillet på en af de kandidatlister, der  

 deltager i listeforbundet, anses stemmesedlen ligeledes som en personlig  

 stemme for den pågældende kandidat.
Tilsvarende gælder, hvis vælgeren på  

 brevstemmesedlen har anført navnet på en kandidat eller såvel navnet på en  

 kandidat som listebetegnelsen eller bogstavbetegnelsen for den kandidatliste,  

 kandidaten er opstillet på.
Har vælgeren på brevstemmesedlen anført såvel den  

 fælles listebetegnelse eller bogstavbetegnelse for kandidatlister, der har  

 indgået et listeforbund, som navnet på en kandidat, der er opstillet på en af  

 de kandidatlister, der deltager i listeforbundet, anses brevstemmesedlen  

 ligeledes som en personlig stemme for den pågældende kandidat.
Stk. 5. Har vælgeren sat kryds ud for betegnelsen for en kandidatliste  

 eller inden for kandidatlistens felt henholdsvis rubrik på en sådan måde, at  

 det ikke med sikkerhed fremgår, hvilken af kandidatlistens kandidater  

 vælgeren har villet give sin stemme, anses stemmesedlen som afgivet for  

 kandidatlisten (listestemme). Tilsvarende gælder, hvis vælgeren på  

 brevstemmesedlen har anført listebetegnelsen eller bogstavbetegnelsen for en  

 kandidatliste eller navnene på flere kandidater opstillet på samme  

 kandidatliste.
Har vælgeren på brevstemmesedlen anført såvel den fælles  

 listebetegnelse eller bogstavbetegnelse for kandidatlister, der har indgået  

 et listeforbund, som navnene på flere kandidater, der er opstillet på en af  

 de kandidatlister, der deltager i listeforbundet, anses brevstemmesedlen  

 ligeledes som en listestemme for den pågældende kandidatliste.
Stk. 6. Resultatet af opgørelsen af afstemningen indføres i den pågældende  

 valgbog.
Valgbogen for amtsrådsvalget sendes snarest til formanden for  

 amtsvalgbestyrelsen.
Kapitel 8 Opgørelsen af valget § 79. Valgbestyrelsen foretager opgørelsen af valget senest dagen efter,  

 at fintællingen har fundet sted, jf. dog § 80, stk. 4. Opgørelsen af  

 amtsrådsvalget foretages på grundlag af de valgbøger for amtsrådsvalget, som  

 amtsvalgbestyrelsen har modtaget fra valgbestyrelsen i kommunerne, jf. dog  

 stk. 2.
 Stk. 2. Hvis amtsvalgbestyrelsen har foretaget fornyet fintælling, jf. §  

 80, lægges resultatet af denne til grund for opgørelsen af amtsrådsvalget.
§ 80. Amtsvalgbestyrelsen kan beslutte at ville foretage en fornyet  

 fintælling af de stemmesedler, der er afgivet til amtsrådsvalget.
Den  

 fornyede fintælling kan vedrøre alle stemmesedler eller bestemte grupper af  

 stemmesedler.
Stk. 2. Hvis amtsvalgbestyrelsen før valgdagen har truffet beslutning om  

 at foretage fornyet fintælling, skal valgbestyrelsen i de pågældende kommuner  

 sørge for, at stemmesedlerne til amtsrådsvalget sendes til  

 amtsvalgbestyrelsen senest dagen efter fintællingen.
Hvis amtsvalgbestyrelsen  

 efter valget træffer beslutning om at foretage en fornyet fintælling, skal  

 stemmesedlerne til amtsrådsvalget sendes til amtsvalgbestyrelsen senest dagen  

 efter, at kommunalbestyrelsen har modtaget underretning om  

 amtsvalgbestyrelsens beslutning.
 Stk. 3. Inden fremsendelsen til amtsvalgbestyrelsen skal stemmesedlerne  

 være sammenbundet og pakket som angivet i § 88, stk. 1, nr. 2-6.
 Stk. 4. Senest dagen efter, at amtsvalgbestyrelsen har modtaget  

 stemmesedlerne fra kommunerne, jf. stk. 2, skal amtsvalgbestyrelsen foretage  

 den endelige opgørelse af valget.
Mandaternes fordeling på kandidatlister § 81. For hvert valgforbund sammentælles stemmetallene for de  

 kandidatlister og listeforbund, der har indgået valgforbundet.
Stk. 2. Det samlede stemmetal for hvert valgforbund, det samlede stemmetal  

 for hvert listeforbund, der ikke har indgået valgforbund, samt stemmetallet  

 for hver kandidatliste, der hverken har indgået listeforbund eller  

 valgforbund, divideres med 1, 2, 3 osv., indtil der er foretaget et så stort  

 antal divisioner som det antal mandater, der højst kan ventes at tilfalde  

 valgforbundet, listeforbundet eller kandidatlisten.
Det valgforbund, det  

 listeforbund eller den kandidatliste, der har den største af de fremkomne  

 kvotienter, får det første mandat i kommunalbestyrelsen henholdsvis  

 amtsrådet.
Den næststørste kvotient giver ret til det andet mandat og så  

 fremdeles, indtil alle mandater i kommunalbestyrelsen henholdsvis amtsrådet  

 er fordelt.
Er kvotienterne lige store, foretages lodtrækning.
 Stk. 3. Er der tilfaldet et valgforbund, et listeforbund eller en  

 kandidatliste flere mandater end det samlede antal kandidater, der er  

 opstillet på de kandidatlister og listeforbund, der indgår i valgforbundet  

 henholdsvis listeforbundet og kandidatlisten, overføres det eller de  

 overskydende mandater til det valgforbund, det listeforbund eller den  

 kandidatliste, der efter beregningerne i stk. 2 er nærmest berettiget til  

 yderligere mandater.
 § 82. Det antal mandater, der er tilfaldet et valgforbund, fordeles mellem  

 de kandidatlister og listeforbund, hvoraf valgforbundet består, jf. § 81,  

 stk. 1, efter den fremgangsmåde, der er angivet i § 81, stk. 2.
 Stk. 2. Er der tilfaldet en kandidatliste eller et listeforbund, der har  

 indgået valgforbund, flere mandater end antallet af kandidater på  

 kandidatlisten henholdsvis det samlede antal kandidater i listeforbundet,  

 overføres det eller de overskydende mandater til den kandidatliste eller det  

 listeforbund i valgforbundet, der efter beregningerne i stk. 1 er nærmest  

 berettiget til yderligere mandater.
 § 83. Det antal mandater, der er tilfaldet et listeforbund, jf. § 81, stk.  

 2 og 3, og § 82, fordeles mellem kandidatlisterne i listeforbundet efter den  

 fremgangsmåde, der er angivet i § 81, stk. 2.
 Stk. 2. Er der tilfaldet en af kandidatlisterne i listeforbundet flere  

 mandater end antallet af kandidater på kandidatlisten, overføres det eller de  

 overskydende mandater til den af de øvrige kandidatlister i listeforbundet,  

 der efter beregningerne i stk. 1 er nærmest berettiget til yderligere  

 mandater.
Kandidatudvælgelsen § 84. På grundlag af optællingen af kandidaternes personlige stemmer og  

 antallet af listestemmer, jf. § 78, stk. 2-5, opgøres det, hvilke af en  

 kandidatlistes kandidater der har opnået valg.
§ 85. Er kandidaterne sideordnet opstillet, jf. § 24, stk. 2, tilfalder  

 kandidatlistens mandater kandidaterne i rækkefølge efter størrelsen af deres  

 personlige stemmetal.
I tilfælde af stemmelighed foretager valgbestyrelsen  

 lodtrækning.
 § 86. Er kandidaterne opstillet i en bestemt rækkefølge (partiliste), jf.  

 § 24, stk. 2, foretages opgørelsen af, hvilke kandidater der er valgt, på  

 følgende måde:
1) Kandidatlistens samlede stemmetal, jf. § 78, stk. 2, divideres med et  

 tal, der er een større end det antal mandater, der er tilfaldet  

 kandidatlisten.
Det derved fremkomne tal forhøjes, uanset om det er et helt  

 tal, til det næste hele tal.
Dette tal er herefter kandidatlistens  

 fordelingstal.
 2) Kandidater, der har opnået et personligt stemmetal, der er lig med  

 eller større end fordelingstallet, er valgt.
3) Kandidater, der har opnået færre personlige stemmer end  

 fordelingstallet, tildeles i rækkefølge efter deres nummer på partilisten, og  

 så langt listestemmerne rækker, et så stort antal stemmer, at summen af  

 personlige stemmer og listestemmer udgør fordelingstallet.
Kandidater, der på  

 denne måde opnår et stemmetal, der er lig med fordelingstallet, er valgt.
 4) Opnås det ikke herved at få besat de mandater, der er tilfaldet  

 kandidatlisten, er de øvrige kandidater valgt i rækkefølge efter størrelsen  

 af de opnåede stemmetal (personlige stemmer og listestemmer tilsammen). Har  

 to eller flere kandidater opnået samme stemmetal, er den eller de kandidater,  

 der står først på partilisten, valgt.
 Stk. 2. Kandidater, der er valgt efter stk. 1, nr. 2 og 3, er valgt i  

 partilistens rækkefølge.
 § 87. Resultatet af opgørelsen af valget indføres i valgbogen.
§ 88. Valgbestyrelsen i kommunen underskriver valgbogen straks efter  

 valgets opgørelse og afleverer den til kommunalbestyrelsen.
I særskilte  

 pakker sammenbindes 1) valgkortene, 2) de stemmesedler, der ikke er udleveret, 3) de stemmesedler, der er tilbageleveret, 4) de stemmesedler, der er ombyttet, 5) de afgivne blanke og andre ugyldige stemmesedler, 6) de gyldige stemmesedler, således at de personlige stemmer for hver  

 kandidat, listestemmerne for hver kandidatliste og stemmerne for hvert  

 listeforbund samles i pakker for sig, og 7) brevstemmematerialet.
Stk. 2. Hver pakke påtegnes om indholdet og forsegles.
Pakkerne og det  

 øvrige valgmateriale opbevares og tilintetgøres efter reglerne i § 106.
 Stk. 3. Senest dagen efter valgets opgørelse sender valgbestyrelsen en  

 kopi af valgbogen til indenrigsministeren.
 § 89. Amtsvalgbestyrelsen underskriver valgbogen straks efter valgets  

 opgørelse og afleverer den til amtsrådet.
 Stk. 2. Hvis amtsvalgbestyrelsen har foretaget en fornyet fintælling, jf.  

 § 80, pakkes og sammenbindes stemmesedlerne til amtsrådsvalget som angivet i  

 § 88, stk. 1 og 2, og opbevares og tilintetgøres af amtsrådet efter reglerne  

 i § 106.
 Stk. 3. Senest dagen efter valgets opgørelse sender amtsvalgbestyrelsen en  

 kopi af valgbogen til indenrigsministeren.
 § 90. Valgbestyrelsen underretter de valgte om, at de er valgt.
§ 91. De ikke valgte kandidater er stedfortrædere for de valgte af samme  

 liste.
I de tilfælde, der er nævnt i stk. 3, betragtes de ikke valgte tillige  

 som stedfortrædere for de valgte af en anden liste.
 Stk. 2. En stedfortræder indtræder i kommunalbestyrelsen henholdsvis  

 amtsrådet i de tilfælde, der er nævnt i § 92, stk. 5, § 96 og § 104.  

 Stedfortræderne indtræder i rækkefølge efter størrelsen af de pågældendes  

 stemmetal, jf. § 85 og § 86, stk. 1, nr. 4.
 Stk. 3. Er der ingen stedfortræder på den pågældende kandidatliste,  

 overføres mandatet til den kandidatliste, der efter reglerne i § 81, stk. 3,  

 § 82, stk. 2, eller § 83, stk. 2, er nærmest berettiget til yderligere  

 mandater.
 Stk. 4. Valgbestyrelsen underretter de ikke valgte kandidater om, at de er  

 stedfortrædere med angivelse af rækkefølgen på stedfortræderlisten, jf. stk.  

 2, 2. pkt.
Kapitel 9 Fritagelse for valg.
Valgklager § 92. Enhver, der er valgbar, har pligt til at modtage valg, jf. dog stk.  

 2.
 Stk. 2. Kommunalbestyrelsen henholdsvis amtsrådet skal efter anmodning fra  

 den valgte meddele fritagelse for valget, såfremt den valgte på grund af sin  

 helbredstilstand, varetagelse af andet offentligt hverv, forretninger eller  

 lignende har rimelig grund til at ønske sig fritaget for valget.
Stk. 3. Anmodning om fritagelse for valg skal indgives skriftligt til  

 kommunalbestyrelsen henholdsvis amtsrådet senest fredagen 10 dage efter  

 valgdagen.
Kommunalbestyrelsen henholdsvis amtsrådet tager stilling til  

 anmodningen på et møde, der afholdes snarest efter fristens udløb.
 Stk. 4. Afslag på en anmodning om fritagelse for valg kan af den valgte  

 indbringes for indenrigsministeren senest 14 dage efter, at afslaget er  

 givet.
 Stk. 5. Såfremt en valgt kandidat fritages for at modtage valg, indtræder  

 stedfortræderen efter reglerne i § 91 i den pågældendes sted.
§ 93. Enhver vælger i kommunen henholdsvis amtskommunen kan klage over  

 valget.
Klager skal indgives skriftligt til kommunalbestyrelsen henholdsvis  

 amtsrådet senest ugedagen efter valgdagen.
Klager afgøres på et møde, der  

 afholdes snarest efter klagefristens udløb.
 Stk. 2. Spørgsmålet om, hvorvidt en valgt kandidat har mistet sin  

 valgbarhed på grund af straf, jf. § 4, afgøres efter reglerne i § 101.
 § 94. Afgørelser efter § 93, stk. 1, kan indbringes for  

 indenrigsministeren af enhver vælger i kommunen henholdsvis amtskommunen  

 senest 14 dage efter, at afgørelsen er meddelt klageren.
 § 95. Hvis den endelige afgørelse af en klage over valget går ud på, at  

 afstemningen erklæres ugyldig, skal der snarest muligt afholdes omvalg.
Stk. 2. Ved omvalg kan kun de personer, der havde valgret og var optaget  

 på valglisten på den almindelige valgdag, afgive stemme.
Omvalg afholdes i  

 øvrigt efter samme regler som valget på den almindelige valgdag.
 § 96. Hvis den endelige afgørelse af en klage over valget går ud på, at et  

 eller flere medlemmers valg erklæres ugyldigt, indtræder vedkommende  

 stedfortræder efter reglerne i § 91.
Kapitel 10 Den nyvalgte kommunalbestyrelse og det nyvalgte amtsråd § 97. Når kommunale valg har været afholdt, tiltræder den nyvalgte  

 kommunalbestyrelse henholdsvis det nyvalgte amtsråd den 1. januar i året  

 efter valgåret, og de hidtidige medlemmer fratræder den 31. december i  

 valgåret, jf. dog stk. 2.
 Stk. 2. Såfremt der inden den 31. december i valgåret er truffet endelig  

 afgørelse om, at der skal afholdes omvalg, jf. § 95, stk. 1, tiltræder den  

 nyvalgte kommunalbestyrelse henholdsvis det nyvalgte amtsråd ikke, og de  

 hidtidige medlemmer fratræder først, når der har været afholdt omvalg og det  

 er endeligt afgjort, at der ikke skal afholdes fornyet omvalg.
 § 98. Hvis indenrigsministeren efter den 31. december i valgåret træffer  

 afgørelse om, at afstemningen erklæres ugyldig, skal den nyvalgte  

 kommunalbestyrelse henholdsvis det nyvalgte amtsråd forblive i virksomhed,  

 indtil der har været afholdt omvalg og det er endeligt afgjort, at der ikke  

 skal afholdes fornyet omvalg.
 § 99. I de tilfælde, der er nævnt i § 98, kan den nyvalgte  

 kommunalbestyrelse henholdsvis det nyvalgte amtsråd ikke uden  

 tilsynsmyndighedens samtykke afholde andre udgifter end fastsat i det budget,  

 som den fratrådte kommunalbestyrelse henholdsvis det fratrådte amtsråd har  

 vedtaget, eller i øvrigt indgå nogen forpligtelse, som ikke er hjemlet i  

 dette budget, jf. dog stk. 2.
 Stk. 2. Foranstaltninger, der er påbudt ved lov eller anden bindende  

 retsforskrift, er ikke omfattet af stk. 1.
 Stk. 3. Bestemmelsen i stk. 1 har virkning fra det tidspunkt, da  

 indenrigsministerens afgørelse er meddelt kommunalbestyrelsen henholdsvis  

 amtsrådet.
 Stk. 4. Stk. 1 og 2 finder tilsvarende anvendelse i tilfælde, hvor den  

 hidtidige kommunalbestyrelse henholdsvis det hidtidige amtsråd efter  

 bestemmelsen i § 97, stk. 2, ikke er fratrådt den 31. december i valgåret.
Kapitel 11 Medlemmers udtræden og stedfortræderes indtræden i valgperioden § 100. Mister et medlem sin valgbarhed, udtræder medlemmet af  

 kommunalbestyrelsen henholdsvis amtsrådet, jf. dog § 102.
 Stk. 2. Spørgsmålet, om et medlem har mistet sin valgbarhed, afgøres af  

 kommunalbestyrelsen henholdsvis amtsrådet, jf. dog § 101.
 § 101. Er eller bliver et medlem straffet, skal kommunalbestyrelsen  

 henholdsvis amtsrådet indberette dette til Valgbarhedsnævnet, jf. § 105, der  

 afgør, om medlemmet som følge heraf har mistet sin valgbarhed, jf. dog stk.  

 3.
 Stk. 2. Hvis en stedfortræder, der indkaldes til møde i  

 kommunalbestyrelsen henholdsvis amtsrådet, er straffet, skal  

 kommunalbestyrelsen henholdsvis amtsrådet indberette dette til  

 Valgbarhedsnævnet, der afgør om stedfortræderen som følge heraf har mistet  

 sin valgbarhed, jf. dog stk. 3.
 Stk. 3. Hvis datoen for den endelige dom eller bødens vedtagelse ligger  

 før valgdagen, skal der ikke ske indberetning til Valgbarhedsnævnet, jf. § 4,  

 stk. 2.
 § 102. Et medlem, der udtræder som følge af midlertidig fraflytning fra  

 kommunen henholdsvis amtskommunen, kan genindtræde i kommunalbestyrelsen  

 henholdsvis amtsrådet, når den pågældende på ny tager fast bopæl i kommunen  

 henholdsvis amtskommunen, og såfremt dette sker senest 6 måneder efter  

 fraflytningen.
 Stk. 2. Hvis et medlem ønsker at genindtræde efter reglerne i stk. 1, skal  

 den pågældende inden sin midlertidige fraflytning give kommunalbestyrelsen  

 henholdsvis amtsrådet underretning herom.
 § 103. Et medlem skal efter anmodning fritages for sit medlemskab, såfremt  

 medlemmet på grund af sin helbredstilstand, varetagelse af andet offentligt  

 hverv, forretninger eller lignende har rimelig grund til at ønske sig  

 fritaget for medlemskabet.
 Stk. 2. Afgørelse om, hvorvidt en anmodning efter stk. 1 skal imødekommes,  

 træffes af kommunalbestyrelsen henholdsvis amtsrådet.
 Stk. 3. Afslag på anmodning om fritagelse efter stk. 1 kan indbringes for  

 indenrigsministeren af det pågældende medlem senest 14 dage efter, at  

 afslaget er givet.
 § 104. Når et medlem i valgperiodens løb udtræder eller dør, indtræder  

 vedkommende stedfortræder efter reglerne i § 91 i det pågældende medlems  

 sted.
 § 105. Indenrigsministeren nedsætter et valgbarhedsnævn, der træffer  

 afgørelse i spørgsmål om fortabelse af valgbarhed på grund af straf, jf. § 4,  

 for så vidt angår medlemskab af kommunale råd samt andre offentlige hverv,  

 der er betinget af valgbarhed til et kommunalt råd.
 Stk. 2. Valgbarhedsnævnet består af en formand og en næstformand, der  

 beskikkes af indenrigsministeren, og 4 andre medlemmer, hvoraf  

 Amtsrådsforeningen i Danmark udpeger eet og Kommunernes Landsforening tre.  

 Foreningerne udpeger endvidere en stedfortræder for hvert af de 4 medlemmer.  

 Formanden skal ved beskikkelsen være landsdommer eller højesteretsdommer.  

 Beskikkelserne og valgene gælder for 4 år.
 Stk. 3. Nævnets afgørelser kan ikke indbringes for anden administrativ  

 myndighed.
Kapitel 12 Forskellige bestemmelser § 106. Kommunalbestyrelsen opbevarer valgbogen til  

 kommunalbestyrelsesvalget, afstemningsbøgerne, valglisterne, valgkortene,  

 stemmesedlerne samt øvrigt valgmateriale, som kommunalbestyrelsen eller  

 valgbestyrelsen har modtaget i forbindelse med kommunalbestyrelsesvalget, jf.  

 dog stk. 2, 2. pkt..
Stk. 2. Amtsrådet opbevarer valgbogen til amtsrådsvalget samt øvrigt  

 valgmateriale, som amtsrådet eller valgbestyrelsen har modtaget i forbindelse  

 med amtsrådsvalget.
Har amtsvalgbestyrelsen foretaget en fornyet fintælling,  

 opbevarer amtsrådet stemmesedlerne til amtsrådsvalget, jf. § 89, stk. 2.
 Stk. 3. Valglisterne, valgkortene og stemmesedlerne, herunder  

 brevstemmemateriale, skal tilintetgøres, når klagefristen er udløbet, jf. §  

 93, og eventuelle klager over valget er endeligt afgjort. Øvrigt  

 valgmateriale skal opbevares efter reglerne i lov om kommunernes styrelse.
 § 107. Udgifterne ved kommunale valg afholdes af kommunerne, jf. dog stk.  

 2-4.
Stk. 2. Amtskommunerne afholder udgifterne til de foranstaltninger, som  

 efter denne lov påhviler amtsrådet eller amtskommunens valgbestyrelse.
Ved  

 omvalg til amtsrådet afholdes samtlige udgifter til valget af amtskommunen,  

 jf. dog stk. 3 og 4.
 Stk. 3. Udgifterne til brevstemmematerialet afholdes af statskassen.
 Stk. 4. Udgifter til porto til forsendelse af brevstemmer afholdes af den  

 myndighed, institution, skib eller havanlæg, som stemmemodtageren  

 repræsenterer.
 § 108. Medmindre højere straf er forskyldt efter den øvrige lovgivning,  

 straffes den, der overtræder § 57, § 65, stk. 2, eller § 68, med bøde eller  

 hæfte.
 Stk. 2. I regler, der udstedes efter loven, kan der fastsættes straf af  

 bøde for overtrædelse af bestemmelser i reglerne.
§ 109. Justitsministeren kan fastsætte regler til sikring af, at der ikke  

 på eller ud til offentlig vej eller plads udøves valgagitation på en måde,  

 der forstyrrer den offentlige orden.
I reglerne kan der fastsættes straf af  

 bøde for overtrædelse af bestemmelser i reglerne.
Kapitel 13 Ikrafttrædelses- og overgangsbestemmelser § 110. Loven træder i kraft den 1. april 1989.
 Stk. 2. Samtidig ophæves lov om kommunale valg, jf. lovbekendtgørelse nr.  

 139 af 26. marts 1985.
 Stk. 3. De hidtil gældende regler om fortabelse af valgbarhed til  

 kommunale råd på grund af straf samt om medlemmers udtræden og  

 stedfortræderes indtræden finder anvendelse indtil udløbet af indeværende  

 valgperiode.
 Stk. 4. De hidtil gældende regler om pligt til at modtage valg til  

 ligningskommissionen og om fritagelse for hvervet som medlem af  

 ligningskommissionen finder anvendelse indtil udløbet af indeværende  

 valgperiode for så vidt angår medlemskab i denne periode.
