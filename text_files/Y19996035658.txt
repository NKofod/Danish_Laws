Generelt udtalt, at der i sager om uansøgt afsked på grund af  

 påstået uegnethed, samarbejdsvanskeligheder m.v. antages at  

 gælde en ulovbestemt pligt til partshøring, der går videre  

 end den partshøringspligt, der følger af forvaltningsloven.
Den  

 udvidede pligt til partshøring antages endvidere at gælde i  

 sager om disciplinær afsked Denne ulovbestemte pligt indebærer en pligt for  

 afskedigelsesmyndigheden til, inden der træffes afgørelse i  

 sagen, i almindelighed at give den ansatte en redegørelse - der efter  

 omstændighederne bør være skriftlig - for myndighedens  

 egen (foreløbige) opfattelse af sagen, herunder den retlige  

 kvalifikation af faktum.
 Indenrigsministeriet fandt, at den udvidede pligt til partshøring  

 fandt anvendelse ved siden af partshøringspligten efter  

 forvaltningslovens § 19, stk. 1, i en sag som den foreliggende, hvor kommunen  

 agtede at bortvise dagplejeren med den begrundelse, at hun væsentligt  

 havde misligholdt sine forpligtelser i ansættelsesforholdet.
 Det fremgik af sagen, at dagplejeren ikke, forinden kommunen traf  

 afgørelse om bortvisning, blev gjort bekendt med visse oplysninger om  

 faktiske forhold.
Efter Indenrigsministeriets opfattelse var kommunens tilkendegivelse  

 på et møde, hvorefter dagplejeren måtte forvente at blive  

 indkaldt til endnu et møde, egnet til at give hende det indtryk, at  

 hun - når alle faktiske oplysninger forelå - ville få  

 lejlighed til at udtale sig om sagen.
Hun havde således ikke efter  

 mødet anledning til at fremkomme med yderligere bemærkninger til  

 sagen eller til efter forvaltningslovens § 21 at anmode om udsættelse  

 af afgørelsen med henblik herpå.
 På baggrund af de foreliggende oplysninger om sagsforløbet  

 lagde Indenrigsministeriet til grund, at kommunen forinden bortvisningen  

 hverken skriftligt eller mundtligt havde forelagt dagplejeren en  

 redegørelse for kommunens foreløbige opfattelse af sagen,  

 herunder at det var kommunens opfattelse, at forholdene skulle begrunde  

 bortvisning af dagplejeren.
 Indenrigsministeriet var således enigt med tilsynsrådet i, at  

 kommunen i forbindelse med afgørelsen om bortvisning havde tilsidesat  

 pligten til partshøring.
 Videre udtalt, at det efter Indenrigsministeriets opfattelse var klart, at  

 kommunen i forbindelse med afgørelsen havde tilsidesat  

 partshøringspligten.
Udtalt, at da tilsynsmyndighedernes annullation som udgangspunkt har samme  

 faktiske virkning som i tilfælde, hvor domstolene erklærer en  

 forvaltningsakt for ugyldig, er det ofte nærliggende at  

 tilsynsmyndigheden ved vurderingen af, om annullation skal finde sted,  

 inddrager synspunkter, der svarer til de synspunkter, domstolene anvender ved  

 afgørelsen af, om retlige mangler ved en afgørelse skal  

 medføre afgørelsens ugyldighed.
Det vil i den forbindelse  

 navnlig kunne være af betydning at vurdere, hvorvidt ulovligheden har  

 været af væsentlig betydning for den trufne beslutning.
Denne vurdering krævede i den foreliggende sag en stillingtagen til,  

 hvorvidt kommunen havde sandsynliggjort, at tilsidesættelsen af pligten  

 til partshøring konkret måtte antages at have været uden  

 betydning for kommunens afgørelse, og indebar derfor, at  

 tilsynsmyndigheden i et vist begrænset omfang måtte inddrage  

 ansættelsesretlige spørgsmål i sagen.
Vurderingen var  

 imidlertid en forudsætning for, at der kunne tages stilling til  

 spørgsmålet om, hvorvidt tilsidesættelsen af  

 partshøringspligten skulle føre til annullation.
 Efter Indenrigsministeriets opfattelse kunne det forhold, at stillingtagen  

 til annullationsspørgsmålet i et begrænset omfang  

 forudsatte en inddragelse af spørgsmål, der ellers falder uden  

 for tilsynsmyndighedens kompetence, ikke udelukke, at tilsynsmyndigheden  

 kunne tage stilling til annullationsspørgsmålet.  

 Indenrigsministeriet lagde herved vægt på, at den kendsgerning,  

 at der i domstolenes vurdering af, om en afgørelse skal anses for  

 ugyldig, indgår et element af konkret væsentlighedsvurdering,  

 ikke skal være til hinder for, at tilsynsmyndighederne kan tage  

 stilling til, om tilsidesættelsen af en offentligretlig regel skal  

 føre til anvendelse af sanktioner efter den kommunale  

 styrelseslov.
På baggrund af de i sagen foreliggende oplysninger var det  

 Indenrigsministeriets opfattelse, at det ikke kunne udelukkes, at  

 dagplejeren, såfremt hun var blevet tilstrækkeligt  

 partshørt forud for afgørelsen, og herunder havde fået  

 forelagt kommunens (foreløbige) vurdering, hvorefter forholdene skulle  

 føre til en bortvisning af hende fra stillingen som dagplejer, havde  

 kunnet fremkomme med oplysninger, som kunne have ført til, at kommunen  

 havde truffet en anden afgørelse i sagen.
Der var således ikke  

 grundlag for at antage, at tilsidesættelsen af pligten til  

 partshøring i sagen havde været uden betydning for  

 afgørelsen.
 Udtalt, at det i lovbemærkningerne til § 61, stk. 1, nr. 3, i lov om  

 kommunernes styrelse er anført, at hensynet til kommunen som  

 udgangspunkt ikke kan begrunde udelukkelse af annullation, idet annullation  

 er lige indgribende over for kommunen, uanset om den er foretaget før  

 eller efter, at beslutningen er bragt til udførelse.
Videre udtalt, at annullation i en sag om afskedigelse af en medarbejder  

 imidlertid virker mere indgribende over for kommunen, jo længere tid  

 der forløber mellem afskedigelsen og annullationen, idet annullationen  

 som udgangspunkt har virkning fra det tidspunkt, hvor kommunen traf  

 afgørelse om afskedigelse.
Virkningen af annullationen er  

 således normalt, at den ansatte har krav på løn m.v. fra  

 tidspunktet for afskedigelsen, og indtil kommunen eventuelt træffer en  

 ny og lovlig afgørelse om afskedigelse.
En annullation vil derfor -  

 hvis der hengår lang tid mellem afskedigelsen og tilsynsmyndighedens  

 annullation - føre til, at den ansatte, der er blevet afskediget,  

 opnår et betydeligt krav på løn m.v. fra kommunen.
 I en sag om afskedigelse af en medarbejder kan hensynet til kommunen  

 derfor efter Indenrigsministeriets opfattelse - afhængig af hvor lang  

 tid, der er forløbet fra afgørelsen om afskedigelse til  

 anmodningen om annullation - efter omstændighederne føre til, at  

 der ikke bør ske annullation af afgørelsen, eller at  

 annullationen først skal have virkning fra tidspunktet for  

 afgørelsen herom.
 Ved vurderingen af, om der skulle ske annullation i den foreliggende sag,  

 måtte virkningen af tilsynsrådets annullation sammenholdes med  

 domstolenes praksis i sager vedrørende tilsidesættelse af  

 partshøringspligten i afskedigelsessager.
 Indenrigsministeriet fandt, at retspraksis var udtryk for, at domstolene  

 ikke altid vil nå frem til, at tilsidesættelse af  

 partshøringspligten - uanset at den i den konkrete sag ikke har kunnet  

 antages at have været uden betydning for afgørelsen -  

 medfører, at den pågældende får krav på  

 løn m.v. fra opsigelsen.
 Efter Indenrigsministeriets opfattelse må tilsynsmyndighederne  

 derfor i afskedigelsessager vedrørende tilsidesættelse af  

 partshøringspligten foretage en vurdering af, hvorvidt der - som  

 følge af, at der er forløbet lang tid mellem afskedigelsen og  

 tilsynsmyndighedens afgørelse - efter omstændighederne ikke  

 bør ske annullation eller om en eventuel annullation - i stedet for  

 fra tidspunktet for kommunernes afgørelse om afskedigelse -  

 først skal have virkning fra tidspunktet for annullationen.
 I den foreliggende sag var det Indenrigsministeriets opfattelse, at alene  

 hensynet til kommunen talte imod annullation af afgørelsen om  

 bortvisning.
 Konsekvensen af tilsynsrådets afgørelse var, at dagplejeren  

 fik krav på løn i perioden fra bortvisningen, og indtil kommunen  

 - hvis der ikke var fundet en forligsmæssig løsning i sagen -  

 efter tilsynsrådets annullation eventuelt traf en ny og lovlig  

 afgørelse om afskedigelse.
Tilsynsrådet traf afgørelse om annullation ca. syv  

 måneder efter, at kommunen havde truffet afgørelse om  

 bortvisning.
Af de ca. syv måneder, der forløb fra bortvisningen  

 til tilsynsrådets afgørelse, udgjorde ca. 2½ måned den  

 tid, der gik, før dagplejerens advokat indbragte sagen for  

 tilsynsrådet.
Tilsvarende forløb der ca. 2½ måned, inden  

 kommunen besvarede en høring fra tilsynsrådet i sagen.  

 Tilsynsrådet traf således afgørelse i sagen ca. 2  

 måneder efter, at kommunens høringssvar forelå.
 På denne baggrund var der efter Indenrigsministeriets opfattelse  

 ikke forhold, der talte imod, at tilsynsrådet havde annulleret  

 kommunens afgørelse om bortvisning med virkning fra tidspunktet for  

 bortvisningen.
 Det var således Indenrigsministeriets opfattelse, at  

 tilsynsrådet med rette annullerede kommunens afgørelse om  

 bortvisning af dagplejeren.
(Indenrigsministeriets brev af 9. juli 1999 til en advokat - 4.k.kt. j.nr.  

 1998/1221/727-1) Om et tilsynsråds annullation af en  

 kommunes afgørelse om bortvisning af en dagplejer.
 Ved brev af 29. juni 1998, som Tilsynsrådet for Århus Amt ved  

 brev af 18. august 1998 har videresendt til Indenrigsministeriet, har Odder  

 Kommune klaget over Tilsynsrådet for Århus Amts afgørelse  

 af 19. juni 1998, hvorved tilsynsrådet annullerede Odder Kommunes  

 afgørelse af 20. november 1997 om at bortvise dagplejer XXX.
 I brev af 3. september 1998 (j.nr. 10903) til Indenrigsministeriet har De  

 som advokat for Odder Kommune anført, at sagen mellem kommunen og  

 dagplejer XXX har fundet en forligsmæssig løsning, hvorfor  

 klagen nu alene vedrører det principielle spørgsmål om,  

 hvorvidt Tilsynsrådet for Århus Amt har haft kompetence til at  

 annullere kommunens beslutning om bortvisning af en medarbejder.
 Indenrigsministeriet har nu afsluttet behandlingen af sagen.
 Det er Indenrigsministeriets opfattelse, at Tilsynsrådet for  

 Århus Amt med rette annullerede Odder Kommunes afgørelse om  

 bortvisning af XXX.
 Her følger en gennemgang af sagens baggrund og en nærmere  

 begrundelse for Indenrigsministeriets opfattelse.
 Sagens baggrund:
Den 14. november 1997 afhentedes den ca. 7 måneder gamle dreng, XXX,  

 af sin far hos XXX, der var overenskomstansat som dagplejer ved Odder  

 Kommune.
Ved afhentningen sov XXX i sin lift.
XXX havde samtidig tre andre  

 børn i pleje.
Disse var i alderen to til tre år.
 Da faderen senere ankom til en børnehave for at hente familiens  

 ældre barn, blev først en ansat dér og siden faderen  

 opmærksom på, at XXX havde en bule i panden og mærker,  

 herunder bidemærker, i ansigtet.
 Fra børnehaven kontaktedes kommunens dagplejeafdeling, og der  

 aftaltes et møde samme dag mellem dagplejeleder Lise Becher,  

 dagplejepædagog i kommunen Vibeke Reif Sørensen, XXXs  

 forældre og XXX.
 Af notat af 16. november 1997 udarbejdet af Lise Becher fremgår om  

 dette møde bl.a. følgende:
"Vibeke og jeg ankommer til XXXs hjem kort tid før  

 forældrene.
XXX virker uforstående over for, at XXX skulle have  

 lidt overlast.
Forældrene ankommer, og vi ser, at XXX har flere bidmærker  

 på armene og et på højre kind (højt oppe). Ved  

 håndleddet er der bidt hul.
Den store bule i panden kan være et  

 bidmærke, idet der er små mærker (kradsemærker?) i  

 kanten, mens den anden bule, hvor der er en lille skramme, ligner  

 mærket efter et slag.
Forældrene er naturlig nok meget oprevne,  

 og de redegør for, hvordan forløbet har været, efter de  

 har afhentet XXX.
Vi stiller uddybende spørgsmål til XXX, mens forældrene  

 er til stede, for at afklare forløbet.
Såvel forældrene  

 som Vibeke og jeg hører, hvad XXX svarer.
XXX kan ikke forstå,  

 hvordan det kan være sket, men hun siger dog, at hun har set et  

 større barn stå meget tæt foran XXX, da hun er kommet ind  

 efter at have lagt et tredje barn ud at sove.
På sp.målet om, om hun ikke på noget tidspunkt har  

 hørt XXX græde, siger XXX, at han har sovet ca. 3 timer om  

 formiddagen.
Han har grædt i ovennævnte "puttesituation", men hun  

 har vurderet, at han må være træt og har taget ham op,  

 hvorefter han holdt op med at græde.
 Hun har kunnet se, at han har et rødt mærke på kinden,  

 som hun selv siger kan være et bid.
 XXX giver flere, skiftende forklaringer på, hvorfor hun ikke har  

 sagt nogen til forældrene om, at XXX sandsynligvis er blevet bidt.
Forældrene vælger at bryde op, efter at de har sagt, at de  

 nødvendigvis må drage en konsekvens af det skete.
Det aftales,  

 at de selv klarer pasning af XXX mandag, og at vi derefter finder en anden  

 plads.
Vibeke og jeg bliver siddende hos XXX for endnu engang at forsøge  

 at afklare, hvad der er sket om formiddagen.
Jeg siger til XXX, at jeg  

 føler mig meget utryg ved situationen, fordi jeg ikke kan få en  

 fyldestgørende forklaring på forløbet.
Jeg siger, at vi  

 må forsøge igen.
XXX husker, at hun er kommet ind efter at have lagt et barn ud, og at hun  

 har sagt til et af de indeværende børn: "Du må ikke  

 stå så tæt ved XXX, så bliver han ked af det." XXX har altså været ked af det - endnu engang mener XXX, at  

 det er fordi, han har været træt.
Jeg forsøger ved gentagne sp.mål at finde ud af, hvordan og  

 hvornår XXX kan være blevet udsat for bid.
Ligeledes hvorfor XXX  

 ikke har gjort faderen opmærksom på, at noget er sket.
Det lykkes  

 mig ikke at rekonstruere afhentningssituationen sammen med XXX, selv om den  

 har fundet sted knap 2 timer før.
XXX kan ikke huske, om der har  

 været andre forældre til stede, da XXX er blevet afhentet.  

 Samtidig siger hun også, at hun har glemt at fortælle faderen om  

 sagen - hun har besluttet, at det vil hun gøre på mandag.
Senere  

 siger hun, at "det var jo ikke noget".
Da jeg ikke synes, jeg kan få opklaret, hvad  

 hændelsesforløbet har været, siger jeg igen til XXX, at  

 jeg føler mig utryg ved situationen, og at jeg vil flytte hendes andre  

 børn på mandag.
Samtidig vil jeg afholde et nyt møde  

 mandag om situationen.
 Samtidig beder jeg om et stykke papir, hvorpå jeg skriver, hvad de  

 to hovedproblemer er:
Jeg viser papiret til XXX og beder hende underskrive det, så hun  

 dermed tilkendegiver, at hun forstår, hvad jeg mener problemstillingen  

 er.
XXX tøver, og jeg siger, at hun naturligvis må undlade at  

 skrive under, og at jeg så bare vil skrive nedenunder, at hun har set  

 det, men ikke ønsker at underskrive.
XXX vælger at skrive under.
Samtidig siger jeg, at jeg synes, hun  

 skal ringe til sin TR.
XXX virker ikke umiddelbart interesseret i dette.
Hun  

 spørger, hvad vi mistænker hende for.
Jeg svarer, at vi ikke  

 mistænker hende, men har forsøgt at afklare  

 hændelsesforløbet - og at det ikke er lykkes.
Det sidste XXX siger er, at hun synes, jeg skal ringe til XXX, hendes  

 mand.
Han har været hjemme om formiddagen, har bl.a. passet  

 børnene, mens XXX har været hos lægen.
Til det svarer jeg,  

 at jeg ikke vil kontakte XXX, fordi det er XXX, som er ansat af kommunen, og  

 derfor er det hende, vi skal snakke med.
Vibeke og jeg forlader XXX efter at have spurgt hende, hvornår  

 hendes mand kommer hjem.
Herefter tager vi på dagplejekontoret og  

 ringer til Ulla Thomasen [XXXs tillidsrepræsentant].
Jeg sætter  

 Ulla ind i sagen og aftaler med hende, at hun kontakter XXX.
Kort efter ringer Ulla og siger, at hun mener, hun skulle have været  

 kontaktet noget før.
Jeg forklarer om den akutte situation med  

 forældrene, men erklærer mig enig i, at jeg skulle have haft  

 ringet efter Ulla, da forældrene gik." Det notat, som XXX underskrev i forbindelse med mødet, har  

 følgende ordlyd:
 "14. november 1997:
Akut besøg hos XXX kl. 16.15 - Barn (ca. 8 måneder) bidt adskillige steder på kroppen -  

 mærker efter slag i hovedet.
Forældrene kommer efter besøg  

 hos lægen.
XXX siger det er sket, mens hun har puttet et af de andre  

 børn.
 XXX har: Ladet XXX være alene med det andet (større) barn for  

 længe.
 Undladt at oplyse faderen om hvad der er sket.
XXXs dagplejebørn flyttes fra 17/11 - det undersøges, hvad  

 der videre skal ske i sagen." Notatet er underskrevet af Lise Becher og XXX.
XXX blev den 14. november 1997 undersøgt af familiens læge,  

 Ebbe Winthereik.
Af lægens journal fremgår bl.a.  

 følgende:
"Obj.:  Upåvirket.
Der findes følgende læsioner:  

 rødlig markeret misfarvning på højre hånds fingre,  

 på hø. kind ses ligeledes rødlig misfarvning og  

 afmærkning af tandsæt.
I hø. tinding ses 3 cm i diameter  

 stort blodunderløbet område og midt i panden ses ligeledes  

 rød markeret område med tandafsæt.
I ve. tinding ses kradsmærke, som ligeledes findes bag venstre  

 øre og ved ve. laterale øjenregion.
På ve. overarm  

 medialt ses bidemærke med tandaftryk og ulnart ved håndleddet ses  

 ligeledes bidmærke med læsion centralt." Den 16. november 1997 afholdtes et møde mellem XXX, hendes mand,  

 XXX, tillidsrepræsentant Ulla Thomassen, dagplejepædagog i  

 kommunen Vibeke Reif Sørensen og kommunens dagplejeleder Lise  

 Becher.
 Af notat af 16. november 1997 udarbejdet af Lise Becher fremgår om  

 dette møde bl.a. følgende:
"Søndag d. 16. november kl. 9.30: Møde på  

 dagplejekontoret med XXX, XXX, Ulla Thomasen, Vibeke Reif Sørensen og  

 undertegnede.
Jeg starter med at redegøre for forløbet fredag  

 eftermiddag.
 Ulla stiller sp.målstegn ved, hvad der er sket med XXX og  

 hvornår (om bidmærker og buler er påført ham i  

 dagplejen). Hun spørger efter lægepapirer (som vi endnu ikke har  

 p.g.a. week-endlukning i lægehuset). Vi aftaler, at jeg skal fremskaffe  

 lægepapirer mandag, efter at have orienteret forældrene.
 XXX siger, at han har ringet til forældrene (minus et hold  

 forældre, hvis barn er "under anklage" (dette er XXXs udtryk)). Han har  

 forklaret forældrene, hvad XXX "anklages for". Jeg tager det til  

 efterretning.
XXX fremlægger, at XXX har lavet en skriftlig redegørelse  

 for, hvordan fredagens forløb har været - og hans egen rolle i  

 det.
Han siger desuden, at han ikke vil give mig en kopi af brevet, fordi jeg  

 vil kunne misbruge det.
Jeg beder om, at XXX selv fortæller, hvad der står i brevet.  

 Det får jeg ikke nogen klar reaktion på - derimod læser  

 Ulla Thomasen brevet op.
Brevet indeholder XXXs oplevelse af fredagens  

 forløb.
Vibeke og jeg tager ikke stilling til brevets indhold (referatet af vores  

 samtale med XXX er præget af flere unøjagtigheder). Vores  

 kommentar er, at det er XXXs oplevelse af situationen.
Derimod fastholder vi,  

 at jeg kontakter personalekontoret mandag for at afklare det videre  

 forløb i sagen.
Jeg får alligevel en kopi af brevet, samtidig med, at jeg afleverer  

 en kopi af det referat, som er lavet ude hos XXX fredag eftermiddag." Af den skriftlige redegørelse af 15. november 1997  

 vedrørende hændelsesforløbet den 14. november 1997, som  

 XXX havde udarbejdet, fremgår afslutningsvis følgende:
"Jeg har naturligvis drøftet det her indgående med XXX, fordi  

 jeg føler Lise Becher anklager mig for noget med nogle kedelige  

 undertoner.
Jeg fik at vide, at XXX havde en bule i panden.
Efter min bedste  

 overbevisning havde XXX ingen bule i panden, da jeg skiftede ham, og XXX  

 siger det samme, da han løftede ham om middagen da han græd.
Jeg  

 fik også at vide, at XXX havde 6-7 bidemærker på armen uden  

 jeg dog fik dem at se.
Ingen af børnene bider, og hvordan XXX skulle  

 have fået 6-7 bidemærker hos mig i den korte tid der går  

 inde på værelset fatter jeg simpelthen ikke, og har svært  

 ved at tro, at det skulle være sket her.
XXX græd ikke hysterisk  

 og stoppede som sagt straks jeg tog ham op.
Det røde mærke  

 erkender jeg, at jeg bemærkede, da jeg skiftede XXX.
Jeg spurgte XXX,  

 om han havde bemærket XXX var rød på kinden.
XXX sagde ja,  

 men troede det var eksem eller lignende.
XXX mente endda, at han havde set  

 det om morgenen, da XXX fik sin mad i køkkenet.
Som nævnt  

 ovenfor spurgte jeg også XXX, om han havde bemærket en bule.
XXX  

 havde ingen bule, da han blev lagt hen at sove ved middagstid." Den 18. november 1997 var XXX indkaldt til en samtale hos Odder Kommune.  

 Af kommunens notat af samme dato vedrørende dette møde  

 fremgår bl.a. følgende:
 "Tirsdag den 18.11.97 var dagplejer XXX indkaldt til tjenstlig samtale.  

 Tillidsrepræsentant Ulla Thomassen var ligeledes indkaldt.
 Tilstede fra forvaltningen var Lise Becher og Gerda Pedersen.
 Gerda Pedersen orienterede om, at vi havde indhentet en  

 lægeerklæring vedr. lægens undersøgelse af barnet  

 den 14.11.97. Vi havde modtaget en lægelig vurdering, men havde anmodet  

 om uddybende vurderinger.
 Vi havde anmodet Børnehaven Østermarksvejen om en  

 beskrivelse af deres møde med XXX og hans fader fredag den 14.11.97,  

 ligesom der forelå notat fra socialrådgiver Paul Rasmussen, og  

 referater af møder mellem dagplejen og XXX.
 Der var ligeledes indkommet en redegørelse fra XXX.
 XXX forklarede hvorledes hun oplevede fredag den 14.11.97 var  

 forløbet.
 ...
XXX har ikke registreret noget påfaldende ved XXX udover et  

 rødt mærke på kinden.
Dette registrerer hun, inden han  

 bliver puttet 2. gang.
Hun kan ikke se det er et bidemærke og  

 smører noget creme på.
 Ulla Thomasen anfører, at hun gerne ville have været  

 kontaktet fredag, så hun selv kunne have set barnets skader og  

 støtte XXX i situationen.
 XXX har overfor Ulla Thomasen oplyst, at hun ikke mente skaderne var  

 så store som beskrevet.
 Hun har angiveligt ikke set bidemærkerne på barnets arm, havde  

 kun anet en rift ved håndledet.
Det spørges indtil, hvad der er sket fra afhentningen i  

 dagplejehjemmet til ankomst til børnehaven.
Man anfører her, at  

 faderen havde armen i gips, og derved kunne være besværliggjort i  

 sin fysiske formåen.
 Gerda Pedersen anfører, at samtalen ikke har bragt et klart lys  

 over, hvad der er foregået, men at forvaltningen fortsat er bekymret,  

 da det beskrevne hændelsesforløb ikke giver nogen konkret  

 forklaring på barnets skader.
XXX blev forespurgt om "putningen" af børnene udenfor, kunne have  

 taget længere tid end beskrevet.
Dette svarer hun benægtende  

 på.
Der kan p.t. ikke laves konklusion på sagsforløbet, hvorfor  

 det aftales at XXX og Ulla Thomassen bliver holdt orienteret og skal forvente  

 at blive indkaldt til et nyt møde, når vi har indhentet alle  

 relevante oplysninger." Af brev af 18. november 1997 fra læge Ebbe Winthereik fremgår  

 følgende:
 "Som svar på forespørgslen fra dagplejeleder Lise Becher, kan  

 jeg udtale følgende:
 Forældrene henvendte sig med XXX fredag den 14/11-97 kl. 15.45 efter  

 at have hentet ham i dagplejen.
 Ved undersøgelsen findes følgende:
 Drengen er vågen og klar, ikke-grædende og alderssvarende  

 interesseret i omgivelserne.
 Der findes følgende læsioner som generelt er karakteriseret  

 ved at være frisk rødlige, klart markerede i forhold til den  

 omgivende ikke-læderede hudregion:
 1) rødlig markeret misfarvning på hø. hånds  

 2.-5. fingerryg.
 2) på højre kind rødlig misfarvning og  

 afmærkning som efter tandsæt.
 3) i hø. tinding ses 3 cm i diameter stort blodunderløbet  

 område og midt i panden ses rødligt mere udbredt område  

 som centralt ender i tandaftrykslignende misfarvning.
 4) i ve. tinding, bag ve. øre og ved ve. ydre øjenkant ses  

 friske kradsningsmærker.
 5) på indersiden af ve. overarm ses rød markeret læsion  

 med tandaftryk.
6) på indersiden af ve. håndled ses bidmærke, hvor der  

 centralt er gennembidning af huden.
Denne læsion skønnes  

 højst at være få timer gammel." Det fremgår af sagen, at Odder Kommune, Social- og  

 Kulturforvaltningen, den 18. november 1997 modtog to e-mails fra to ansatte i  

 børnehaven Østerhaven, hvor XXXs storebror blev hentet den 14.  

 november 1997. De to e-mails bekræfter bl.a., at XXX havde en bule i  

 hovedet og mærker, herunder bidemærker, i ansigtet.
 Den 20. november 1997 afholdt Odder Kommune et møde med XXXs  

 tillidsrepræsentant, Ulla Thomasen og yderligere en repræsentant  

 fra XXXs faglige organisation, Forbundet af Offentligt Ansatte (FOA).
 Af kommunens notat fra mødet fremgår bl.a.  

 følgende:
 "Det er aftalt, at XXX bortvises med øjeblikkeligt varsel  

 (lønnen stoppes pr. 21.11.1997). FOA så selvfølgelig  

 gerne, at det blev med fuldt opsigelsesvarsel, men udtaler efter at have haft  

 kontakt til hovedforbundet, at afgørelsen efter al sandsynlighed  

 holder.
En bortvisning kan ske, hvis en medarbejder væsentligt misligholder  

 sit ansættelsesforhold, hvilket vi ikke er i tvivl om, jfr. vedlagte  

 sag." Ved anbefalet brev af 20. november 1997 gav Odder Kommune XXX skriftlig  

 meddelelse om bortvisningen.
Brevet har følgende ordlyd:
"Det er besluttet at afskedige dig med øjeblikkelig virkning fra  

 din stilling som dagplejer i Odder Kommune.
Opsigelsen er uden  

 opsigelsesvarsel, og din løn stoppes pr. 21. november 1997.
 Baggrunden for bortvisningen er, at du fredag den 14. november 1997  

 væsentligt har misligholdt dine forpligtelser i  

 ansættelsesforholdet i forhold til den tilsynsforpligtelse du har  

 overfor børnene, som du er dagplejer for.
Det er med beklagelse, at denne beslutning er truffet, men vi har ikke  

 længere tillid til dig som dagplejer." Det fremgår af sagen, at XXX den 20. november 1997 mundtligt fik  

 meddelelse om beslutningen om bortvisning, idet Lise Becher og de to  

 FOA-repræsentanter meddelte hende dette på hendes  

 bopæl.
 Ved brev af 25. november 1997 rettede advokat Jacob Sand på vegne af  

 XXX henvendelse til Odder Kommune i sagen, idet han gjorde gældende, at  

 bortvisningen bl.a. under henvisning til manglende partshøring var  

 ugyldig.
 Økonomiudvalget i Odder Kommune behandlede sagen den 1. december  

 1997. Af beslutningsprotokollen fra mødet fremgår bl.a.  

 følgende:
 "Forvaltningen har efterfølgende søgt at afklare, hvad der  

 skete i dagplejehjemmet ved besøg i dagplejehjemmet den 14.11.1997 og  

 ved tjenestlig samtale den 18.11.1997. Det har ikke været muligt at  

 afklare hændelsesforløbet, udover at XXX ikke har bemærket  

 noget usædvanligt, da barnet blev afleveret den 14.11.1997 om  

 morgenen.
 Det er forvaltningens opfattelse, at dagplejer XXX væsentligt har  

 misligholdt sine forpligtelser i forhold til den tilsynspligt, som hun har  

 overfor børnene.
Forvaltningen har haft et møde med den faglige organisation den  

 20.11.1997 om situationen.
Den faglige organisation accepterer en  

 bortvisning.
 Indstilling:
 ....
 Baggrunden for bortvisningen er, at XXX den 14. november 1997  

 væsentligt har misligholdt sine forpligtelser i  

 ansættelsesforholdet i forhold til den tilsynsforpligtelse, som en  

 dagplejer har overfor børnene.
 Med henvisning til sagens hastende karakter har borgmesteren besluttet, at  

 XXX afskediges med øjeblikkelig virkning den 21.11.1997, og at  

 lønnen stoppes samtidig.
 Beslutning:
 ...
Godkendt." Efter afholdelse af møde samt yderligere brevveksling med Odder  

 Kommune om sagen klagede advokat Jacob Sand ved brev af 5. februar 1998 til  

 Tilsynsrådet for Århus Amt over Odder Kommunes bortvisning af  

 XXX.
Jacob Sand anmodede i sin klage tilsynsrådet om at annullere  

 bortvisningen.
 Den 10. februar 1998 anmodede tilsynsrådet Odder Kommune om en  

 udtalelse i anledning af sagen.
Ved brev af 23. april 1998 afgav Odder Kommune udtalelse til  

 tilsynsrådet.
Af udtalelsen, der den 20. april 1998 var godkendt af  

 byrådet, fremgår bl.a. følgende:
"18. november 1997: Den 18. november 1997 indkaldes XXX til en tjenestelig  

 samtale.
Tillidsrepræsentanten Ulla Thomasen er også indkaldt.  

 Tilstede er desuden leder af dagplejeordningen Lise Becher og leder af  

 børne- og familieafdelingen Gerda Pedersen (se vedlagte bilag 6).
Gerda Pedersen oplæser den lægelige vurdering af 14. november  

 ved mødet.
XXX ser også selv vurderingen og får mulighed  

 for at få en kopi af denne.
Gerda Pedersen orienterer desuden om, at  

 kommunen afventer en uddybning af den lægelige vurdering.
 XXX forklarer, hvordan hun har oplevet forløbet fredag den 14.  

 november og uddyber hændelsesforløbet.
 Mødet og XXXs's forklaringer bringer ikke et klart lys over, hvad  

 der er sket, og hvad der har forårsaget barnets skader.
Samme dag, den 18. november 1997, indkommer den uddybende lægelige  

 udtalelse til forvaltningen.
Udtalelsen tilfører imidlertid ikke nye  

 oplysninger.
Den bidrager hverken med nye eller afgørende oplysninger  

 i sagen.
Den lægelige udtalelse indeholder ikke andre oplysninger end  

 de, XXX allerede er gjort bekendt med den 14. november 1997 og den 18.  

 november 1997 (se vedlagte bilag 7).
20. november 1997: Den 20. november holder forvaltningen (afdelingsleder  

 Gerda Pedersen, dagplejeleder Lise Becher og fuldmægtig Tove Toft) et  

 møde med FOA (en organisationsrepræsentant og  

 tillidsrepræsentanten) omkring episoden i dagplejehjemmet den 14.  

 november.
Det aftales, at XXX bør bortvises med øjeblikkelig  

 virkning (21. november 1997). FOA er indforstået med beslutningen (se  

 vedlagte bilag 8).
Det aftales endvidere, at leder for dagplejeordningen,  

 repræsentanten for FOA og tillidsrepræsentanten skal  

 opsøge XXX samme dag og meddele hende, at mødet er mundet ud i,  

 at borgmesteren har truffet beslutning, jfr.
Styrelseslovens § 31 (se  

 vedlagte bilag 9).
 .....
 Bemærkninger til sagsforløbet:
 Forvaltningen er af den overbevisning, at XXX har været inddraget i  

 sagsforløbet i fuldt omfang, og at vedkommende løbende er  

 blevet gjort bekendt med alle oplysninger i sagen.
Det er således forvaltningens overbevisning, at forvaltningslovens §  

 19, stk. 1 er overholdt, idet XXX gentagne gange i sagsforløbet er  

 blevet gjort bekendt med og har fået mulighed for at kommentere  

 afgørelsesgrundlaget inden afgørelsen.
Forvaltningen har  

 endvidere gentagne gange (ved samtaler med XXX) søgt at sikre, at  

 sagen er belyst i videst mulige omfang, inden afgørelsen om  

 bortvisning (den 18. november 1997) blev truffet.
Således har XXX været indkaldt til møder med eller er  

 blevet opsøgt af forvaltningen den 14. november, den 16. november, den  

 18. november og den 20. november, hvor hun er blevet informeret om sagens  

 gang.
XXX er ligeledes fra sagens start den 14. november 1997 blevet gjort  

 bekendt med sagens alvor (ved dagplejelederen). Dertil kommer, at de  

 øvrige dagplejebørn i hjemmet er blevet fjernet allerede den  

 17. november, hvorfor XXX ikke kan have været i tvivl om sagens  

 alvor.
 Dagplejelederen, FOA repræsentanten og tillidsrepræsentanten  

 opsøgte endvidere XXX efter mødet med forvaltningen den 20.  

 november, hvor XXX blev informeret omkring den forestående bortvisning  

 og således også har fået mulighed for at reagere.
Alt i alt mener forvaltningen, at der er foretaget den fornødne  

 orientering og partshøring i sagen, og at de forvaltningsretlige  

 regler ikke har været tilsidesat på noget tidspunkt." Af Tilsynsrådet for Århus Amts afgørelse af 19. juni  

 1998 fremgår bl.a. følgende:
 "Det fremgår af sagen, at XXX ikke har fået forelagt de to  

 udtalelser fra pædagoger i børnehaven Østermarken af 18.  

 november 1997 samt uddybende lægelige udtalelse af samme dato forinden  

 kommunen den 20. november 1997 traf afgørelse om at afskedige XXX med  

 øjeblikkelig virkning.
 Af sagen fremgår endvidere, at det på mødet den 18.  

 november 1998 blev bestemt, at der ikke kunne laves konklusioner på  

 daværende tidspunkt, hvorfor det blev aftalt, at XXX ville blive holdt  

 orienteret og skulle forvente at blive indkaldt til et nyt møde,  

 når alle relevante oplysninger var indhentet.
 Det må således lægges til grund, at XXX har haft en  

 forventning om, at der ikke ville blive truffet afgørelse på det  

 grundlag, der forelå i sagen den 18. november 1997, men at hun ville  

 blive indkaldt til nyt møde, hvor hun ville få mulighed for at  

 udtale sig om de nye oplysninger i sagen.
 Uanset, at XXX tidligere i forløbet har haft lejlighed til at  

 udtale sig på møder med bl.a. kommunen, er det sekretariatets  

 opfattelse, at hun ikke på afgørelsestidspunktet den 20.  

 november 1997 har været bekendt med alle oplysninger, der indgik i  

 beslutningsgrundlaget.
 XXX burde have haft lejlighed til at udtale sig om den uddybende  

 lægeerklæring og udtalelserne fra to pædagoger i  

 børnehaven Østermarken.
 Med forventningen om at ville modtage yderligere oplysninger og dermed  

 lejlighed til påny at ytre sig i sagen havde XXX ikke behov for selv at  

 kræve afgørelsen udsat, jfr. forvaltningslovens § 21, stk.  

 1.
Det er sekretariatets opfattelse, at kommunens afgørelse er i strid  

 med forvaltningslovens regler om partshøring og partens ret til at  

 afgive udtalelse i sagen.
Afgørelsen må herefter anses for  

 ulovlig.
 Hvorvidt den konstaterede ulovlighed kan føre til annullation beror  

 på, om det almindelige anerkendte klarhedskrav er opfyldt.
 Sekretariatet finder, at kommunens undladelse af at høre XXX og  

 give denne lejlighed til at kommentere de omhandlede udtalelser er så  

 klar en tilsidesættelse af væsentlige sagsbehandlings  

 forskrifter, der tjener retssikkerhedsmæssige formål, at der er  

 grundlag for efter påstand fra XXXs advokat Jacob Sand at annullere  

 afgørelsen.
 ...
 BESLUTNING:
Tilsynsrådet henholder sig til sekretariatets bemærkninger og  

 annullerer kommunens afgørelse af 20. november 1997 om afskedigelse af  

 XXX." I brev af 29. juni 1998 til tilsynsrådet påklagede Odder  

 Kommune tilsynsrådets afgørelse til Indenrigsministeriet.
 Ved brev af 18. august 1998 til Indenrigsministeriet henholdt  

 Tilsynsrådet for Århus Amt sig til udtalelsen af 19. juni  

 1998.
I brev af 3. september 1998 til Indenrigsministeriet er De som advokat for  

 Odder Kommune fremkommet med yderligere begrundelse for klagen over  

 tilsynsrådets afgørelse.
De har i den forbindelse anført,  

 at sagen mellem Odder Kommune og dagplejer XXX har fundet en  

 forligsmæssig løsning, hvorfor klagen nu alene vedrører  

 det principielle spørgsmål om, hvorvidt Tilsynsrådet for  

 Århus Amts har haft kompetence til at annullere kommunens beslutning om  

 bortvisning af en medarbejder.
 Af Deres brev fremgår endvidere bl.a. følgende:
"For det første kan tilsynsmyndighedernes sanktioner som  

 udgangspunkt ikke anvendes ved uoverensstemmelser mellem en  

 kommunalbestyrelse og dennes ansatte, jf.
Betænkning 996/1983. I den  

 forbindelse henvises ligeledes til Emil le Maire og Niels Preislers  

 kommenterede udgave af Den kommunale styrelseslov, 2. udgave, 1996, side 241,  

 hvor følgende anføres vedrørende Lovens § 61:
 ...
 Alene hvis der i forbindelse med en ansættelsesretlig disposition er  

 sket en tilsidesættelse af reglerne i Forvaltningsloven og  

 Offentlighedsloven, vil tilsynsmyndighederne kunne underkaste  

 ansættelsesretlige dispositioner en prøvelse, og da kun i  

 henseende til overtrædelsen af de offentlige regler.
For det andet har en kommune som ansættelsesmyndighed ikke pligt til  

 at foretage partshøring forud for enhver bortvisning af en  

 overenskomstansat medarbejder.
Der henvises til Østre Landsrets dom af  

 19. juni 1998,...hvor en medarbejder var blevet bortvist grundet bortgang fra  

 sin arbejdsplads.
Da såvel medarbejderen som kommunen var bekendt med  

 den grove misligholdelse, som førte til bortvisningen, måtte en  

 parthøring anses for at have været uden betydning for kommunens  

 afgørelse, jf.
Forvaltningslovens § 19, stk. 1. Kommunen blev derfor  

 frifundet.
Dermed er kravet om partshøring ikke ubetinget i offentlige  

 ansættelsesforhold, og Kommunens beslutning lider allerede af den  

 årsag ikke af sådan klar retlig mangel, at Tilsynsrådet har  

 hjemmel til at tilsidesætte den.
For det tredje fik XXX allerede fredag den 14. november 1997 under en  

 samtale med dagplejelederen og forældrene lejlighed til at  

 redegøre for, hvad der var passeret i løbet af dagen.
XXX var  

 dog ikke i stand til at forklare, hvordan barnets skader var  

 opstået.
Søndag den 16. november 1997 blev der gennemført en 1 ½ time  

 lang tjenstlig samtale med XXX med deltagelse af dagplejelederen og XXXs  

 tillidsrepræsentant.
På dette møde afleverede XXX en  

 redegørelse med sin opfattelse af sagen.
 To dage senere - den 18. november 1997 - gennemførtes atter en  

 tjenstlig samtale, hvor XXX var repræsenteret af sin  

 tillidsrepræsentant.
 Endelig afholdt Kommunen - inden bortvisningsbeslutningen blev effektueret  

 - møde med XXXs faglige organisation, Forbundet af Offentligt Ansatte,  

 samt tillidsrepræsentanten, som begge var til stede, da dagplejelederen  

 overbragte Kommunens beslutning om bortvisning, jf. det ovenfor under .....  

 anførte.
 Det er Kommunens opfattelse, at dette forløb under alle  

 omstændigheder opfylder de i Forvaltningsloven stillede krav til en  

 partshøring, og også af den årsag er Tilsynsrådets  

 annullationsbeslutning uretmæssig.
For det fjerde skal det anføres, at hvis den gennemførte  

 partshøring desuagtet må anses for utilstrækkelig, giver  

 dette ikke Tilsynsrådet hjemmel til at annullere afgørelsen.  

 Partshøring betragtes generelt som en væsentlig garanti for en  

 afgørelses lovlighed og rigtighed.
Ifølge retspraksis suppleres  

 den generelle væsentlighedsvurdering imidlertid undtagelsesfrit af en  

 konkret væsentlighedsvurdering, hvor domstolene foretager en vurdering  

 af, om den manglende partshøring i det konkrete tilfælde  

 må antages at have haft materiel betydning.
Er dette ikke  

 tilfældet, opretholdes afgørelsen trods  

 partshøringsmanglen desuagtet som gyldig.
Dermed er klarhedskriteriet  

 i Den kommunale styrelseslovs § 61 ligeledes af den årsag ikke til  

 stede i nærværende sag.
Hertil kommer, at Tilsynsrådets sagsbehandling er skriftlig, og  

 dermed vil Tilsynsrådet aldrig kunne have det fornødne grundlag  

 for at foretage en konkret væsentlighedsvurdering.
Den konkrete  

 væsentlighedsvurdering kan alene foretages af en domstol, som forinden  

 har haft lejlighed til gennem vidneforklaringer at danne sig et  

 fyldestgørende indtryk af sagen i sin helhed.
For Tilsynsrådet ville en konkret væsentlighedsvurdering i  

 øvrigt indebære en vis materiel vurdering af sagen.
En  

 sådan materiel vurdering har Tilsynsrådet i henhold til det  

[ovenfor] anførte ikke hjemmel til at foretage, da Tilsynsrådets  

 kompetence i ansættelsesretlige sager er begrænset til en  

 prøvelse af de offentligretlige regler.
Tilsynsrådet har dermed  

 ikke mulighed for at foretage en samlet vurdering af, om en manglende  

 partshøring må antages at have haft betydning for  

 afgørelsens indhold.
For det femte medfører ugyldighed ved afskedigelse af offentligt  

 ansatte efter retspraksis ikke afgørelsens annullation, når den  

 afskedigede var ansat på overenskomstvilkår.
Ifølge  

 retspraksis resulterer en mangelfuld partshøring i forbindelse med  

 afskedigelse af offentligt ansatte alene i tilkendelse af en økonomisk  

 kompensation.
Situationen adskiller sig således fra det  

 tjenestemandsretlige område, hvor annullation består som en  

 mulighed.
Den mulige lovstridighed i nærværende sag ville  

 således alene resultere i, at XXX ville få tilkendt en erstatning  

 ved domstolene.
Det er derfor Kommunens opfattelse, at Tilsynsrådet  

 ikke har hjemmel til at sætte beslutningen ud af kraft.
 I den forbindelse henvises til le Maire og Preisler, side 244, hvor  

 følgende anføres:
 ...
Samlet fører ovennævnte betragtninger til, at  

 klarhedskriteriet i Den kommunale styrelseslovs § 61 ikke er opfyldt.
Jeg kan  

 herved henvise til le Maire og Preisler, side 243, hvor følgende  

 anføres:
 ...
Det bemærkes, at det sædvanlige og adækvate retsskridt  

 at tage i en sag som den foreliggende er udtagelse af stævning,  

 således at sagen gøres til genstand for retlig prøvelse  

 ved domstolene.
Hvis Tilsynsrådets beslutning om annullation af  

 Kommunens afgørelse opretholdes af Indenrigsministeriet, er  

 konsekvensen, at Kommunens oprindelige afgørelse ikke vil kunne  

 prøves under en efterfølgende retssag.
Dermed er der risiko for  

 - såfremt Tilsynsrådets afgørelse opretholdes - at  

 nærværende sag vil danne skole for fremtidige afskedigelsessager,  

 som herefter ikke vil blive underkastet en retlig prøvelse ved  

 domstolene." Indenrigsministeriets afgørelse:
Tilsynsmyndighedernes kompetence De for hvert amt nedsatte tilsynsråd fører tilsyn med, at  

 kommunerne overholder lovgivningen, jf. § 61 i lov om kommunernes styrelse  

 (lovbekendtgørelse nr. 59 af 29. januar 1998).
 Tilsynsrådene kan ikke tage stilling til, om kommunernes  

 sagsbehandling er rimelig eller hensigtsmæssig, eller til  

 spørgsmål vedrørende skønsudøvelse,  

 så længe skønnet udøves inden for de rammer, der er  

 fastsat i lovgivningen.
 Ordet lovgivningen forstås i én henseende  

 indskrænkende, idet det med støtte i forarbejderne til den  

 kommunale styrelseslov er fast antaget, at de kommunale tilsynsmyndigheder  

 ikke kan tage stilling til privatretlige spørgsmål og til  

 spørgsmål vedrørende uoverensstemmelser mellem en kommune  

 og dens ansatte.
 Det falder således uden for de kommunale tilsynsmyndigheders  

 kompetence at tage stilling til, om de ansættelsesretlige betingelser  

 har været opfyldt i forbindelse med XXXs bortvisning.  

 Tilsynsmyndighederne er derfor afskåret fra at tage stilling til, om de  

 af kommunen anførte forhold har været af en sådan  

 karakter, at kommunen har haft det fornødne retlige grundlag for at  

 bortvise XXX.
I sager af i øvrigt privatretlig karakter og i sager om  

 uoverensstemmelser mellem en kommune og dens ansatte kan de kommunale  

 tilsynsmyndigheder imidlertid tage stilling til, om kommunen har overholdt  

 offentligretlige regler, herunder reglerne i forvaltningsloven og  

 offentligretlige retsgrundsætninger.
Der kan i den forbindelse henvises  

 til betænkning nr. 996/1983 om ansvarsplacering og reaktionsmuligheder  

 i kommunestyret, side 73 og 155.
 Ifølge § 47, stk. 3, jf. § 61, stk. 7, i lov om kommunernes  

 styrelse kan tilsynsrådenes afgørelser om annullation efter §  

 61, stk. 1, af kommunalbestyrelsen påklages til  

 Indenrigsministeriet.
 Indenrigsministeriet kan i forbindelse med en sådan klage ikke alene  

 tage stilling til, hvorvidt tilsynsrådet ved sin afgørelse har  

 tilsidesat lovgivningen, herunder om betingelserne for at annullere  

 kommunalbestyrelsens beslutning var opfyldt, men foretage en fuld  

 prøvelse af tilsynsrådets afgørelse, herunder af  

 rimeligheden af et af tilsynsrådet udøvet skøn.
 Partshøring:
 § 19, stk. 1, i forvaltningsloven (lov nr. 571 af 19. december 1985 som  

 senest ændret ved lov nr. 347 af 6. juni 1991) er sålydende:
"§ 19. Kan en part i en sag ikke antages at være bekendt med, at  

 myndigheden er i besiddelse af bestemte oplysninger vedrørende sagens  

 faktiske omstændigheder, må der ikke træffes  

 afgørelse, før myndigheden har gjort parten bekendt med  

 oplysningerne og givet denne lejlighed til at fremkomme med en udtalelse.
Det  

 gælder dog kun, hvis oplysningerne er til ugunst for den  

 pågældende part og er af væsentlig betydning for sagens  

 afgørelse.
Myndigheden kan fastsætte en frist for afgivelse af  

 den nævnte udtalelse." § 21, stk. 1, i forvaltningsloven er sålydende:
"§ 21. Den, der er part i en sag, kan på ethvert tidspunkt af sagens  

 behandling forlange, at sagens afgørelse udsættes, indtil parten  

 har afgivet en udtalelse til sagen.
Myndigheden kan fastsætte en frist  

 for afgivelsen af den nævnte udtalelse." § 19 i forvaltningsloven gælder i sager, hvor der træffes  

 afgørelse af en offentlig myndighed.
Dette omfatter også sager  

 om afskedigelse af offentligt ansatte, herunder sager om bortvisning.
 Af § 19 i forvaltningsloven følger, at en kommune - i det omfang  

 den pågældende part ikke i forvejen er bekendt med de  

 omstændigheder, som kommunen vil lægge til grund for den  

 påtænkte afskedigelse - forud for beslutningen om at afskedige  

 parten har pligt til dels at gøre den pågældende bekendt  

 med omstændighederne, dels at give den pågældende lejlighed  

 til at fremkomme med en udtalelse.
Der antages i sager om uansøgt afsked på grund af  

 påstået uegnethed, samarbejdsvanskeligheder m.v. endvidere at  

 gælde en ulovbestemt pligt til partshøring, der går videre  

 end den partshøringspligt, der følger af forvaltningsloven.
Den  

 udvidede pligt til partshøring antages endvidere at gælde i  

 sager om disciplinær afsked.
 Denne ulovbestemte pligt indebærer en pligt for  

 afskedigelsesmyndigheden til, inden der træffes afgørelse i  

 sagen, i almindelighed at give den ansatte en redegørelse - der efter  

 omstændighederne bør være skriftlig - for myndighedens  

 egen (foreløbige) opfattelse af sagen, herunder den retlige  

 kvalifikation af faktum.
 Der kan nærmere henvises til Hans Gammeltoft-Hansen m.fl.,  

 Forvaltningsret, 1994, side 164 ff. og side 348 f., og Vestre Landsrets dom i  

 Ugeskrift for Retsvæsen 1994, side 198 ff.
Formålet med denne partshøring er at give den  

 pågældende part lejlighed til at kommentere de oplysninger om  

 sagens faktiske omstændigheder, som myndigheden vil lade indgå i  

 grundlaget for sin afgørelse.
Parten vil herved have mulighed for at  

 kommentere, korrigere og supplere de foreliggende oplysninger og vil i det  

 hele taget have mulighed for at redegøre for sit syn på sagen.  

 Parten skal således have adgang til at kommentere nøjagtig de  

 oplysninger om vedkommendes udøvelse af stillingen, som  

 afskedigelsesmyndigheden har tillagt vægt i forbindelse med den  

 påtænkte beslutning om at afskedige den pågældende.  

 Den ansatte skal have mulighed for at kommentere både det faktiske og  

 det retlige grundlag for den påtænkte afskedigelse, før  

 myndigheden træffer afgørelse i sagen.
 Det er Indenrigsministeriets opfattelse, at den ulovbestemte udvidede  

 pligt til partshøring finder anvendelse ved siden af pligten til  

 partshøring efter forvaltningslovens § 19 i en sag som den  

 foreliggende, hvor Odder Kommune agtede at bortvise XXX med den begrundelse,  

 at hun væsentligt havde misligholdt sine forpligtelser i  

 ansættelsesforholdet.
Der kan henvises til Folketingets Ombudsmands beretning for 1990, side  

 363, og Jon Andersen, Ugeskrift for Retsvæsen 1999, afd.
B, side 25  

 ff.
XXX havde forud for kommunens afgørelse på møder den  

 14., 16. og 18. november 1997 drøftet sagens faktiske  

 omstændigheder med kommunens repræsentanter.
Hun havde også  

 selv forelagt en skriftlig redegørelse for  

 hændelsesforløbet den 14. november 1997.
 Ifølge de oplysninger som foreligger vedrørende  

 drøftelserne på de nævnte møder, søgte  

 kommunen i den forbindelse navnlig at afdække det faktiske  

 hændelsesforløb den 14. november 1997, herunder hvordan XXX  

 havde pådraget sig de pågældende skader.
 Det fremgår af sagen, at XXX ikke, forinden kommunen traf  

 afgørelse om bortvisning, blev gjort bekendt med indholdet af den  

 uddybende lægeerklæring af 18. november 1997 eller med indholdet  

 af de to e-mails fra de to ansatte i børnehaven Østermarken,  

 som kommunen modtog den 18. november 1997.
 På mødet med XXX den 18. november 1997 aftaltes det  

 ifølge kommunens referat, at XXX og hendes tillidsrepræsentant  

 ville blive holdt orienteret, og at de måtte forvente at blive indkaldt  

 til et nyt møde, når alle relevante oplysninger, herunder  

 uddybende lægelige oplysninger, var indhentet.
Efter Indenrigsministeriets opfattelse var kommunens tilkendegivelse  

 på dette møde, hvorefter XXX måtte forvente at blive  

 indkaldt til endnu et møde, egnet til at give hende det indtryk, at  

 hun - når alle faktiske oplysninger forelå - ville få  

 lejlighed til at udtale sig om sagen.
Hun havde således ikke efter  

 mødet den 18. november 1997 anledning til at fremkomme med yderligere  

 bemærkninger til sagen eller til efter forvaltningslovens § 21 at  

 anmode om udsættelse af afgørelsen med henblik herpå.
 På baggrund af de foreliggende oplysninger om sagsforløbet  

 fra den 14. til den 20. november 1997 lægger Indenrigsministeriet til  

 grund, at Odder Kommune forinden bortvisningen hverken skriftligt eller  

 mundtligt har forelagt XXX en redegørelse for kommunens  

 foreløbige opfattelse af sagen, herunder at det var kommunens  

 opfattelse, at forholdene vedrørende XXXs ophold i dagplejehjemmet den  

 14. november 1997, skulle begrunde bortvisning af XXX.
Odder Kommunes møde med XXXs tillidsrepræsentant og FOA den  

 20. november 1997 vedrørende den påtænkte bortvisning af  

 XXX kan efter Indenrigsministeriets opfattelse ikke træde i stedet for  

 partshøring af XXX.
Indenrigsministeriet har herved lagt vægt  

 på, at XXX efter mødet den 18. november 1997 måtte  

 forvente - sammen med sin tillidsrepræsentant - at blive indkaldt til  

 et nyt møde.
Hertil kommer, at XXXs adgang til at udtale sig i sagen,  

 herunder at kommentere, korrigere og supplere oplysningerne i en  

 redegørelse fra kommunen med kommunens (foreløbige) opfattelse  

 af sagen, og hendes adgang til at redegøre for sit syn på sagen  

 efter Indenrigsministeriets opfattelse ikke kunne gennemføres alene  

 ved afholdelse af et møde med hende selv eller hendes eventuelle  

 repræsentant i sagen.
Det er således Indenrigsministeriets  

 opfattelse, at XXX måtte gives en - efter omstændighederne kort -  

 frist til at udtale sig om en sådan redegørelse fra  

 kommunen.
 Indenrigsministeriet er således enigt med Tilsynsrådet for  

 Århus Amt i, at Odder Kommune i forbindelse med afgørelsen om  

 bortvisning tilsidesatte pligten til partshøring.
Tilsynsrådets afgørelse om annullation § 61, stk. 1, i lov om kommunernes styrelse har følgende  

 ordlyd:
"§ 61. Har kommunalbestyrelsen truffet en beslutning, der strider mod  

 lovgivningen, kan tilsynsmyndigheden sætte beslutningen ud af kraft.  

 Under behandlingen af sagen kan tilsynsmyndigheden midlertidigt suspendere  

 den pågældende beslutning.
Er beslutningen bragt til  

 udførelse, kan den dog kun suspenderes eller sættes ud af kraft,  

 hvis 1) en part over for tilsynsmyndigheden skriftligt fremsætter  

 begæring herom, 2) der ikke efter anden lovgivning er en klageinstans og 3) væsentlige hensyn, særlig til private interesser, ikke taler  

 herimod." Ulovlighedens klarhed Det er såvel i administrativ praksis som i domspraksis antaget, at  

 det er en betingelse for anvendelse af annullationsbeføjelsen i § 61,  

 stk. 1, at der foreligger den fornødne klarhed, dvs. at der ikke  

 må være rimelig tvivl om, at lovgivningen er tilsidesat.
 Det er således antaget, at tilsynsmyndighederne ikke bør have  

 ubegrænset ret til at "overreferere" de kommunale folkevalgte organers  

 afgørelser, men må afstå fra indgreb, når  

 ulovligheden ikke er utvivlsom.
 Der kan nærmere henvises til betænkning nr. 996/1983 om  

 ansvarsplacering og reaktionsmuligheder i kommunestyret, side 71 f.
 På grundlag af de ovenfor refererede oplysninger om  

 sagsforløbet fra den 14. november 1997 til den 20. november 1997, hvor  

 kommunen traf afgørelse om bortvisning af XXX, er det efter  

 Indenrigsministeriets opfattelse klart, at Odder Kommune i forbindelse med  

 afgørelsen har tilsidesat partshøringspligten.  

 Indenrigsministeriet har herved lagt vægt på, at kommunen  

 før bortvisningen hverken skriftligt eller mundtligt har forelagt XXX  

 en redegørelse for kommunens foreløbige opfattelse af sagen,  

 herunder at det var kommunens opfattelse, at forholdene vedrørende  

 XXXs ophold i dagplejehjemmet den 14. november 1997, skulle begrunde en  

 bortvisning af XXX.
Betingelserne i § 61, stk. 1 Odder Kommunes afgørelse om bortvisning blev bragt til  

 udførelse, da XXX den 20. november 1997 mundtligt blev underrettet  

 herom af kommunens repræsentant.
 Advokat Jacob Sand anmodede i sin klage af 5. februar 1998 til  

 Tilsynsrådet for Århus Amt om, at tilsynsrådet annullerede  

 kommunens afgørelse om bortvisning.
Der er ikke en særlig klageinstans, som ville kunne behandle en  

 klage over Odder Kommunes afgørelse om bortvisning.
Alternativet til  

 at indbringe sagen for tilsynsrådet ville således være at  

 indbringe den for domstolene.
 Betingelserne i lovens § 61, stk. 1, nr. 1, og nr. 2, for at  

 tilsynsrådet kunne annullere afgørelsen, uanset, at den var  

 bragt til udførelse, var således opfyldt.
 Muligheden for efter § 61, stk. 1, at annullere kommunale beslutninger  

 efter, at de er bragt til udførelse, er indført ved lov nr. 389  

 af 13. juni 1990.
Af bemærkningerne til bestemmelsen i § 61, stk. 1, fremgår  

 bl.a., at den før denne lovændring gældende  

 begrænsning, hvorefter annullationsbeføjelsen ikke kunne finde  

 anvendelse, når en kommunal beslutning var bragt til udførelse,  

 forekom ubegrundet i tilfælde, hvor der er meddelt en borger en  

 ulovlig, bebyrdende forvaltningsafgørelse, som den  

 pågældende ønsker annulleret, og hvor der ikke er et  

 væsentligt modhensyn til andre borgere.
Det fandtes vanskeligt at  

 begrunde, at det forhold, at kommunalbestyrelsens  beslutning er bragt til  

 udførelse, skulle sikre kommunalbestyrelsen imod annullation og dermed  

 tillige forringe borgerens retsstilling.
Det fremgår videre af lovbemærkningerne, at hensynet til  

 kommunen som udgangspunkt ikke kan begrunde udelukkelse af annullation i  

 henhold til § 61, stk. 1, nr. 3, idet annullation er lige indgribende over  

 for kommunen, uanset om den er foretaget før eller efter, at  

 beslutningen er bragt til udførelse.
I tilfælde, hvor en  

 begæring om annullation først fremsættes efter, at  

 beslutningen i nogen tid har været bragt til udførelse, kan  

 væsentlige modhensyn, herunder efter omstændighederne også  

 hensyn til kommunen, imidlertid være til hinder for, at  

 tilsynsrådet kan anvende annullationsbeføjelsen.
 Der henvises til Folketingstidende 1989-90, tillæg A, spalte  

 5221-22.
Tilsynsmyndighedernes annullation har som udgangspunkt samme faktiske  

 virkning som i tilfælde, hvor domstolene erklærer en  

 forvaltningsakt for ugyldig.
På den baggrund er det ofte  

 nærliggende, at tilsynsmyndigheden ved vurderingen af, om annullation  

 skal finde sted, inddrager synspunkter, der svarer til de synspunkter,  

 domstolene anvender ved afgørelsen af, om retlige mangler ved en  

 afgørelse skal medføre afgørelsens ugyldighed.
Det vil i  

 den forbindelse navnlig kunne være af betydning at vurdere, hvorvidt  

 ulovligheden har været af væsentlig betydning for den trufne  

 beslutning.
 Der henvises til den kommenterede kommunale styrelseslov, 1996, side  

 244.
 Tilsidesættelse af pligten til partshøring, herunder  

 såvel manglende som utilstrækkelig partshøring, antages at  

 være en sagsbehandlingsfejl af en sådan karakter, at den efter en  

 generel vurdering antages at påvirke afgørelsen.
Domstolene foretager ved vurderingen af, om tilsidesættelse af  

 partshøringspligten skal føre til en afgørelses  

 ugyldighed, imidlertid ikke blot en vurdering af, om sagsbehandlingsreglen  

 efter en generel vurdering kan antages at være egnet til at  

 påvirke afgørelsens indhold, men vurderer også, hvorvidt  

 tilsidesættelse af partshøringspligten i det konkrete  

 tilfælde har kunnet antages at påvirke afgørelsens  

 indhold.
Domstolene har således antaget, at tilsidesættelsen af  

 partshøringspligten efter en generel vurdering må antages at  

 være egnet til at påvirke afgørelsens indhold, og derfor  

 føre til afgørelsens ugyldighed, medmindre det i det konkrete  

 tilfælde kan antages, at tilsidesættelsen af  

 partshøringspligten har været uden betydning for  

 afgørelsen.
I disse tilfælde påhviler det den myndighed,  

 der har truffet afgørelsen, at påvise eller i hvert fald  

 sandsynliggøre, at tilsidesættelsen af  

 partshøringspligten ikke har haft betydning for afgørelsen.
 Der henvises til Nørgaard og Garde, Forvaltningsret og  

 sagsbehandling, 4. udg., side 282 ff., og Hans Gammeltoft-Hansen m.fl.,  

 Forvaltningsret, 1994, side 564 f.
Ved vurderingen af, hvorvidt der skulle ske annullation af Odder Kommunes  

 afgørelse om bortvisning af XXX, måtte tilsynsrådet som  

 anført inddrage de samme synspunkter, som domstolene måtte  

 forventes at lægge vægt på ved vurderingen af, om  

 afgørelsen skulle anses for ugyldig.
I vurderingen måtte  

 således også indgå spørgsmålet om, hvorvidt  

 tilsidesættelsen af pligten til partshøring i den konkrete sag  

 måtte antages at have været uden betydning for kommunens  

 afgørelse.
 Som anført er det fast antaget, at tilsynsmyndighederne ikke kan  

 tage stilling til lovgivning, herunder ansættelsesretlige regler, der  

 gælder for både private og kommuner.
 Spørgsmålet om, hvorvidt  Odder Kommune i den foreliggende  

 sag har tilsidesat de offentligretlige regler om partshøring i  

 forbindelse med bortvisningen af XXX, falder utvivlsomt inden for  

 tilsynsmyndighedens kompetence.
 Stillingtagen til, hvorvidt kommunens tilsidesættelse af reglerne om  

 partshøring skal føre til annullation af afgørelsen,  

 indebærer som anført en vurdering af, hvorvidt domstolene ville  

 tilsidesætte afgørelsen som ugyldig.
Denne vurdering kræver i den foreliggende sag en stillingtagen til,  

 hvorvidt Odder Kommune har sandsynliggjort, at tilsidesættelsen af  

 pligten til partshøring konkret må antages at have været  

 uden betydning for kommunens afgørelse, og indebærer derfor, at  

 tilsynsmyndigheden i et vist begrænset omfang må inddrage  

 ansættelsesretlige spørgsmål i sagen.
Vurderingen er  

 imidlertid en forudsætning for, at der kan tages stilling til  

 spørgsmålet om, hvorvidt tilsidesættelsen af  

 partshøringspligten skal føre til annullation.
 Efter Indenrigsministeriets opfattelse kan det forhold, at stillingtagen  

 til annullationsspørgsmålet i et begrænset omfang  

 forudsætter en inddragelse af spørgsmål, der ellers falder  

 uden for tilsynsmyndighedens kompetence, ikke udelukke, at tilsynsmyndigheden  

 kan tage stilling til annullationsspørgsmålet.  

 Indenrigsministeriet lægger herved vægt på, at den  

 kendsgerning, at der i domstolenes vurdering af, om en afgørelse skal  

 anses for ugyldig, indgår et element af konkret  

 væsentlighedsvurdering, ikke skal være til hinder for, at  

 tilsynsmyndighederne kan tage stilling til, om tilsidesættelsen af en  

 offentligretlig regel skal føre til anvendelse af sanktioner efter den  

 kommunale styrelseslov.
Odder Kommune havde forud for bortvisningen afholdt flere møder med  

 XXX, navnlig med henblik på at klarlægge  

 hændelsesforløbet den 14. november 1997, herunder hvordan XXX  

 havde pådraget sig de omhandlede skader.
XXX havde forelagt en  

 redegørelse for forløbet af dagen i dagplejehjemmet.
Heraf  

 fremgik imidlertid ikke, hvordan drengen kunne have pådraget sig  

 skaderne, idet XXX både i redegørelsen og under møderne  

 gav udtryk for tvivl om, hvorvidt han havde pådraget sig (alle)  

 skaderne i dagplejehjemmet.
Da kommunen traf afgørelse om bortvisning,  

 var der således ikke klarhed over de faktiske omstændigheder i  

 sagen, herunder hvorledes XXX havde pådraget sig skaderne.
På denne baggrund er det Indenrigsministeriets opfattelse, at det  

 ikke kan udelukkes, at XXX, såfremt hun var blevet tilstrækkeligt  

 partshørt forud for afgørelsen, og herunder havde fået  

 forelagt kommunens (foreløbige) vurdering, hvorefter forholdene  

 vedrørende XXX skulle føre til en bortvisning af hende fra  

 stillingen som dagplejer, havde kunnet fremkomme med oplysninger, som kunne  

 have ført til, at kommunen havde truffet en anden afgørelse i  

 sagen.
Der er således ikke grundlag for at antage, at  

 tilsidesættelsen af pligten til partshøring i sagen har  

 været uden betydning for afgørelsen.
 Som ovenfor anført er det i lovbemærkningerne til § 61, stk.  

 1, nr. 3, i lov om kommunernes styrelse anført, at hensynet til  

 kommunen som udgangspunkt ikke kan begrunde udelukkelse af annullation, idet  

 annullation er lige indgribende over for kommunen, uanset om den er foretaget  

 før eller efter, at beslutningen er bragt til udførelse.
I en sag om afskedigelse af en medarbejder virker annullationen imidlertid  

 mere indgribende over for kommunen, jo længere tid der forløber  

 mellem afskedigelsen og annullationen, idet annullationen som udgangspunkt  

 har virkning fra det tidspunkt, hvor kommunen traf afgørelse om  

 afskedigelse.
Virkningen af annullationen er således normalt, at den  

 ansatte har krav på løn m.v. fra tidspunktet for afskedigelsen,  

 og indtil kommunen eventuelt træffer en ny og lovlig afgørelse  

 om afskedigelse.
En annullation vil derfor - hvis der hengår lang tid  

 mellem afskedigelsen og tilsynsmyndighedens annullation - føre til, at  

 den ansatte, der er blevet afskediget, opnår et betydeligt krav  

 på løn m.v. fra kommunen.
 I en sag om afskedigelse af en medarbejder kan hensynet til kommunen  

 derfor efter Indenrigsministeriets opfattelse - afhængig af hvor lang  

 tid, der er forløbet fra afgørelsen om afskedigelse til  

 anmodningen om annullation - efter omstændighederne føre til, at  

 der ikke bør ske annullation af afgørelsen, eller at  

 annullationen først skal have virkning fra tidspunktet for  

 afgørelsen herom.
 Ved vurderingen af, om der skulle ske annullation i den foreliggende sag,  

 må virkningen af tilsynsrådets annullation sammenholdes med  

 domstolenes praksis i sager vedrørende tilsidesættelse af  

 partshøringspligten i afskedigelsessager.
 Det antages som udgangspunkt, at en dom om ugyldighed af en  

 afgørelse om afskedigelse indebærer, at den  

 pågældende fortsat er ansat og derfor har krav på  

 løn, men ikke et krav på genindsættelse i stillingen.
Der henvises til Orla Friis Jensen, Ugeskrift for Retsvæsen, 1980,  

 afd.
B, side 141, Jørgen Matthiassen, Forvaltningspersonellet, 1990,  

 side 138 og Forvaltningsret, Almindelige Emner, 3. udg., 1997, side 508 ff.  

 Modsat dog vistnok Ole Krarup og Jørgen Matthiassen, Afskedigelsesret,  

 1984, side 153 ff.
I en række nyere domme har tilsidesættelse af  

 partshøringspligten i afskedigelsessager dog ikke ført til  

 afgørelsens ugyldighed med den virkning, at den pågældende  

 har fået krav på løn fra afskedigelsen, selv om det i den  

 konkrete sag ikke har kunnet antages, at tilsidesættelsen af  

 partshøringspligten har været uden betydning for  

 afgørelsen.
I stedet har domstolene tillagt den afskedigede en  

 skønsmæssigt fastsat erstatning eller godtgørelse.  

 Erstatningen/godtgørelsen har været mindre - i visse  

 tilfælde væsentligt mindre - end det løntab, den  

 pågældende har haft fra tidspunktet for afskedigelsen til dommen  

 eller til vedkommende opnåede anden beskæftigelse.
Rækkevidden af domstolenes praksis på området forekommer  

 ikke ganske klar, hvilket også har sammenhæng med, at udfaldet af  

 sagerne er afhængig af parternes påstande.
Hertil kommer, at  

 domstolene ved fastsættelsen af godtgørelserne i de enkelte  

 sager har taget hensyn til de konkret foreliggende omstændigheder,  

 herunder f.eks. hvorvidt den pågældende allerede havde modtaget  

 løn i en opsigelsesperiode og om den pågældende har haft  

 mulighed for at skaffe sig anden beskæftigelse  

 efterfølgende.
 Retspraksis er imidlertid efter Indenrigsministeriets opfattelse udtryk  

 for, at domstolene ikke altid vil nå frem til, at tilsidesættelse  

 af partshøringspligten - uanset at den i den konkrete sag ikke har  

 kunnet antages at have været uden betydning for afgørelsen -  

 medfører at den pågældende får krav på  

 løn m.v. fra opsigelsen.
 Efter Indenrigsministeriets opfattelse må tilsynsmyndighederne  

 derfor i afskedigelsessager vedrørende tilsidesættelse af  

 partshøringspligten foretage en vurdering af, hvorvidt der - som  

 følge af, at der er forløbet lang tid mellem afskedigelsen og  

 tilsynsmyndighedens afgørelse - efter omstændighederne ikke  

 bør ske annullation eller om en eventuel annullation - i stedet for  

 fra tidspunktet for kommunens afgørelse om afskedigelse - først  

 skal have virkning fra tidspunktet for annullationen.
 I den foreliggende sag er det Indenrigsministeriets opfattelse, at alene  

 hensynet til Odder Kommune taler imod annullation af afgørelsen om  

 bortvisning.
 Konsekvensen af tilsynsrådets afgørelse var, at XXX fik krav  

 på løn i perioden fra bortvisningen og indtil kommunen - hvis  

 der ikke var fundet en forligsmæssig løsning i sagen -efter  

 tilsynsrådets annullation eventuelt traf en ny og lovlig  

 afgørelse om afskedigelse.
Tilsynsrådet traf afgørelse om annullation ca. syv  

 måneder efter, at kommunen havde truffet afgørelse om  

 bortvisning.
Af de ca. syv måneder, der forløb fra bortvisningen  

 til tilsynsrådets afgørelse, udgjorde ca. 2 ½ måned den  

 tid, der gik, før XXXs advokat indbragte sagen for tilsynsrådet.  

 Tilsvarende forløb der ca. 2 ½ måned, inden Odder Kommune  

 besvarede en høring fra tilsynsrådet i sagen.
Tilsynsrådet  

 traf således afgørelse i sagen ca. 2 måneder efter, at  

 Odder Kommunes høringssvar forelå.
 På denne baggrund er der efter Indenrigsministeriets opfattelse ikke  

 forhold, der taler imod, at tilsynsrådet har annulleret kommunens  

 afgørelse om bortvisning med virkning fra tidspunktet for  

 bortvisningen.
 Det er således Indenrigsministeriets opfattelse, at  

 Tilsynsrådet for Århus Amt med rette annullerede Odder Kommunes  

 afgørelse om bortvisning af XXX.
 Kopi af dette brev er sendt til Tilsynsrådet for Århus Amt og  

 advokat Jacob Sand.
