Introduktion til hæfte 5 INTRODUKTION TIL HÆFTE 5 Dette hæfte behandler reglerne om vandrende arbejdstageres forhold til  

 arbejdsskadeforsikringen.
 I kapitel 1 gives en oversigt over EF-retssystemet.
I kapitel 2 gives en oversigt over de grundlæggende regler om, hvilke  

 personer, der har rettigheder efter EF-reglerne samt i hvilke situationer  

 disse rettigheder udløses.
For en mere detaljeret gennemgang af de i kapitel  

 1 og 2 behandlede regler henvises til hæfte 1.
 Emnet for kapitel 3 er administrationen af EF-reglerne, det vil sige de  

 fremgangsmåder, der skal følges for at sikre den vandrende arbejdstagers  

 rettigheder i forhold til arbejdsskadeforsikringen.
 I kapitel 4 behandles retten til ydelser ved arbejdsskade, mens kapitel 5  

 handler om Arbejdsskadestyrelsens opgaver i relation til EF-reglerne om  

 arbejdsskadeforsikring.
 Kapitel 6 indeholder en gennemgang af de for arbejdsskadeforsikringen  

 relevante EF-blanketter.
 Der er 3 bilag til hæftet: bilag 1 indeholder forordningens bestemmelser  

 om ydelser ved arbejdsskade, bilag 2 indeholder gennemførelsesforordningens  

 bestemmelser om arbejdsskade og bilag 3 indeholder de for  

 arbejdsskadeforsikringen relevante EF- blanketter.
KAPITEL 1 - OVERSIGT OVER EF-RETSSYSTEMET 1. TRAKTATEN OM DET EUROPÆISKE FÆLLESSKAB 1.1 Hjemmel I følge Traktaten om Det Europæiske Fællesskab (Traktaten), artikel 51  

 skal Rådet vedtage de foranstaltninger vedrørende social tryghed, der er  

 nødvendige for at gennemføre arbejdskraftens frie bevægelighed.
 I kraft af denne bestemmelse er der udstedt to forordninger om social  

 sikring af vandrende arbejdstagere, selvstændige og deres familiemedlemmer,  

 der flytter indenfor Fællesskabet: forordning 1408/71 og forordning 574/72.  

 Disse forordninger koordinerer anvendelsen af de sociale sikringsordninger,  

 herunder arbejdsskadeforsikringen, på vandrende arbejdstagere indenfor Det  

 Europæiske Fællesskab.
1.2 Forordninger.
 I følge Traktaten, artikel 189 gælder en forordning umiddelbart i  

 medlemslandene, uanset om forordningen er omsat til national lov eller ej.  

 Dette betyder, at en national lov eller praksis, der strider mod en  

 forordnings bestemmelser, tilsidesættes af forordningen.
1.3 Arbejdskraftens frie bevægelighed.
Formålet med reglerne om vandrende arbejdstageres sociale sikring er at  

 skabe grundlag for arbejdskraftens frie bevægelighed.
Midlet er en  

 koordineret anvendelse af de allerede eksisterende sociale sikringsordninger  

 i medlemslandene.
En vandrende arbejdstager kan ikke opnå andre rettigheder  

 efter EF-reglerne end sådanne, som er nødvendige for at udligne eller undgå  

 de negative virkninger af at flytte fra et lands sociale sikringsordning til  

 et andet.
 Arbejdskraftens ret til fri bevægelighed er sikret ved Traktatens artikel  

 48. De nærmere regler herom findes i forordning 1612/68, der er udstedt med  

 hjemmel i Traktaten, artikel 49. Denne forordning vil ikke blive nærmere  

 omtalt i denne vejledning.
2. FORORDNING 1408/71 2.1 Forordning 1408/71 indeholder bestemmelser om anvendelse af de sociale  

 sikringsordninger på personer, der flytter inden for Fællesskabet.
Forordning  

 1408/71 vil i denne vejledning blive omtalt som »forordningen.« 2.2 Personkreds og anvendelsesområde Forordningen definerer indledningsvist den personkreds, som har  

 rettigheder i henhold til forordningen.
Det sker ved bestemmelserne i artikel  

 1 og 2. Desuden bestemmer forordningen i artikel 4, hvilke grene af den  

 sociale sikring, der er reguleret ved forordningen.
2.3 Lovvalgsregler.
 Forordningen indeholder grundlæggende regler om, hvilket lands sociale  

 sikringsregler, der skal anvendes i de forskellige situationer, som vandrende  

 arbejdstagere kan komme i.
 Disse regler kaldes lovvalgsregler og findes i forordningens artikler 13  

 til 17. Reglerne er nærmere behandlet i hæfte 1. Lovvalgsreglerne inddrages i  

 de eksempler, der er givet til illustration af forordningens regler om  

 arbejdsskadeforsikring i kapitel 2 i dette hæfte.
2.4 Ydelser.
 Endeligt indeholder forordningen regler om ydelse af læge- og  

 hospitalsbehandling (naturalydelser) til vandrende arbejdstagere, der  

 opholder sig eller bor i et medlems-land, men er socialsikret i et andet  

 medlemsland samt regler om en koordineret anvendelse af reglerne om de  

 enkelte ydelsestyper i medlems-landenes sociale sikringsordninger.
2.5 Lighedsprincip.
Reglerne om ydelser hviler på et grundlæggende forbud mod  

 forskelsbehandling af borgere med anden nationalitet, jf.
Traktatens artikel  

 6 og forordningens artikel 3.
2.6 Ydelser ved arbejdsskade.
 Bestemmelserne om ydelser ved arbejdsskade er samlet i forordningens  

 afsnit III, kapitel 4, artiklerne 52 - 63. Disse regler anvendes på de  

 personer og i de situationer, der følger af reglerne om lovvalg og  

 personkreds.
 Reglerne er optrykt samlet i bilag 1 til denne vejledning.
2.7 Europæisk fortegnelse over erhvervssygdomme Udover forordningens regler om erhvervssygdomme er der givet regler i form  

 af henstillinger fra Europakommissionen, om indførelse af en europæisk  

 fortegnelse over erhvervssygdomme.
Disse henstillinger har  

 Arbejdsskadestyrelsen efterkommet med indførelsen af »det blandede  

 system« for anerkendelse af erhvervssygdomme i 1976. Henstillingerne er  

 ikke nærmere omtalt i denne vejledning.
Nærmere oplysninger kan fås hos  

 Arbejdsskadestyrelsen.
3. FORORDNING 574/72 3.1 EF-forordning 574/72 indeholder bestemmelser om, på hvilke måder landene  

 og myndighederne skal sikre gennemførelsen af forordning 1408/71.
EF-forordning 574/72 vil i denne vejledning blive omtalt som  

 »gennemførelsesforordningen.« 3.2 Arbejdsskade.
 Bestemmelserne om arbejdsskader er samlet i gennemførelsesforordningens  

 afsnit IV, kapitel 4, artiklerne 60 - 77.
 Disse bestemmelser er optrykt samlet i bilag 2 til denne vejledning.
3.3 Flere oplysninger.
Forordningerne er siden Danmarks indtræden i EF i 1973 blevet ændret flere  

 gange.
I hæfte 1 findes en samlet oversigt over ændringer af forordningerne.  

 Forordningerne benævnes fortsat ved deres oprindelige numre, det vil sige  

 1408/71 og 574/72.
 I hæfte 1 findes der en mere detaljeret gennemgang af EF- reglerne,  

 specielt for så vidt angår lovvalgsregler, personkreds og reglernes  

 geografiske anvendelsesområde samt retten til sammenlægning af  

 forsikringsperioder m.v..
4. EF-DOMSTOLEN EF-domstolen er kompetent til at afgøre alle præjudicielle spørgsmål  

 vedrørende fortolkningen af Traktaten og de retsakter, der er udstedt med  

 hjemmel i Traktaten.
Domstolen har afsagt mange domme, der fortolker de  

 enkelte bestemmelser i forordningen og gennemførelsesforordningen.
Det gælder  

 især for så vidt angår arbejdstager- og beskæftigelsesbegrebet.
5. DEN ADMINISTRATIVE KOMMISSION 5.1 Den Administrative Kommission (AK) er oprettet med hjemmel i forordningens  

 artikel 80, som et organ under Europakommissionen, med det formål at samle  

 erfaringer og afgive vejledende udtalelser om fortolkningen af forordningen.  

 AK har truffet en lang række afgørelser, der nærmere præciserer den  

 administrative sagsbehandling af de enkelte bestemmelser i forordningen.
5.2 Blanketter Til brug for administrationen af forordningen har den Administrative  

 Kommission udarbejdet en række blanketter.
De blanketter, der vedrører  

 arbejdsskadeforsikringen, er gennemgået i kapitel 6.
 I dette hæfte af vejledningen vil kun de domme, afgørelser og blanketter,  

 der er relevante for behandlingen af arbejdsskadeområdet blive omtalt.
6. EØS-AFTALEN Ved aftalen om det europæiske økonomiske samarbejdsområde, der trådte i  

 kraft den 1. januar 1994, er EF-reglernes anvendelsesområde udstrakt til at  

 omfatte Island, Norge og Liechtenstein.
Disse lande samt EF-medlemslandene  

 betegnes i denne vejledning under et som »EØS-landene«.
7. NORDISK KONVENTION 7.1 Reglerne i Ny Nordisk Konvention om social sikring, der trådte i kraft den  

 1. januar 1994, henviser til reglerne i forordningerne.
Det vil sige, at  

 forordningernes regler også finder anvendelse indenfor de nordiske lande på  

 arbejdstagere, der er statsborgere i et ikke-EØS-land (3.-landeborgere).  

 Samtidigt indeholder Nordisk Konvention særlige regler, der stiller borgere i  

 Norden -både EØS-statsborgere og 3.- landeborgere - gunstigere end det, som  

 følger af forordningens regler.
Det gælder blandt andet retten til betaling  

 af merudgifter til hjemrejse, som opstår på grund af sygdom.
7.2 Refusionsafkald.
 En vigtig regel i Konventionens artikel 23 medfører afkald på refusion af  

 udgifter til sygebehandling m.v. mellem de nordiske lande.
8. DANSK LOVGIVNING OM ARBEJDSSKADE 8.1 Ved siden af EF-reglerne vil der i denne vejledning være henvisninger til  

 bestemmelser i lov nr. 390 af 20. maj 1992, om forsikring mod følger af  

 arbejdsskade (arbejdsskadeforsikringsloven) og til regler i anden dansk  

 lovgivning, herunder sygesikringsloven.
Den danske arbejdsskadeforsikringslov er territorialt afgrænset.
Det vil  

 sige, at det primære anvendelsesområde for loven er ansatte under arbejde hos  

 arbejdsgivere i Danmark.
Denne territorielle afgrænsning tilsidesættes i forskellige situationer af  

 forordningens regler.
Den situation kan derfor opstå, at en arbejdstager er  

 arbejdsskadeforsikret i Danmark, selvom pågældende ikke efter den sædvanlige  

 fortolkning af loven kan siges at udføre arbejde i Danmark.
8.2 Arbejde i 3.-lande Derudover findes der regler om udsendelse af arbejdstagere til at udføre  

 arbejde i andre lande (»3.-lande«) i Arbejdsskadestyrelsens  

 bekendtgørelse nr. 978 af 11. december 1992, om arbejdsskadeforsikring for  

 personer, der udsendes til midlertidigt arbejde i udlandet.
8.3 Bilaterale traktater Arbejdsskadeforsikringens internationale regelsæt består endeligt i et  

 antal bilaterale overenskomster om social sikring, herunder  

 arbejdsskadeforsikring.
 KAPITEL 2 - EF-REGLERNE OM LOVVALG OG PERSONKREDS.
I det følgende gives en oversigt over de grundlæggende regler om  

 personkreds og lovvalg.
De betingelser, som disse grundlæggende regler  

 indeholder, skal være opfyldt, før reglerne om ydelser kan anvendes.
Der  

 henvises i øvrigt til hæfte 1 for en mere detaljeret gennemgang.
9. PERSONKREDSEN 9.1 Artikel 1 og 2.
 I forordningens artikel 2 fastsættes den kreds af personer, som  

 forordningen finder anvendelse på.
Personkredsen udgøres af arbejdstagere og selvstændige erhvervsdrivende,  

 som er eller har været omfattet af lovgivningen i en eller flere  

 medlemsstater, og som er statsborgere i en af disse stater, eller er  

 statsløse eller flygtninge, bosat på en medlemsstats område.
Endvidere  

 omfattes efterladte efter arbejdstagere eller selvstændige erhvervsdrivende,  

 når de efterladte er statsborgere i en medlemsstat eller er statsløse eller  

 flygtningen, bosat på en medlemsstats område.
Det gælder uanset  

 arbejdstagerens eller den selvstændige erhvervsdrivendes nationalitet.
 Endelig finder forordningen anvendelse på familiemedlemmer til  

 arbejdstagere og selvstændige erhvervsdrivende.
9.2 Selvstændige I forhold til dansk arbejdskadeforsikring består personkredsen af  

 arbejdstagere og deres efterladte.
Den danske lov om forsikring mod følger af  

 arbejdsskade dækker ikke selvstændige erhvervsdrivende (bortset fra fiskere).  

 EF-reglerne ændrer ikke på denne begrænsning.
9.3 Arbejdstagere.
Som arbejdstagere efter forordningen anses personer, der er omfattet af en  

 social sikringsordning, som gælder for arbejdstagere.
EF-domstolen har  

 statueret, at begrebet arbejdstager er et EF-retligt begreb, som det  

 tilkommer EF- domstolen at fortolke (dom nr. 75/63, »Unger«).
 I følge EF-domstolens praksis er man arbejdstager i EF-rettens forstand,  

 når man kan identificeres som sådan i kraft af de betingelser, der gælder for  

 optagelse som arbejdstager i en social sikringsordning (dom nr. 84/77  

 »Tessier«).
 Ved tvivl om, hvorvidt nogen er arbejdstager eller selvstændig anvendes  

 reglerne i lov om arbejdsmarkedets tillægspension til definition af en  

 arbejdstager, mens reglerne i sygedagpengeloven om ret til dagpenge på  

 grundlag af anden erhvervsindtægt end lønindtægt definerer en selvstændig.
9.4 Vandrende arbejdstagere Arbejdstagere, der opnår beskæftigelse i en anden medlemsstat, opnår i  

 følge EF-domstolens praksis rettigheder som vandrende arbejdstagere efter  

 forordningen, selvom beskæftigelsen kun er deltids og lønnen ligger under  

 det, der anses for eksistensminimum i arbejdslandet.
Det vil sige for  

 Danmarks vedkommende bistandslovens satser for kontanthjælp (dom nr. 2/89  

 »Kitts van Heiningens«).
10. LOVVALGSREGLER 10.1 Artikel 13-17 De grundlæggende regler i forordningen er regler om, hvilket lands sociale  

 sikringsregler, der skal anvendes, når en vandrende arbejdstager bor i et  

 EØS-land og arbejder i et eller flere andre EØS-lande eller når  

 arbejdsgiveren har hjemsted i et andet EØS- land.
Reglerne, der findes i artiklerne 13 - 17 i forordningen, afgør blandt  

 andet, hvornår dansk lovgivning skal finde anvendelse for arbejdsskader, der  

 er sket i et andet EØS-land.
Se nærmere i hæfte 1.
10.2 Kompetent stat. art. 13, stk. 1 Det er hovedreglen, at en person alene er omfattet af den sociale  

 sikringslovgivning i en medlemsstat.
Den stat og den institution, der efter  

 lovvalgsreglerne, er ansvarlig for den vandrende arbejdstagers sociale  

 sikring, benævnes henholdsvis »den kompetente stat« og »den  

 kompetente institution.« Reglen indebærer, at en arbejdstager eller selvstændig erhvervsdrivende  

 kun er sikret mod følgerne af arbejdsskade i et EØS-land.
På denne måde  

 sikres mod tilfælde af dobbeltforsikring.
Reglen indebærer samtidig, at en arbejdstager altid er sikret mod følger  

 af arbejdsskade i et EØS-land.
Dette understreges af, at EF-domstolen har  

 statueret, at den kompetente stat har ansvaret for arbejdstagere, der efter  

 lovvalgsreglerne er socialsikret i landet, uanset om der faktisk er foretaget  

 tilmelding eller tegnet forsikring (dom nr. 39/76 »Mouthaan«).
10.3 Artikel 14 c.
Der gælder en enkelt undtagelse fra hovedreglen om, at en person alene er  

 socialsikret i en medlemsstat.
Undtagelsen findes i artikel 14c, som henviser  

 til forordningens bilag VII, hvor der er angivet særlige regler for personer,  

 der samtidig har lønnet beskæftigelse på en medlemsstats område og  

 selvstændig beskæftigelse på en anden medlemsstats område.
 Disse personer kan være omfattet af den social sikringslovgivning i begge  

 medlemsstater.
10.4 Beskæftigelseslandet. art. 13,stk.2a En arbejdstager er som hovedregel socialsikret i det land, hvor den  

 pågældende har sin beskæftigelse, uanset arbejdstageren bor i en anden  

 medlemsstat.
10.5 Skibsbesætninger. art. 13,stk. 2c For personer, der er beskæftiget om bord på skibe, er det flaglandets  

 lovgivning, der skal finde anvendelse.
10.6 Tjenestemænd. art. 13,stk.2d Tjenestemænd er omfattet af lovgivningen i det land, de gør tjeneste for.
10.7 Militærpersonel. art. 13,stk.2e Personer, der er indkaldt eller genindkaldt til militærtjeneste eller til  

 civilt arbejde i et EØS-land, er omfattet af dette lands lovgivning.
10.8 Udstationering. art. 14,stk. 1.
 2. Denne bestemmelse giver lovvalgsregler for  

 udstationering (udsendelse til midlertidigt arbejde i et andet EØS-land). I  

 eksemplerne vedrørende udsendelse er det lagt til grund, at virksomheden har  

 hjemsted i Danmark.
Efter forordningen er en person udstationeret, og dermed omfattet af  

 udsendelseslandets lovgivning, a. når den pågældende normalt er beskæftiget i et EØS-land (og dermed  

 forsikret mod følger af arbejdsskader i dette land, jf. artikel 13, stk. 2)  

 og b. den pågældende midlertidigt udfører arbejde på en andet EØS- land  

 område, når dette arbejdet ikke påregnes at overstige et år.
For så vidt angår arbejdstagere skal arbejdet i det andet EØS- land  

 udføres for den virksomheds regning, hvortil den pågældende normalt er  

 knyttet.
Arbejdstageren kan ikke udsendes for at afløse en anden  

 arbejdstager, hvis udstationeringsperiode er udløbet.
 Eksempel.
 Udsender en dansk virksomhed en reparatør til England med henblik på at  

 udføre et midlertidigt (under 1 år) arbejde for den danske virksomhed i  

 England, er reparatøren udstationeret og fortsat omfattet af dansk  

 lovgivning.
10.9 Nyansatte.
 Begrebet udstationeret arbejdstager kan ligeledes omfatte en arbejdstager,  

 som er antaget i den medlemsstat, hvor virksomheden har sit hjemsted eller en  

 afdeling, med henblik på straks at blive udsendt enten til et andet EØS-land  

 eller for at udføre arbejde om bord på et skib, der fører et andet EØS-lands  

 flag.
AK afgørelse 162 Af afgørelse nr. 162 af 31. maj 1996 fra Den Administrative Kommission  

 fremgår, at det i disse situationer forudsættes, - at der består en direkte tilknytning mellem arbejdstageren og den  

 pågældende virksomhed i udstationeringsperioden, og - denne virksomhed normalt udøver sin aktivitet »hjemlandet«,  

 det vil sige, det land, hvis lovgivning skal finde anvendelse.
 I samme afgørelse udtaler Den Administrative Kommission, at reglerne om  

 udstationering ikke finder anvendelse, når arbejdstageren af den virksomhed,  

 hvortil han er udsendt, stilles til rådighed for en anden virksomhed.
 Eksempel.
En dansk el-installations virksomhed med 5 ansatte elektrikere indgår en  

 kontrakt med en belgisk virksomhed om installation af elektriske  

 installationer i et større nybyggeri i Belgien.
Til brug for dette arbejde må  

 den danske virksomhed ansætte 3 nye elektrikere, alene med det formål at  

 opfylde kontrakten i Belgien.
De 3 nyansatte elektrikere, der alle sendes til  

 Belgien, er udstationerede og fortsat omfattet af dansk lovgivning.
10.10 1 års reglen.
 For at reglerne om udstationering er opfyldt, er det en betingelse, at  

 arbejdet ikke forventes at overstige et år.
 I det eksempel, der er nævnt oven for i punkt 10.9, hvor en dansk  

 virksomhed udsender 3 elektrikere til arbejde i Belgien, er de pågældende  

 udstationerede, hvis arbejdet på nybyggeriet ikke forventes at overstige 1  

 år.
Hvis virksomheden på udsendelsestidspunktet ved eller forventer, at  

 arbejdet vil overstige 1 år, er betingelsen ikke opfyldt, og elektrikerne er  

 derfor ikke omfattet af den danske lovgivning om arbejdsskadeforsikring.  

 Virksomheden (eller elektrikerne) er derfor forpligtet til at opfylde den  

 belgiske lovgivning om arbejdsskadeforsikring allerede fra den første dag i  

 Belgien.
Dog er der mulighed for før udsendelsen at opnå udstationering i op  

 til 3 år i kraft af en såkaldt artikel 17-aftale.
Se herom nedenfor punkt  

 10.14.
 10.11 Forlængelse.
Det er muligt at opnå forlængelse af udstationeringsperioden ud over 12  

 måneder.
Det er en betingelse for forlængelse, at arbejdet på grund af  

 uforudsete omstændigheder ikke kan færdiggøres indenfor det oprindeligt  

 skønnede tidsrum, således at udsendelsen derved kommer til at overstige 1 år.
 Tilladelse til forlængelse gives af den kompetente myndighed i  

 arbejdslandet.
 Eksempel.
En dansk byggevirksomhed indgår en aftale om opførelse af en række  

 typehuse i Tyskland.
Arbejdet i Tyskland ledes af to danske arkitekter, der  

 udsendes af den danske virksomhed.
Arbejdet forventes oprindeligt at være afsluttet inden for et år.
Men på  

 grund af vanskeligheder med jordbundsundersøgelser forlænges det samlede  

 arbejde, sådan at varigheden af arbejdet ialt bliver på 18 måneder.
 Arbejde i flere lande Arbejde over to eller flere medlemsstaters  

 territorier reguleres ikke af udstationeringsreglerne, men af et særskilt sæt  

 regler:
10.12 International transport. art. 14,stk. 2a Arbejdstagere i international transport af passagerer eller gods er  

 socialsikret i den medlemsstat, hvor virksomheden har sit hjemsted.
Hvis  

 arbejdstageren er ansat ved en filial eller fast repræsentation i en anden  

 medlemsstat, er han socialsikret i den medlemsstat, hvor filialen har sit  

 hjemsted.
Hvis arbejdet overvejende udføres i det land, hvor arbejdstageren  

 selv bor, er han socialsikret i bopælslandet, selvom hverken virksomheden  

 eller dens filial har hjemsted i denne stat.
Ved overvejende forstås mere end  

 halvdelen af arbejdstiden set over en relevant periode.
 Eksempel 1.
Et speditionsfirma i Padborg ansætter en EØS-statsborger med bopæl i  

 Tyskland til kørsel i Europa.
Kørslen er ligeligt fordelt over en række  

 lande, uden at hovedvægten ligger i Tyskland.
Chaufføren er socialsikret i  

 Danmark, og arbejdsgiveren skal tegne arbejdsskadeforsikring i et dansk  

 koncessioneret selskab.
 Eksempel 2.
Situationen er som i eksempel 1, med den forskel, at mere end halvdelen af  

 kørslen målt i tid finder sted i Tyskland.
Chaufføren er socialsikret i  

 Tyskland, og der skal ske tilmelding til den tyske socialsikring, hvortil  

 arbejdsgiver og arbejdstager skal betale bidrag.
10.13 Montører og repræsentanter, art. 14,stk.2b Arbejdstagere, der udfører deres arbejde over flere EØS-landes områder, er  

 socialsikret i den medlemsstat, hvor de bor, hvis blot en del af deres  

 arbejde udføres der.
For en udførlig gennemgang af reglen henvises til hæfte  

 1.
10.14 Artikel 17.
Artikel 17 giver medlemsstaterne adgang til at indgå aftaler om at fravige  

 de ovennævnte lovvalgsregler.
I kraft af denne bestemmelse kan  

 udstationeringen fra en dansk virksomhed forlænges i indtil 36 måneder.  

 Reglen i artikel 17 kan også benyttes til fravigelse af reglerne i artikel  

 14, stk. 2, om arbejde i flere EØS-lande.
KAPITEL 3 - ADMINISTRATION AF EF-REGLERNE INDLEDNING Dette kapitel indeholder en vejledning til den fremgangsmåde, der skal  

 anvendes ved administrationen af EF-reglerne.
Ved administrationen af reglerne benyttes et antal blanketter, der er ens  

 i alle EØS-lande.
De for arbejdsskadeforsikringen relevante blanketter er  

 optrykt som bilag til vejledningen.
I kapitel 6 findes en oversigt over  

 blanketterne med en kort angivelse af deres anvendelsesområde.
11. KOMPETENTE DANSKE MYNDIGHEDER I artikel 84 er det foreskrevet, at EØS-landenes myndigheder og  

 institutioner skal yde hinanden gensidig bistand med henblik på  

 administration af forordningen og gennemførelsesforordningens regler.
 Reglen foreskriver, at der skal ydes gensidig bistand, som om det drejede  

 sig om anvendelsen af egen lovgivning.
 Til brug for denne gensidige bistand har de enkelte lande angivet:
- den kompetente myndighed - den kompetente institution - bopælsstedets eller opholdsstedets institution På arbejdsskadeforsikringsområdet er socialministeren den kompetente  

 myndighed i Danmark.
12. ARBEJDSSKADESTYRELSEN Arbejdsskadestyrelsen er den kompetente institution for arbejdstagere, der  

 er arbejdsskadeforsikret i Danmark.
Arbejdsskadestyrelsen er tillige bopæls-  

 og opholdsstedets institution for personer, der er arbejdsskadeforsikret i et  

 andet EØS-land.
Se kapitel 5 med beskrivelse af Arbejdsskadestyrelsens  

 opgaver ved arbejdsskade i et andet EØS-land.
13. DIREKTORATET FOR SOCIAL SIKRING OG BISTAND Forordningens lovvalgsregler administreres af Direktoratet for Social  

 Sikring og Bistand, International afdeling.
Det vil sige, at Direktoratet  

 udsteder de blanketter, der i følge forordningen er nødvendige til  

 attestation af lovvalget.
Det er dermed også Direktoratet, der afgør, hvilket  

 lands lovgivning, der finder anvendelse.
Direktoratets afgørelser kan ankes  

 til Socialministeriet.
Direktoratet yder vejledning om forordningens  

 grundlæggende principper og om personkredsen og lovvalgsreglerne.
14. ATTESTATIONER 14.1 Vandrende arbejdstageres rettigheder i henhold til et andet EØS- lands  

 sociale sikringsordninger attesteres overfor bopæls- eller opholdslandet på  

 de relevante EF-blanketter.
De for arbejdsskadeforsikringen væsentligste blanketter er E 101, E 102, E  

 107, E 115, E 116, E 123 og E 125. Se kapitel 6 og bilaget.
I kapitel 6 er de  

 anvendte EF-blanketter kort omtalt og i bilag 3 er blanketterne optrykt i  

 dansk udgave.
 Attestationen for social sikring vedrører dels lovvalget og dels retten  

 til naturalydelser.
14.2 Udsendelse.
E 101 Når en arbejdstager skal udsendes fra en virksomhed med hjemsted i Danmark  

 til midlertidigt arbejde i et andet EØS-land, skal arbejdsgiveren eller  

 arbejdstageren selv sørge for at få attestation fra Direktoratet for Social  

 Sikring og Bistand, International afdeling på, at han fortsat er omfattet af  

 dansk lovgivning.
Attestationen gives ved blanket E 101.
Fremgangsmåden er følgende: blanket E 101 indsendes i udfyldt stand til  

 Direktoratet for Social Sikring og Bistand, International afdeling, Ny  

 Kongensgade 9, 1472, Kbh.
K, som ved påtegning på blanketten attesterer  

 lovvalget.
 Arbejdstageren skal tillige have attestation fra sin bopælskommune for ret  

 til naturalydelser fra sygesikringen, jf. nedenfor.
14.3 Forlængelse.
E 102 Attestation om forlængelse af en udstationeringsperiode fås fra  

 myndigheden i arbejdslandet på blanket E 102. Blanket E 102 sendes i udfyldt  

 stand til den kompetente myndighed i arbejdslandet.
I hæfte 1 findes en liste  

 over EØS-landenes kompetente myndigheder.
 Blanketterne rekvireres hos Schultz Information A/S, telefon 43 63 23 00.
14.4 Naturalydelser fra sygesikringen.
E 111 og E 106.
Som udgangspunkt betales sygebehandling ved arbejdsskader efter reglerne i  

 lov sygesikring og lov om sygehusvæsen.
Attestation for ret til  

 naturalydelser fra sygesikringen gives af bopælskommunen på blanket E 111 ved  

 midlertidigt ophold (indtil 1 år) i en anden medlemsstat og på blanket E 106  

 ved bopæl, herunder udstationering efter artikel 17. Ved udstationering i  

 under et år til England er pas og blanket E 101 tilstrækkeligt.
 Ved udstationering under et år i Norden medbringes dansk sygesikringsbevis  

 og blanket E 101. Ved udstationering i mere end et år er blanket E 101  

 tilstrækkeligt, idet man bliver sygesikret ved bopælsregistrering i et  

 nordisk land.
14.5 Naturalydelser fra arbejdsskadeforsikringen.
E 123 Ret til naturalydelser fra arbejdsskadeforsikringen attesteres på blanket  

 E 123. Det er en forudsætning for at Arbejdsskadestyrelsen kan udstede E 123,  

 at det anmeldte tilfælde kan anerkendes som en arbejdsskade efter dansk lov.  

 Retten til naturalydelser fra arbejdsskadeforsikringen bestemmes af reglen i  

 lov om forsikring mod følger af arbejdsskade § 30. Se i øvrigt kapitel 4 om  

 arbejdstagerens rettigheder.
14.6 Manglende attest.
E 107 Hvis arbejdstageren ikke har indhentet attestation fra den kompetente  

 stat, for eksempel i forbindelse med udstationering, kan kontaktmyndigheden i  

 arbejdslandet indhente en sådan attestation.
Dertil anvendes blanket E 107.  

 Det er normalt en forudsætning for udstedelse af attest om ret til  

 naturalydelser, at udstationeringen er godkendt ved blanket E 101.
15. REFUSIONSKRAV - BLANKET E 125 Arbejdsskadestyrelsen vil som kontaktorgan for arbejdsskader modtage  

 anmeldelser af krav om refusion af udgifter til læge- og hospitalsbehandling  

 af arbejdsskaderamte fra de EØS-lande, med hvilke der ikke er indgået aftale  

 om fuldstændigt afkald på refusion af disse udgifter.
Det drejer sig om  

 Tyskland, Belgien, Italien og Østrig.
 Disse krav fremsættes på blanket E 125 og vil blive videresendt til  

 Sundhedsministeriet med henblik på betaling efter sygesikringsreglerne.
 I det omfang, der er givet ydelser, der ikke kan betales efter  

 sygesikringens regler, vil refusionskravet blive videresendt til  

 forsikringsselskabet til betaling efter lov om forsikring mod følger af  

 arbejdsskade § 30.
16. ANMELDELSE Reglerne om anmeldelse af arbejdsskader findes i lov om forsikring mod  

 følger af arbejdsskade.
Arbejdsskader skal anmeldes, hvis der er erstatningsberettigende følger,  

 herunder ret til erstatning for behandlingsudgifter efter lovens § 30 eller  

 hvis skaden medfører fravær fra arbejdet ud over 5 uger.
Dette gælder også  

 skader, der indtræffer under udstationering.
Da en vandrende arbejdstager har ret til naturalydelser efter  

 opholds-/bopælslandets lov kan der fremkomme krav om refusion af udgifter til  

 behandlinger, der ikke er sædvanlige i Danmark.
I det omfang behandlingerne  

 ikke kan betales af sygesikringen påhviler det forsikringsselskabet at  

 betale.
Arbejdsgiveren har pligt til - eventuelt på opfordring fra  

 Arbejdsskadestyrelsen - at anmelde sådanne tilfælde til sit  

 forsikringsselskab.
Se kapitel 5, punkt 25.2.
 KAPITEL 4 - ARBEJDSTAGERENS RETTIGHEDER EFTER REGLERNE OM ARBEJDSSKADE.
INDLEDNING Dette kapitel beskriver de rettigheder og forpligtelser en arbejdstager  

 har i anledning af arbejdsskade, når han er socialsikret i Danmark.
Det vil  

 sige, når Danmark er kompetent land.
I kapitel 5 beskrives inddirekte de rettigheder, som en arbejdstager har i  

 anledning af en arbejdsskade, der indtræffer eller konstateres i Danmark, når  

 arbejdstageren er socialsikret i et andet EØS-land.
Det vil sige, når Danmark  

 er opholds- eller bopælsland.
Vedrørende definitionen af begrebet  

 arbejdstager henvises til kapitel 2, punkt 9 samt til hæfte 1.
17. FORSIKRINGSRET 17.1 En arbejdstager har ret til forsikring efter lov om forsikring mod følger  

 af arbejdsskade, når arbejdstageren i kraft af et arbejdsforhold er  

 socialsikret i Danmark efter reglerne i forordningens artikler 13 - 17. Det  

 kræves ikke, at arbejdstageren rent fysisk udfører arbejde i Danmark.
17.2 Tjenesterejse Skader, der overgår en arbejdstager på tjenesterejse i en anden  

 medlemsstat end den kompetente eller undervejs til udstationering i en anden  

 medlemsstat, betragtes som skader, der er indtruffet på den kompetente stats  

 område, jf.
Forordningens artikel 56.
17.3 Udstationeret.
En arbejdstager, der som led i sit arbejde for en virksomhed med hjemsted  

 i Danmark, bliver udstationeret til arbejde i et andet EØS-land, beholder sin  

 socialsikring i Danmark under de i kapitel 2, punkt 10.8 til 10.11 beskrevne  

 omstændigheder.
Dette gælder også den situation, hvor arbejdstageren er  

 antaget med henblik på udstationering, uden at have haft tilknytning til  

 virksomheden forinden, jf. kapitel 2, punkt 10.9 om nyansatte.
 Den udstationerede arbejdstager har ret til forsikring efter lov om  

 forsikring mod følger af arbejdsskade i udstationeringsperioden.
17.4 International transport.
Arbejdstagere i international transport med bopæl i et andet EØS- land  

 (typisk Tyskland), som arbejder for en virksomhed med hjemsted i Danmark, er  

 som udgangspunkt socialsikret i Danmark.
Arbejdsgiveren skal derfor tegne  

 arbejdsskadeforsikring i et dansk koncessioneret selskab for sådanne  

 chauffører.
Reglen gælder for alle, der er beskæftiget ved international  

 transport af passager eller gods.
Se i øvrigt kapitel 2, punkt 10.12.
17.5 Forsikringspligt.
 Konsekvensen af manglende forsikring af ansatte, der arbejder i et andet  

 EØS-land, men som i følge forordningens regler er socialsikret i Danmark, er  

 at arbejdsgiveren kan idømmes en bøde og desuden kan blive pålagt at betale  

 erstatningsydelser m.v. i sagen, jf. lov om forsikring mod følger af  

 arbejdsskade § 67 og § 48.
18. NATURALYDELSER 18.1 En arbejdstager, der er socialsikret i et EØS-land og som rammes af en  

 arbejdsskade, har efter forordningens artikler 52-55 ret til sygebehandling i  

 et andet EØS-land, hvor arbejdstageren bor eller opholder sig, efter de  

 regler, der gælder i det pågældende land, som om arbejdstageren var  

 arbejdsskadeforsikret i landet.
Naturalydelser er efter dansk arbejdsskadeforsikring sygebehandling og  

 (medicinsk) genoptræning under sagens behandling, som er nødvendig for at  

 afhjælpe arbejdsskadens følger samt proteser, hjælpemidler og briller.  

 Imidlertid er det opholdslandets lovgivning, der afgør, hvilke ydelser  

 arbejdstageren er berettiget til ved arbejdsskade.
Der kan derfor blive tale  

 om ydelser i større eller mindre omfang eller om andre ydelser, end de, som  

 gives efter dansk lov.
18.2 Refusion.
 Da arbejdstageren er socialsikret i et land (det kompetente land), men  

 modtager sygebehandlingen som naturalydelse i et andet EØS-land (opholds-  

 eller bopælslandet), bliver det kompetente lands forpligtelse overfor  

 skadelidte efter de sociale sikringsordninger konverteret til en  

 betalingsforpligtelse overfor det andet land, som har givet den skadelidte  

 sygebehandling.
Den kompetente institution skal derfor refundere opholds- eller  

 bopælslandet dets udgifter til naturalydelser, med mindre der er indgået en  

 gensidig aftale mellem de pågældende lande om afkald på refusion af sådanne  

 udgifter.
Se kapitel 3, punkt 15 og kapitel 5, punkt 25.8.
 Hvis den skadelidte har betalt for sygebehandling i et EØS-land, for  

 eksempel fordi han under et midlertidigt ophold ikke har medbragt relevant  

 attestation for sin socialsikring, kan han ved hjemkomsten kræve refusion for  

 den del af udgiften, som han efter reglerne i opholdslandet skal friholdes  

 for.
18.3 Hjemtransport Hvis skaden har medført udgifter til særlig hjemtransport, kan udgifterne  

 erstattes af arbejdsskadeforsikringen efter lov om forsikring mod følger af  

 arbejdsskade § 30. Tilfældet skal da anmeldes til forsikringsselskabet.
Se  

 kapitel 3, punkt 16.
19. KONTANTYDELSER En vandrende arbejdstager eller dennes efterladte har efter forordningens  

 artikler 52 og 55 ret til at få udbetalt kontantydelser i  

 opholds-/bopælslandet, enten direkte eller gennem kontaktorganet.
Betaling af  

 kontantydelser efter lov om forsikring mod følger af arbejdsskade sker  

 direkte til den berettigede og kræver sjældent medvirken af kontaktorganet i  

 opholds- eller bopælslandet.
 Kontantydelser er på arbejdsskadeforsikringsområdet erstatning for tab af  

 erhvervsevne, godtgørelse for varigt men, overgangsbeløb til efterladte og  

 erstatning for tab af forsørger til efterladte.
20. SYGEDAGPENGE En arbejdsskaderamt arbejdstager har ret til sygedagpenge fra første  

 fraværsdag, uanset om arbejdstageren opfylder sygedagpengelovens krav om  

 forudgående tilknytning til arbejdsmarkedet, jf. lov om sygedagpenge § 21.  

 Sygedagpenge er en kontantydelse, som kompenserer for det midlertidige  

 indtægtstab, også når uarbejdsdygtigheden skyldes en arbejdsskade.
Se om  

 sygedagpenge hæfte 3.
21. SÆRLIGT OM ERHVERVSSYGDOMME 21.1 Kompetente institution En arbejdstager, der har pådraget sig en erhvervssygdom, og som under sit  

 arbejde som socialsikret i flere EØS-lande successivt har været udsat for  

 påvirkninger, der efter deres art kunne forårsage en sådan erhvervssygdom,  

 skal have sin eller sine efterladtes ret til ydelser bedømt efter  

 lovgivningen i det sidste af disse lande.
Der tages ikke hensyn til, at  

 varigheden af arbejdsperioder/påvirkninger i hvert land har været for kort  

 til at kunne begrunde anerkendelse.
Reglen anvendes ikke i forhold til en  

 arbejdstager, der under flere udstationeringer har pådraget sig en sygdom.
Se  

 om udstationering kapitel 2, punkt 10.8.
21.2 Ekspositionens varighed Hvis anerkendelsen af sygdommen som en erhvervssygdom er afhængig af  

 varigheden af den skadelige påvirkning, har skadelidte ret til at få  

 medregnet de perioder, hvorunder han som socialsikret i andre EØS-lande har  

 været udsat for påvirkninger af samme art.
21.3 Lidelsens udbrud Hvis anerkendelsen er betinget af, at sygdommen er brudt ud eller påvist  

 indenfor et bestemt tidsrum efter ophør af den skadevoldende påvirkning, skal  

 den kompetente institution tage påvirkninger, som den skadelidte har været  

 udsat for i andre medlemsstater, i betragtning, som om det drejede sig om  

 påvirkninger under arbejde i den kompetente stat, hvis dette kan sikre  

 skadelidte retten til ydelser.
21.4 Diagnostisering af erhvervssygdommen i en anden medlemsstat Den lægelige konstatering af erhvervssygdom skal anerkendes af den  

 medlemsstat, som er forpligtet til at udbetale ydelser i henhold til artikel  

 57, stk. 1 i forordning 1408/71, selvom konstateringen har fundet sted i en  

 anden medlemsstat og efter dennes lovgivning (dom nr. 28/85  

 »Deghillage«).
 Reglerne findes i forordningens artikel 57 og gennemførelsesforordningens  

 artikel 67.
21.5 Forværring.
 Erstatning for forværring af en erhvervssygdom, som er anerkendt under  

 lovgivningen i en medlemsstat, skal udredes af den kompetente institution i  

 denne medlemsstat, med mindre den skadelidte efter den første udbetaling af  

 erstatning, har haft et arbejde i en anden medlemsstat, som antages at kunne  

 forårsage eller forværre den pågældende sygdom.
 I så fald skal den institution under hvis lovgivning forværringen skal  

 anerkendes, tilkende den skadelidte en erstatning, hvis størrelse svarer til  

 forskellen mellem de ydelser, der tilkommer skadelidte efter forværringen og  

 de ydelser, der ville have tilkommet skadelidte før forværringen, hvis han  

 havde været omfattet af denne stats lovgivning, da han pådrog sig sygdommen.
 Reglerne om forværring findes i forordningens artikel 60 og  

 gennemførelsesforordningens artikel 71.
22. SÆRLIGT OM DØDSFALD Når en arbejdstager afgår ved døden i en anden medlemsstat end den  

 kompetente stat, anses dødsfaldet for indtruffet på den kompetente stats  

 område.
De efterladte skal have ret til ydelser, uanset de bor på en anden  

 medlemsstats område.
 Hvis arbejdstageren har været omfattet af socialsikringen i flere  

 medlemsstater, således at ret til ydelser ved dødsfald kan tilkendes efter  

 flere landes lovgivning, skal retten til ydelser tilkendes efter lovgivningen  

 i den medlemsstat, hvor dødsfaldet indtraf.
 Hvis døden indtræffer udenfor de medlemsstater, efter hvis lovgivning, der  

 kan udredes ydelser ved dødsfald, skal ydelserne udredes efter lovgivningen i  

 det land, hvor afdøde senest var socialsikret.
 Reglerne findes i forordningens artikel 65 og gælder også, hvis døden  

 indtræffer i et ikke-EØS-land (tredje-land).
23. SKADE I 3.-LAND 23.1 Forordningen udtaler sig ikke om, hvad der er følgen, hvis der under  

 ophold i et tredje-land indtræffer en begivenhed, der ville udløse ret til  

 sociale sikringsydelser efter det kompetente lands lov, hvis den var  

 indtruffet på den kompetente stats område eller på en anden medlemsstats  

 område.
 Det ovenfor omtalte, om dødsfald, der indtræffer i et tredje- land, bygger  

 dog formentligt på det synspunkt, at arbejdstageren og dennes efterladte,  

 ikke mister de rettigheder, der følger af at være socialsikret i et EØS-land,  

 selvom den begivenhed, der udløser ret til ydelser indtræffer i et  

 tredje-land.
23.2 Anerkendelse afdødsfald i 3.-land.
På grundlag af dette synspunkt har Arbejdsskadestyrelsen anerkendt et  

 dødsfald, som indtraf i Rumænien.
Afdøde var svensk statsborger og havde  

 bopæl i Sverige og dødsfaldet skete under arbejde som eksportchauffør for en  

 virksomhed med hjemsted i Danmark.
KAPITEL 5 - ARBEJDSSKADESTYRELSENS OPGAVER 24. KONTAKTORGAN Arbejdsskadestyrelsen er dansk kontaktorgan (eller forbindelsesorgan)  

 vedrørende ydelser fra arbejdsskadeforsikringen.
Enhver borger, der bor eller  

 opholder sig i Danmark, kan rette henvendelse til arbejdsskadeinstitutionen i  

 et andet EØS-land gennem Arbejdsskadestyrelsen.
Institutionen i et andet  

 EØS-land kan også rette henvendelse til Arbejdsskadestyrelsen med henblik på  

 rådgivning og oplysning om dansk arbejdsskadeforsikring eller med henblik på  

 samarbejde om administrative procedurer.
25. KOMPETENT INSTITUTION 25.1 Arbejdsskadestyrelsens opgaver som kompetent institution består i:
- at behandle anmeldelser om arbejdsskader, indtruffet i andre EØS-lande,  

 når skadelidte er socialsikret i Danmark.
Det vil især sige - at sørge for, at skadelidte/efterladte får udbetalt eventuelle  

 kontantydelser, som kan tilkendes efter lov om forsikring mod følger af  

 arbejdsskade.
Det vil sige godtgørelse for varigt men og tab af erhvervsevne  

 og erstatning til efterladte, - udstede E 123 på anmodning fra et andet EØS-land, som har ydet eller  

 skal yde sygebehandling til en dansk forsikret arbejdstager i anledning af en  

 arbejdsskade.
 - at træffe afgørelse om krav på refusion af udgifter til naturalydelser -  

 det vil sige udgifter til lægebehandling mv - i anledning af arbejdsskade i  

 andre EØS-lande efter lov om forsikring mod følger af arbejdsskade § 30.
25.2 Anmeldelse.
Pligten til at anmelde en arbejdsskade påhviler arbejdsgiveren.
Det gælder  

 også, når arbejdsskaden er sket uden for Danmarks grænser under forudsætning  

 af, at dansk lovgivning finder anvendelse.
Anmeldepligten efter lov om forsikring mod følger af arbejdsskade afhænger  

 af, om der er udgifter eller tab, der kan erstattes efter loven.
Er der  

 sådanne udgifter, skal sagen anmeldes til arbejdsskadeforsikringen.
Er der  

 ikke udgifter, skal sagen normalt ikke anmeldes til arbejdsskadeforsikringen.
 EF-reglerne ændrer ikke ved de danske regler på dette område.
 Da arbejdstageren har ret til behandling på lige fod med arbejdsskaderamte  

 arbejdstagere, som er forsikret i opholds- eller bopælslandet, kan der blive  

 tale om refusion af udgifter til behandlinger, som ikke ydes i Danmark.
25.3 Behandlingsudgifter Efter lov om forsikring mod følger af arbejdsskade kan udgifterne i  

 sådanne sager betales efter lov om forsikring mod følger af arbejdsskade §  

 30.
 Krav om refusion (blanket E 125) af sådanne udgifter skal videresendes til  

 forsikringsselskabet til videre foranstaltning efter lov om forsikring mod  

 følger af arbejdsskade § 30, i det omfang udgifterne ikke kan betales efter  

 lov om sygesikring eller lov om sygehusvæsen.
 Arbejdsgiverne skal derfor anmelde arbejdsskader indtrådt i udlandet til  

 forsikringsselskabet, selvom skaden kun har medført udgifter til  

 lægebehandling m.v..
 Manglende anmeldelse i disse tilfælde kan straffes med bøde.
 Forsikringsselskaberne kan i øvrigt altid bede Arbejdsskadestyrelsen om at  

 træffe afgørelse om betalingsforpligtelsen efter lovens § 30.
25.4 Sagsbehandling.
 Når Arbejdsskadestyrelsen har modtaget anmeldelse om konkrete  

 skadetilfælde, skal der først tages stilling til, om arbejdstageren er  

 omfattet af lovgivningen i Danmark eller af lovgivningen i et andet EØS-land.
 Til attestation for at arbejdstageren var omfattet af dansk socialsikring  

 på skadestidspunktet, skal arbejdstageren eller arbejdsgiveren indsende kopi  

 af blanket E 101. Eventuelt kan oplysning om udstationeringsgodkendelse fås  

 ved henvendelse til Direktoratet for Social Sikring og Bistand, International  

 afdeling.
I de tilfælde, hvor der ikke skal udstedes blanket E 101 DK eller anden  

 formel dokumentation for, hvilket lands lovgivning, der skal finde  

 anvendelse, skal afgørelsen om lovvalget træffes af de myndigheder, der i  

 øvrigt træffer afgørelse om ret til ydelser.
Det vil i Danmark være  

 kommunerne i de fleste situationer, for eksempel, hvor en eksportchauffør  

 henvender sig til kommunen med henblik på udstedelse af  

 sygesikringsdokumenter.
25.5 Anerkendelse.
 I relation til arbejdsskader indtrådt i et andet EØS-land opstår  

 undertiden særlige problemer ved afklaringen af, om en anmeldt skade er en  

 arbejdsskade.
 Således kan det nævnes, at skader indtrådt undervejs til og fra arbejde,  

 ikke er omfattet af den danske arbejdsskadeforsikring.
I EØS-lande som Tyskland og Frankrig er skader, indtrådt til og fra  

 arbejde omfattet af arbejdsskadeforsikringen.
De behandlende myndigheder i  

 disse lande vil derfor anse sådanne skader som arbejdsskader.
Sådanne sager  

 må på samme måde som skader sket til og fra arbejde i Danmark afvises som  

 arbejdsskader og eventuelle behandlingsudgifter m.v. skal betales som  

 sygesikringsudgifter.
25.6 Kontantydelser.
 Fastsættelsen af erstatning og godtgørelse efter den danske  

 arbejdsskadeforsikring og udbetaling heraf giver sjældent anledning til  

 problemer i relation til EF-reglerne og vil derfor ikke blive omtalt her.  

 Arbejdsskadestyrelsen underretter arbejdstageren og opholds- eller  

 bopælsstedets institution om afgørelsen.
25.7 Naturalydelser.
Der skelnes ved ydet lægebehandling i Danmark (af praktiserende læge og  

 sygehus) ikke imellem behandling som følge af arbejdsskade eller af anden  

 årsag.
Amtskommunerne afholder udgifterne efter sygesikringsloven og  

 sygehuslovgivningen.
Når der er tale om behandling ydet i et andet EØS-land,  

 sker betaling af refusionskrav på blanket E 125 over en finanslovskonto, der  

 administreres af Sundhedsministeriet.
Arbejdsskadeforsikringen betaler alene i det omfang, en udgift ikke kan  

 betales efter sygesikringsloven eller sygehuslovgivningen.
Se kapitel 4,  

 punkt 18.
25.8 Refusion.
Danmark har indgået aftale om fuldstændig afkald på refusion af udgifter  

 med de fleste EØS-lande.
Det vil sige, at landene har aftalt selv at afholde  

 udgifterne til naturalydelser, selvom den pågældende arbejdstager hører under  

 socialsikringen i et andet EØS-land.
Aftalerne med Tyskland og Østrig indeholder dog kun afkald i forhold til  

 personer, der har bopæl i den anden stat, mens aftalerne med Belgien og  

 Italien undtager ydelser i anledning af arbejdsskade.
Det har den praktiske  

 betydning, at den kompetente institution skal refundere opholds- eller  

 bopælslandets udgifter til naturalydelser, dog ikke til administrativ og  

 lægelig kontrol.
I det følgende vil refusionsreglerne blive belyst ved et typisk eksempel.  

 Det skal understreges, at eksemplet ikke dækker alle forhold, men at der er  

 tale om et typeeksempel.
Da langt den overvejende del af disse sager stammer  

 fra Tyskland, bruges Tyskland som andet EØS-land i eksemplet.
 Eksempel.
Arbejdsskadestyrelsen modtager en henvendelse fra det tyske kontaktorgan  

 om refusion af udgifter, som er afholdt i Tyskland til læge- eller  

 hospitalsbehandling af en arbejdstager, der bor i Danmark.
Henvendelsen sker  

 ved EF-blanket E 125.
 Mulighed 1.
Det viser sig, at arbejdstageren på egen hånd har fundet arbejde i  

 Tyskland.
Han har derfor været socialsikret i Tyskland i arbejdsperioden.  

 Arbejdsskadestyrelsen returnerer blanketten og de medsendte regningsbilag til  

 det tyske kontaktorgan med en meddelelse om, at pågældende i kraft af  

 reglerne i forordningen ikke er omfattet af dansk lovgivning, og at  

 refusionskravet derfor ikke kan betales.
Arbejdstageren får kopi af brevet  

 til det tyske kontaktorgan.
 Mulighed 2.
Det viser sig, at arbejdstageren er udsendt til at udføre arbejde for en  

 virksomhed her i landet eller at arbejdstageren er sømand om bord på et skib  

 under dansk flag eller eksportchauffør for en virksomhed med hjemsted her i  

 landet.
I disse tilfælde er arbejdstageren socialsikret i Danmark.
Refusionskravet må i første omgang betales som sygesikringsydelse.
I det  

 omfang, der er givet naturalydelser, der ikke kan betales efter lov om  

 sygesikring, påhviler det arbejdsgiverens forsikringsselskab at betale  

 refusion efter lov om forsikring mod følger af arbejdsskade § 30.
 Det forekommer, at en arbejdstager har bopæl i Danmark, men er  

 socialsikret i Tyskland (eller omvendt). I dette tilfælde kan udgifter til  

 naturalydelser ikke kræves refunderet på grund af aftalen mellem Danmark og  

 Tyskland om afkald på refusion.
26. OPHOLDS- ELLER BOPÆLSSTEDETS INSTITUTION 26.1 Arbejdsskadestyrelsens opgaver som opholds- eller bopælsstedets  

 institution består i:
- at yde administrativ bistand til arbejdstagere, der opholder sig eller  

 bor i Danmark, og som søger ydelser i anledning af arbejdsskade, - at yde administrativ bistand til den kompetente institution i et andet  

 EØS-land med hensyn til at indhente lægelige oplysninger m.v. til for den  

 kompetente myndigheds afgørelse af en sag, der vedrører en arbejdsskaderamt  

 arbejdstager med ophold eller bopæl i Danmark, - at sikre naturalydelser efter lov om forsikring mod følger af  

 arbejdsskade § 30 til arbejdstagere, der har ophold eller bopæl i Danmark,  

 men er socialsikret i et andet EØS-land, som om de pågældende var forsikret  

 mod følger af arbejdsskade i Danmark.
26.2 Administrativ bistand.
 En arbejdstager, der har bopæl eller ophold her i landet, men er omfattet  

 af arbejdsskadeforsikringen i et andet EØS-land, har ret til bistand fra  

 Arbejdsskadestyrelsen til at rejse krav om ydelser fra den kompetente  

 institution.
 Eksempel.
 En EØS-statsborger med bopæl i Danmark har på egen hånd - for eksempel  

 gennem den europæiske jobdatabase EURES - fundet arbejde i et andet EØS-land.  

 Efter at have været udsat for en arbejdsskade under dette arbejde, vender  

 pågældende tilbage til Danmark og retter henvendelse til  

 Arbejdsskadestyrelsen med henblik på assistance til at rejse en  

 erstatningssag.
26.3 Lægeundersøgelse.
 Arbejdsskadestyrelsen skal bistå den kompetente institution i et andet  

 EØS-land med nødvendige læge- og kontrolundersøgelser til brug for afgørelser  

 om ydelser fra arbejdsskadeforsikringen i den kompetente stat.
Erklæringen sendes i original (på dansk) til den myndighed, der har  

 rekvireret erklæringen.
Erklæringer og dokumenter må ikke afvises, blot fordi  

 de er affattet på et andet EØS-lands sprog.
 Eksempel.
 Arbejdsskadestyrelsen modtager en anmodning fra et EØS-land om at  

 foranledige en person, der bor eller opholder sig her og som er socialsikret  

 i det andet EØS-land, undersøgt ved en speciallæge til brug for en afgørelse  

 om ydelser fra arbejdsskadeforsikringen.
 Arbejdsskadestyrelsen sætter undersøgelsen i værk på samme måde, som hvis  

 det drejede sig om en sag efter arbejdsskadeforsikringsloven.
26.4 Sygebehandling.
 Arbejdstageren har endvidere ret til sygebehandling, som om han var  

 arbejdsskadeforsikret i Danmark.
 Eksempel.
 En EØS-statsborger er udsendt af sin arbejdsgiver til midlertidigt arbejde  

 i Danmark og pådrager sig under dette arbejde en tandskade.  

 Arbejdsskadestyrelsen behandler sagen, som om skadelidte var forsikret i  

 Danmark og betaler tandbehandlingen efter lov om forsikring mod følger af  

 arbejdsskade § 30.
26.5 Dansk sundhedsvæsen.
 Selvom en arbejdsskaderamt arbejdstager, der er socialsikret i et andet  

 EØS-land, men bor eller opholder sig i Danmark, har ret til sygebehandling på  

 lige fod med danske arbejdsskaderamte, betyder dette ikke, at  

 arbejdsskadeforsikringen skal overtage de forpligtelser, der ved lov om  

 sygesikring og lov om sygehusvæsen er pålagt det generelle sundhedssystem i  

 kommunen/amtskommunen.
Retten til ydelser fra arbejdsskadeforsikringen er bestemt af lov om  

 forsikring mod følger af arbejdsskade § 30, hvorefter  

 sygebehandlingsudgifter, som ikke kan afholdes efter lov om sygesikring eller  

 lov om sygehusvæsen kan betales af arbejdsskadeforsikringen, når behandlingen  

 skønnes nødvendig for at opnå bedst mulig helbredelse.
Fordelingen af  

 betalingsbyrden sker i et administrativt samarbejde mellem  

 Arbejdsskadestyrelsen og Sundhedsministeriet.
26.6 Sygebehandling.
Almindelig sygebehandling skal foregå hos egen læge eller på hospital,  

 også når der er tale om en arbejdsskade.
Det vil sige efter de ordninger, der  

 administreres af amtskommunerne.
Der henvises til hæfte 2 om sygehjælp.
26.7 Refusion.
De udgifter, som Arbejdsskadestyrelsen har til lægeundersøgelser,  

 sygebehandling, optræning, proteser og hjælpemidler til personer, der er  

 socialsikret i et andet EØS-land, kan kun kræves refunderet i forhold til  

 Tyskland, Belgien, Østrig og Italien.
Dog kan der ikke kræves refusion for  

 udgifter til arbejdstagere, der er forsikret i Tyskland eller Østrig, men har  

 bopæl i Danmark.
 I forhold til alle andre EØS-lande har Danmark indgået gensidige aftaler  

 om afkald på refusion af udgifter til naturalydelser samt lægelig og  

 administrativ bistand.
26.8 Underretning.
Arbejdsskadestyrelsen skal som bopælslandets institution give den  

 kompetente institution underretning om tilkendelse af visse større  

 naturalydelser, såsom proteser og afstivende bandager, høreapparater og  

 tandproteser, sygevogne samt kur- og rekreationsophold, jf.
Den  

 Administrative Kommissions afgørelse nr. 116 og 121. Underretningspligten  

 består kun i forhold til de lande, der ikke er indgået refusionsafkaldsaftale  

 med.
KAPITEL 6 - EF-BLANKETTER Indledning.
I dette kapitel gennemgås de EF-blanketter, der er relevante for  

 arbejdsskadeforsikringen.
Nogle af blanketterne benyttes også på andre  

 områder.
De enkelte blanketter er forsynet med en kort vejledning.
Der  

 henvises generelt til denne vejledning på selve blanketterne.
 I bilag 3 til denne vejledning er blanketterne optrykt.
 E 101.
 Attest om hvilken lovgivning, der skal finde anvendelse.
 Attesten bruges i følgende 4 tilfælde: 1. Når en arbejdstager skal  

 udstationeres i en anden medlemsstat og arbejdstageren opfylder betingelserne  

 i forordningens artikel 14, stk. 1. 2. Når en selvstændig erhvervsdrivende  

 skal udføre arbejde i en anden medlemsstat og den selvstændige opfylder  

 betingelserne i forordningens artikel 14a, stk. 1. 3. Når en arbejdstager  

 eller selvstændig erhvervsdrivende samtidig udfører beskæftigelse i 2 eller  

 flere medlemsstater efter bestemmelserne i artiklerne 14, stk. 2, 14a, stk.  

 2, og 14c, stk. 1, i forordningen. 4. Når der er indgået aftaler efter  

 artikel 17 i forordningen, således at beskæftigelsen udføres i en anden  

 medlemsstat end den kompetente.
Er Danmark den kompetente stat udstedes attesten af Direktoratet for  

 Social Sikring og Bistand.
Direktoratets adresse og telefonnummer findes i  

 kapitel 3, punkt 14.
 Attesten kan udfyldes af arbejdstageren, arbejdsgiveren eller af den  

 selvstændige erhvervsdrivende.
Bliver der behov for at betale for naturalydelser (sygehjælp,  

 lægebehandling eller hospitalsbehandling mv) i det pågældende EØS-land, vil  

 de udenlandske myndigheder kunne rekvirere blanket E 123 i  

 Arbejdsskadestyrelsen eller blanketterne E 111 eller E 106 ved at bruge  

 blanket E 107, der sendes til vedkommende danske amtskommune som kompetent  

 institution.
Disse blanketter vil normalt blive udstedt i forbindelse med  

 udstedelse af blanket E 101.
 Er Danmark opholdsstat rekvirerer den danske amtskommune blanketten ved at  

 anvende blanket E 107, der sendes til den kompetente institution i  

 hjemstaten, for at få blanket E 123, E 106 eller E 111. E 102.
 Attest om forlængelse af en udstationeringsperiode.
 Er Danmark kompetent stat udfyldes blanketten af vedkommende danske  

 arbejdsgiver eller af den selvstændige erhvervsdrivende og sendes til den  

 kompetente myndighed eller det udpegede organ i udstationeringsstaten med  

 henblik på samtykke.
 Er Danmark opholdsland udfyldes blanketten af vedkommende udenlandske  

 arbejdsgiver eller selvstændige erhvervsdrivende og sendes af denne til  

 Direktoratet for Social Sikring og Bistand med henblik på samtykke.
 I øvrigt henvises til omtale af blanket E 101 i kapitel 3, punkt 14.
 E 107.
 Anmodning om attest for ret til naturalydelser.
 Denne blanket har det formål at fremskaffe dokumentation fra den  

 kompetente medlemsstat for ret til naturalydelser i alle tilfælde, hvor en  

 person, der er omfattet af forordningen, er bosat eller på midlertidigt  

 ophold i en anden medlemsstat end den kompetente stat.
 På arbejdsskadeforsikringsområdet gives dokumentationen ved blanket E 123.
Er Danmark den kompetente stat sender bopæls- eller opholdsstedets  

 institution i den pågældende medlemsstat blanketten i 2 eksemplarer til  

 Arbejdsskadestyrelsen som kompetent institution.
Bopæls- eller opholdsstedets  

 institution udfylder blankettens afsnit A.
 Opfylder arbejdstageren betingelser efter forordningen for at modtage  

 naturalydelser i den pågældende medlemsstat »for dansk regning,»  

 udsteder Arbejdsskadestyrelsen som kompetent institution den ønskede blanket  

 E 123 om ret til naturalydelser for den pågældende arbejdstager.
 I de tilfælde, hvor blanket E 123 ikke kan udstedes, fordi arbejdstageren  

 ikke opfylder betingelserne herfor, sender Arbejdsskadestyrelsen det ene  

 eksemplar af blanket E 107 tilbage til rekvirenten med afsnit B udfyldt,  

 herunder rubrik 10, der skal angive begrundelsen for at den ønskede attest  

 ikke er udfyldt.
 Arbejdsskadestyrelsen kan i sådanne tilfælde også sende blanket E 107 til  

 amtskommunen med henblik på en vurdering af, om arbejdstageren opfylder  

 betingelserne efter sygesikringsloven m.v. til at opnå ret til naturalydelser  

 i et andet EØS-land for dansk regning.
 Amtskommunen kan i givet fald udstede blanket E 111 for at bekræfte, at  

 den pågældende har ret til naturalydelser i opholds- eller bopælslandet.
Er Danmark bopæls- eller opholdsland sender pågældende amtskommune blanket  

 E 107 til den kompetente institution i den pågældende EØS-land med henblik på  

 at få dokumentation (blanket E 123) for at arbejdstageren har ret til  

 naturalydelser »for pågældende lands regning«.
E 115.
 Anmodning om kontantydelser på grund af uarbejdsdygtighed.
 Blanketten bruges ved anmodning om kontantydelser fra den kompetente stat  

 i tilfælde, hvor en person, der er omfattet af forordningen, er bosat eller  

 på midlertidigt ophold i en anden medlemsstat end den kompetente stat.
 Blanketten bruges af bopæls- eller opholdsstedets institution, når den  

 pågældende person er i en situation, der for så vidt angår naturalydelser har  

 bevirket eller kan bevirke brug af blanketterne E 101, E 102, E 106, E 110, E  

 111, E 112, E 119 eller E 123.
 Blanket E 115 udgør en helhed sammen med blanketterne E 116, E 117 og E  

 118.
 Normalt vedlægges blanket E 116 med lægeerklæring om den pågældendes  

 uarbejdsdygtighed.
 Blanket E 115 har to alternative anvendelsesmuligheder. 1. Afsnit A  

 (rubrik 4 - 10): Anmodning om kontantydelser på grund af uarbejdsdygtighed i  

 tilfælde af sygdom, moderskab eller arbejdsskade.
 2. Afsnit B (rubrik 11 - 11.3): Meddelelse om  

 uarbejdsdygtighedens forlængede varighed.
 Er Danmark den kompetente stat sender bopæls- eller opholdsstedets  

 institution blanket E 115 med lægeerklæring (blanket E 116) til social- og  

 sundhedsforvaltningen i arbejdstagerens danske kommune som kompetent  

 institution.
 Er Danmark bopæls- eller opholdsstat sender den kommunale social- og  

 sundhedsforvaltning blanket E 115 (vedlagt lægeerklæring på blanket E 116 til  

 den kompetente institution i den kompetente stat.) E 116.
 Lægeerklæring om uarbejdsdygtighed (sygdom, moderskab og arbejdsskade).
 Blanketten bruges især i forbindelse med blanket E 115 til brug for  

 anmodning om kontantydelser.
 Blanketten kan også bruges i kombination med blanketterne E 107 (rubrik  

 7), E 112 (rubrik 5), E 113 (rubrik 5.5), E 114 (rubrik 6) og E 123 (rubrik  

 5). E 121 Attest for registrering af pensions- eller rentemodtagere samt  

 førelse af fortegnelser.
 Denne blanket bruges som attest for ret til naturalydelser for personer,  

 der modtager pension eller rente fra et andet medlemsland, herunder rente fra  

 arbejdsskadeforsikringen.
 I kraft af denne attestation kan arbejdstageren og hans familie opnå en  

 ret til sygebehandling, som de ellers ikke ville have haft efter  

 bopælslandets lov.
 Attesten rekvireres af arbejdstageren eller af bopælslandets  

 sygesikringsinstitution på blanket E 107. Udgiften til naturalydelser for  

 disse personer, refunderes bopælslandet af det medlemsland, som udbetaler  

 pensionen eller renten.
Attesten udfyldes af Arbejdsskadestyrelsen, når arbejdstageren modtager en  

 løbende ydelse for tab af erhvervsevne.
Attesten sendes til arbejdstageren  

 eller til den institution, der har anmodet om den.
Institutionen foretager  

 derefter registrering af arbejdstageren og hans familie og underretter  

 Arbejdsskadestyrelsen om registreringen.
Da retten til naturalydelser i bopælslandet afhænger af retten til den  

 løbende ydelse, skal Arbejdsskadestyrelsen opbevare meddelelsen om  

 registrering på arbejdsskadesagen.
Hvis der sker ændringer, således at  

 ydelsen bortfalder, skal Arbejdsskadestyrelsen underrette institutionen i  

 bopælslandet herom på blanket E 108.
 E 123. Attest for ret til naturalydelser fra arbejdsskadeforsikringen.
 Denne blanket er i praksis den mest anvendte på  

 arbejdsskadeforsikringsområdet.
 Se hertil i det hele kapitel 5 om Arbejdsskadestyrelsens opgaver.
 Når Danmark er den kompetente stat.
 Når en dansk arbejdstager, der er omfattet af dansk lovgivning, kommer ud  

 for en arbejdsskade i en anden medlemsstat, beder den kompetente institution  

 i opholds- eller bopælslandet Arbejdsskadestyrelsen om at udstede blanket E  

 123, der attesterer at den pågældende har ret til naturalydelser efter dansk  

 lovgivning.
 Er Danmark bopæls- eller opholdsland kan udgifter til naturalydelser ydes  

 til arbejdstageren efter sygesikringsloven eller sygehusloven på baggrund af  

 en blanket E 123 fra den kompetente institution i det kompetente land.
 Naturalydelserne ydes i så fald af amtskommunen som bopæls- eller  

 opholdsstedets institution.
 Når Arbejdsskadestyrelsen modtager blanket E 123 fra den kompetente  

 institution i en anden EØS-land, sender styrelsen normalt blanketten videre  

 til den pågældende arbejdstager med besked om, at blanketten skal vises til  

 de kommunale myndigheder i tilfælde af behov for ydelser.
 I de tilfælde, hvor en person er henvist til behandling her i landet ydes  

 behandlingen af vedkommende hospital mv. i Danmark på grundlag af en blanket  

 E 123 udstedt at den kompetente institution i en anden medlemsstat.
 I tilknytning hertil bør det nævnes, at der i aftalerne om refusionsafkald  

 med Nederlandene, Tyskland, Italien og Grækenland er gjort undtagelse med  

 hensyn til udgifter til højt specialiseret sygebehandling, og at udgifterne  

 til sådan behandling derfor fortsat skal indberettes til Sundhedsministeriet  

 på blanket E 125.
 I aftalerne om refusionsafkald med Belgien og Italien er der gjort  

 undtagelse for refusion af udgifter til naturalydelser på grund af  

 arbejdsskade.
 I aftalen om refusionsafkald med Tyskland og Østrig er der gjort  

 undtagelse for refusion af udgifter til naturalydelser til personer på  

 midlertidigt ophold og udsendte arbejdstagere.
 Hvis en arbejdstager fra et af disse lande på midlertidigt ophold i  

 Danmark derfor får behov for lægehjælp, og som dokumentation for sin ret til  

 behandling foreviser blanket E 123, skal kravet på refusion sendes til  

 Sundhedsministeriet med henblik på fremsættelse af kravet over for den  

 kompetente institution i det pågældende land.
 E 125.
 Individuel opgørelse af faktiske udgifter.
Blanketten bruges kun i forhold til de lande, som vi ikke har aftaler om  

 afkald på refusion med.
Det drejer sig om Tyskland, Belgien og Italien.
Der  

 henvises herom til kapitel 5 om Arbejdsskadestyrelsens opgaver.
 Er Danmark den kompetente stat skal Danmark yde refusion til den  

 pågældende medlemsstat for de udgifter til naturalydelser, der er afholdt  

 der.
Refusionen ydes af arbejdsgiverens forsikringsselskab efter bestemmelsen  

 om betaling af behandlingsudgifter i § 30 i lov om forsikring mod følger af  

 arbejdsskade.
Det gælder uanset, om den pågældende udgift ville være afholdt  

 efter sygesikringsloven eller sygehuslovgivningen, hvis skaden var sket i  

 Danmark.
 Er Danmark bopæls- eller opholdsland skal Danmark afkræve vedkommende  

 anden medlemsstat refusion for udgifter til naturalydelser, der er afholdt  

 her i landet.
 Blanket E 125 udfyldes - bortset fra blankettens rubrik 7 og 8 - af  

 vedkommende danske amtskommune som opholdsstedets institution i tilfælde af,  

 at der har været afholdt udgifter til naturalydelser på grundlag af blanket E  

 123 eller eventuelt E 110 og E 111 fra en anden medlemsstat.
BILAG 1 De særlige bestemmelser om arbejdsskade (arbejdsulykke og erhvervssygdom)  

 i forordningen ARBEJDSULYKKER OG ERHVERVSSYGDOMME Afdeling 1 Ret til ydelser Artikel 52 Bopæl i en anden medlemsstat end den kompetente medlemsstat - Almindelige  

 regler En arbejdstager eller en selvstændig erhvervsdrivende, der er bosat i en  

 anden medlemsstat end den kompetente stat, og som rammes af en arbejdsulykke  

 eller pådrager sig en erhvervssygdom, har i den stat, hvor han er bosat, ret  

 til følgende ydelser:
Artikel 53 Grænsearbejdere - Særregler Grænsearbejdere kan også opnå ydelserne på den kompetente stats område.  

 Disse ydelser udredes af den kompetente institution i henhold til  

 lovgivningen i denne stat, som om den pågældende var bosat der.
Artikel 54 Ophold eller flytning til den kompetente stat 1. De i artikel 52 omhandlede arbejdstagere og  

 selvstændige erhvervsdrivende, der opholder sig på den kompetente stats  

 område, har ret til ydelser efter denne stats lovgivning, uanset om de  

 allerede har modtaget ydelser forud for dette ophold.
Denne bestemmelse  

 gælder dog ikke for grænsearbejdere.
 2. De i artikel 52 omhandlede arbejdstagere og  

 selvstændige erhvervsdrivende, der flytter til den kompetente stats område,  

 har ret til ydelser efter denne stats lovgivning, uanset om de allerede har  

 modtaget ydelser før flytningen.
Artikel 55 Ophold uden for den kompetente stat - Tilbagevenden eller flytning til en  

 anden medlemsstat efter ulykkestilfældets eller erhvervssygdommens indtræden  

 - Nødvendigheden af at rejse til en anden medlemsstat for at få den fornødne  

 behandling 1. En arbejdstager eller en selvstændig  

 erhvervsdrivende, der er ramt af en arbejdsulykke eller har pådraget sig en  

 erhvervssygdom, og:
 har ret til:
 2. Den ifølge stk. 1, litra b), krævede tilladelse kan  

 kun nægtes, såfremt det dokumenteres, at den pågældendes flytning må antages  

 at kunne bringe hans helbredstilstand i fare eller vanskeliggøre en  

 gennemførelse af lægebehandlingen.
 Den ifølge stk. 1, litra c), krævede tilladelse kan ikke nægtes, når den  

 fornødne behandling ikke kan ydes den pågældende på den medlemsstats område,  

 hvor han er bosat.
Artikel 56 Ulykkestilfælde på vej til eller fra arbejdet Et ulykkestilfælde indtruffet på vej til eller fra arbejdet i en anden  

 medlemsstat end den kompetente stat anses for indtruffet på den kompetente  

 stats område.
Artikel 57 Ydelser i anledning af en erhvervssygdom, når den pågældende har været  

 udsat for den samme risiko i flere medlemsstater 1. Når en person, der har pådraget sig en  

 erhvervssygdom, har været beskæftiget ved et arbejde, der i kraft af sin art  

 må antages at kunne forårsage den pågældende sygdom, under lovgivningen i to  

 eller flere medlemsstater, skal de ydelser, som den pågældende eller hans  

 efterladte kan gøre krav på, alene tilkendes efter den stats lovgivning, hvis  

 betingelser den pågældende senest har opfyldt, i givet fald under iagttagelse  

 af bestemmelserne i stk. 2 til 5.
 2. Er tilkendelse af ydelser i anledning af en  

 erhvervssygdom efter en medlemsstats lovgivning betinget af, at den  

 pågældende sygdom første gang er lægeligt konstateret på dens område, anses  

 denne betingelse for opfyldt, når sygdommen første gang er konstateret på en  

 anden medlemsstats område.
3. Er tilkendelse af ydelser for en erhvervssygdom  

 efter en medlemsstats lovgivning betinget af, at den pågældende sygdom er  

 konstateret inden for et bestemt tidsrum efter ophøret af den seneste  

 beskæftigelse, som antages at kunne forårsage en sådan sygdom, skal den  

 kompetente institution ved undersøgelsen af, hvornår denne seneste  

 beskæftigelse har fundet sted, i fornødent omfang tage hensyn til en under  

 lovgivningen i enhver anden medlemsstat udøvet beskæftigelse af samme art,  

 som om den havde være udøvet under den førstnævnte stats lovgivning; 4. Er tilkendelse af ydelser for en erhvervssygdom  

 efter en medlemsstats lovgivning betinget af, at en beskæftigelse, der må  

 antages at kunne forårsage den pågældende sygdom, har været udøvet i et  

 tidsrum af en vis varighed, skal den kompetente institution i den pågældende  

 medlemsstat i fornødent omfang medregne perioder, i hvilke en sådan  

 beskæftigelse har være udøvet under lovgivningen i enhver anden medlemsstat,  

 som om den havde været udøvet under den førstnævnte stats lovgivning; 5. I tilfælde af sclerogen pneumoconiose fordeles  

 udgifterne ved kontantydelser, herunder renter, på de kompetente  

 institutioner i de medlemsstater, hvor den pågældende har været beskæftiget  

 ved et arbejde, der må antages at kunne forårsage den pågældende sygdom.  

 Denne fordeling sker efter forholdet mellem længden af de  

 alderdomsforsikringsperioder, der er tilbagelagt efter lovgivningen i hver af  

 disse stater, og den samlede længde af de forsikrings- eller bopælsperioder,  

 der er tilbagelagt efter lovgivningen i samtlige disse stater på tidspunktet  

 for den første udbetaling af ydelser.
 6. På forslag af Kommissionen træffer Rådet med  

 enstemmighed afgørelse om, hvilke andre erhvervssygdomme bestemmelserne i  

 stk. 5 skal udvides til at omfatte.
Artikel 58 Beregning af kontantydelser 1. Den kompetente institution i en medlemsstat, efter  

 hvis lovgivning kontantydelser beregnes på grundlag af en  

 gennemsnitsindtjening, fastsætter denne gennemsnitsindtjening alene på  

 grundlag af de konstaterede indtjeningsbeløb i de perioder, der er  

 tilbagelagt efter den nævnte lovgivning.
 2. Den kompetente institution i en medlemsstat, efter  

 hvis lovgivning kontantydelser beregnes på grundlag af en fikseret  

 indtjening, skal alene basere beregningen på den fikserede indtjening, eller  

 i givet fald på gennemsnittet af de fikserede indtjeningsbeløb, der svarer  

 til de perioder, der er tilbagelagt efter den nævnte lovgivning.
 3. Den kompetente institution i en medlemsstat, efter  

 hvis lovgivning størrelsen af kontantydelser afhænger af antallet af  

 familiemedlemmer, skal ligeledes tage familiemedlemmer, der er bosat på en  

 anden medlemsstats område i betragtning, som om de pågældende var bosat på  

 den kompetente stats område.
Artikel 59 Udgifter ved den tilskadekomnes transport 1. Den kompetente institution i en medlemsstat, hvis  

 lovgivning indeholder bestemmelser om overtagelse af udgifterne ved den  

 tilskadekomnes transport, enten til hans bopæl eller til et hospital,  

 afholder sådanne transportudgifter til det tilsvarende sted i en anden  

 medlemsstat, på hvis område den tilskadekomne er bosat, forudsat at  

 institutionen i forvejen har givet sit samtykke til en sådan transport under  

 behørig hensyntagen til de grunde, der taler herfor.
Et sådant samtykke er  

 ikke påkrævet, hvor det drejer sig om grænsearbejdere.
 2. Den kompetente institution i en medlemsstat, hvis  

 lovgivning indeholder bestemmelser om overtagelse af udgifterne ved transport  

 til begravelsesstedet i tilfælde af den tilskadekomnes død, afholder sådanne  

 transportudgifter til det tilsvarende sted i en anden medlemsstat, på hvis  

 område den tilskadekomne var bosat, da ulykkestilfældet indtraf, efter den  

 for denne institution gældende lovgivning.
- Afdeling 2 - Forværring af en erhvervssygdom, for hvilken der er ydet erstatning Artikel 60 1. I tilfælde af forværring af en erhvervssygdom, for  

 hvilken en arbejdstager eller en selvstændig erhvervsdrivende har modtaget  

 eller modtager erstatning efter en medlemsstats lovgivning, gælder følgende  

 regler:
 2. I tilfælde af forværring af en erhvervssygdom,  

 hvorpå artikel 57, stk. 5, har fundet anvendelse, gælder følgende regler:
- Afdeling 3 - Forskellige bestemmelser Artikel 61 Regler for anvendelsen af særbestemmelser i visse lovgivninger 1. Såfremt der i den medlemsstat, på hvis område den  

 pågældende befinder sig, ikke findes nogen forsikring mod arbejdsulykker  

 eller erhvervssygdomme, eller såfremt der ikke under en bestående  

 forsikringsordning er oprettet nogen institution, der udreder naturalydelser,  

 skal disse ydelser udredes af den institution på opholds- eller bopælsstedet,  

 som det påhviler at udrede naturalydelser i sygdomstilfælde.
 2. Såfremt helt gratis naturalydelser efter den  

 kompetente stats lovgivning er betinget af, at modtageren gør brug af en af  

 arbejdsgiveren etableret lægetjeneste, skal de naturalydelser, der udredes i  

 de i artikel 52 og artikel 55, stk. 1, omhandlede tilfælde, anses for udredet  

 gennem en sådan lægetjeneste.
 3. Såfremt den kompetente stats lovgivning omfatter en  

 ordning vedrørende arbejdsgiverens forpligtelser, skal de naturalydelser, der  

 udredes i de i artikel 52 og artikel 55, stk. 1, omhandlede tilfælde, anses  

 for udredet på den kompetente institutions begæring.
 4. Såfremt den kompetente stats ordning vedrørende  

 erstatning for arbejdsulykker ikke har karakter af en tvungen forsikring,  

 udredes naturalydelserne direkte af arbejdsgiveren eller af det  

 forsikringsorgan, der træder i hans sted.
 5. Såfremt tidligere indtrådte eller konstaterede  

 arbejdsulykker eller erhvervssygdomme efter en medlemsstats lovgivning  

 udtrykkeligt eller stiltiende skal tages i betragtning ved fastsættelse af  

 invaliditetsgraden, af retten til ydelser eller af disses størrelse, skal den  

 kompetente institution i den pågældende stat ligeledes tage arbejdsulykker  

 eller erhvervssygdomme, der tidligere er indtruffet eller konstateret under  

 lovgivningen i en anden medlemsstat, i betragtning, som om de var indtruffet  

 eller konstateret under den for denne institution gældende lovgivning.
 6. Såfremt senere indtrådte eller konstaterede  

 arbejdsulykker eller erhvervssygdomme efter en medlemsstats lovgivning  

 udtrykkeligt eller stiltiende skal tages i betragtning ved fastsættelse af  

 invaliditetsgraden, af retten til ydelser eller af disses størrelse, skal den  

 kompetente institution i den pågældende stat ligeledes tage arbejdsulykker  

 eller erhvervssygdomme, der senere er indtruffet eller konstateret under  

 lovgivningen i en anden medlemsstat, i betragtning, som om de var indtruffet  

 eller konstateret under den for denne institution gældende lovgivning, på  

 betingelse af:
1. at der ikke for den tidligere indtrådte eller  

 konstaterede arbejdsulykke eller erhvervssygdom er tilkendt erstatning i  

 henhold til den for institutionen gældende lovgivning, og 2. at der for den senere indtrådte eller konstaterede  

 arbejdsulykke eller erhvervssygdom, uanset bestemmelserne i stk. 5, ikke  

 tilkendes erstatning i henhold til den i den anden medlemsstat gældende  

 lovgivning, under hvis bestemmelser ulykken eller sygdommen er indtrådt eller  

 konstateret.
Artikel 62 Bestemmelserne af, hvilken ordning der skal finde anvendelse i tilfælde,  

 hvor der er flere ordninger i bopæls- eller opholdslandet - Tidsbegrænsninger  

 af ydelser 1. Såfremt lovgivningen i opholds- eller bopælslandet  

 omfatter flere forsikringsordninger, er det ordningen for arbejdere i  

 stålindustrien, der skal finde anvendelse på de i artikel 52 eller artikel  

 55, stk. 1, omhandlede arbejdstagere og selvstændige erhvervsdrivende.  

 Såfremt den nævnte lovgivning omfatter en særordning for personer beskæftiget  

 i miner eller dermed ligestillede virksomheder, finder denne ordning dog  

 anvendelse på nævnte kategori af beskæftigede, når den institution på  

 opholds- eller bopælsstedet, som den pågældende retter henvendelse til, er  

 kompetent med hensyn til administrationen af denne ordning.
 2. Såfremt retten til at modtage ydelser efter en  

 medlemsstats lovgivning er tidsbegrænset, kan den institution, for hvilken  

 denne lovgivning gælder, medregne det tidsrum, i hvilket institutionen i en  

 anden medlemsstat allerede har udredet ydelserne.
- Afdeling 4 - Refusion mellem institutionerne Artikel 63 1. Det påhviler den kompetente institution at  

 refundere udgifterne ved naturalydelser, der er ydet for dens regning i  

 medfør af artikel 52 og artikel 55, stk. 1 2. De i stk. 1 omhandlede refusioner fastsættes og  

 gennemføres efter de regler, der er fastsat i den i artikel 98 omhandlede  

 gennemførelsesforordning, mod dokumentation for de faktiske udgifter.
 3. To eller flere medlemsstater eller deres kompetente  

 myndigheder kan aftale andre refusionsregler eller give afkald på enhver  

 refusion mellem de under disse hørende institutioner.
BILAG 2 De særlige bestemmelser om arbejdsskade (arbejdsulykke og erhvervssygdom)  

 i gennemførelsesforordningen.
ARBEJDSULYKKER OG ERHVERVSSYGDOMME Gennemførelse af forordningens artikel 52 og 53 Artikel 60 Naturalydelser i tilfælde af bopæl i en anden medlemsstat end den  

 kompetente stat For at opnå naturalydelser i medfør af forordningens artikel 52, litra a),  

 skal arbejdstageren eller den selvstændige erhvervsdrivende for bopælsstedets  

 institution fremlægge attest om, at han har ret til disse naturalydelser.  

 Denne attest udstedes af den kompetente institution, eventuelt på grundlag af  

 oplysninger fra arbejdsgiveren.
Dersom lovgivningen i den kompetente stat  

 kræver det, skal arbejdstageren eller den selvstændige erhvervsdrivende  

 endvidere for bopælsstedet institution fremlægge et bevis fra den kompetente  

 institution for modtagelse af anmeldelsen af ulykkestilfældet eller  

 erhvervssygdommen.
Fremlægger han ikke disse bevisligheder, retter  

 bopælsstedets institution henvendelse til den kompetente institution for at  

 fremskaffe dem, og i mellemtiden tilkender den ham naturalydelser som  

 sygeforsikringsydelser, for så vidt han opfylder de nødvendige betingelser  

 for ret til sådanne ydelser.
2. Denne attest bevarer sin gyldighed, så længe  

 bopælsstedets institution ikke har modtaget meddelelse om, at den ikke  

 længere er gyldig.
Når den nævnte attest er udstedt af en fransk institution,  

 er den dog kun gyldig i et tidsrum af et år regnet fra datoen for dens  

 udstedelse og skal fornyes hvert år.
 3. Dersom den pågældende er sæsonarbejder, er den i  

 stk. 1 omhandlede attest gyldig, så længe sæsonarbejdet vedvarer, medmindre  

 den kompetente institution i mellemtiden har meddelt bopælsstedet  

 institution, at den ikke længere er gyldig.
 4. Ved enhver begæring om naturalydelser skal  

 arbejdstageren eller den selvstændige erhvervsdrivende fremlægge de  

 bevisligheder, der kræves for tilkendelse af naturalydelser efter  

 lovgivningen i den medlemsstat, på hvis område han er bosat.
 5. I tilfælde af hospitalsindlæggelse underretter  

 bopælsstedets institution - inden tre dage efter at den er bekendt hermed -  

 den kompetente institution om datoen for hospitalsindlæggelsen,  

 hospitalsopholdets forventede varighed samt udskrivningsdatoen.
 6. Bopælsstedets institution underretter på forhånd  

 den kompetente institution om enhver afgørelse vedrørende tilkendelse af  

 naturalydelser, når de forventede eller faktiske omkostninger overstiger et  

 fast beløb, som fastsættes og revideres med jævne mellemrum af Den  

 Administrative Kommission.
Den kompetente institution kan, inden 15 dage efter afsendelsen af denne  

 meddelelse, fremsende en begrundet indsigelse; har bopælsstedets institution  

 ikke modtaget nogen indsigelse ved udløbet af denne frist, tilkender den  

 naturalydelserne.
Dersom det er tvingende nødvendigt at udrede sådanne  

 naturalydelser straks, underretter bopælsstedets institution øjeblikkeligt  

 den kompetente institution herom.
7. Arbejdstageren eller den selvstændige  

 erhvervsdrivende har pligt til at underrette bopælsstedets institution om  

 enhver forandring i sine forhold, der må antages at berøre hans ret til  

 naturalydelser, navnlig om ethvert arbejdsophør eller overgang til ny  

 beskæftigelse eller selvstændig virksomhed eller enhver forandring af bopæls-  

 eller opholdssted.
Den kompetente institution underretter ligeledes  

 bopælsstedets institution, dersom den pågældende ikke længere er forsikret,  

 eller hans ret til naturalydelser er bortfaldet.
Bopælsstedets institution  

 kan når som helst afkræve den kompetente institution alle oplysninger  

 vedrørende den pågældendes forsikringsforhold eller ret til naturalydelser.
 8. Hvor det drejer sig om grænsearbejdere, kan  

 lægemidler, bandager, briller, mindre proteser samt laboratorieundersøgelser  

 kun udleveres eller foretages i den medlemsstat, hvor de er ordineret efter  

 bestemmelserne i denne medlemsstats lovgivning.
 9. To eller flere medlemsstater eller deres kompetente  

 myndigheder kan efter udtalelse fra Den administrative Kommission aftale  

 andre gennemførelsesregler.
Artikel 61 Kontantydelser, bortset fra renter, i tilfælde af bopæl i en anden  

 medlemsstat end den kompetente stat 1. For at opnå kontantydelser (bortset fra renter) i  

 medfør af forordningens artikel 52, litra b), skal arbejdstageren eller den  

 selvstændige erhvervsdrivende inden tre dage efter uarbejdsdygtighedens  

 indtræden rette henvendelse til bopælsstedet institution med en meddelelse  

 om, at han er ophørt med at arbejde, eller - såfremt dette er foreskrevet i  

 den lovgivning, som gælder for den kompetente institution eller bopælsstedets  

 institution - en erklæring om uarbejdsdygtighed udstedt af den behandlende  

 læge.
 2. Dersom de behandlende læger i bopælslandet ikke  

 udsteder attest om uarbejdsdygtighed, henvender den pågældende sig direkte  

 til bopælsstedets institution inden for den frist, der er foreskrevet i den  

 lovgivning, der gælder for den.
Denne institution foranlediger straks den pågældende lægeundersøgt med  

 henblik på konstatering af hans uarbejdsdygtighed samt udfærdigelse af den i  

 stk. 1 omhandlede erklæring.
Denne erklæring, som skal angive den forventede  

 varighed af uarbejdsdygtigheden, sendes straks til den kompetente  

 institution.
3. I de tilfælde, hvor stk. 2 ikke finder anvendelse,  

 skal bopælsstedets institution snarest muligt og under alle omstændigheder  

 inden tre dage efter, at arbejdstageren eller den selvstændige  

 erhvervsdrivende har henvendt sig til den, lade ham kontrolundersøge af en  

 læge, som om det drejede sig om en af dens egne forsikrede.
Den  

 kontrollerende læges erklæring, der navnlig skal indeholde oplysning om den  

 forventede varighed af uarbejdsdygtigheden, sendes af bopælsstedets  

 institution til den kompetente institution inden tre dage efter datoen for  

 kontrolundersøgelsen.
4. Bopælsstedets institution iværksætter senere om  

 fornødent en administrativ eller lægelig kontrol af den pågældende, som om  

 det drejede sig om en af den egne forsikrede.
Så snart den har konstateret,  

 at arbejdstageren eller den selvstændige erhvervsdrivende på ny er  

 arbejdsdygtig, underretter den straks den pågældende samt den kompetente  

 institution herom med angivelse af datoen for uarbejdsdygtighedens ophør.  

 Meddelelsen til arbejdstageren eller den selvstændige erhvervsdrivende anses  

 for en afgørelse, der er truffet på den kompetente institutions vegne, jf.  

 dog bestemmelserne i stk. 6.
 5. Den kompetente institution bevarer under alle  

 omstændigheder retten til at lade den pågældende undersøge af en af den selv  

 udpeget læge.
 6. Dersom den kompetente institution beslutter at  

 afslå begæringen om kontantydelser, fordi arbejdstageren eller den  

 selvstændige erhvervsdrivende ikke har overholdt den fremgangsmåde, der er  

 foreskrevet i bopælslandets lovgivning, eller den konstaterer, at  

 arbejdstageren eller den selvstændige erhvervsdrivende på ny er  

 arbejdsdygtig, underretter den arbejdstageren eller den selvstændige  

 erhvervsdrivende om denne afgørelse og sender samtidig en genpart heraf til  

 bopælslandets institution.
 7. Når den pågældende genoptager sit arbejde,  

 underretter han den kompetente institution herom, såfremt dette er  

 foreskrevet i den lovgivning, som gælder for denne institution.
8. Den kompetente institution udbetaler  

 kontantydelserne på enhver egnet måde, fortrinsvis ved international  

 postanvisning, og underretter bopælsstedets institution samt den pågældende  

 herom.
Dersom kontantydelserne udbetales af bopælsstedets institution til  

 udgift for den kompetente institution, underretter den kompetente institution  

 arbejdstageren eller den selvstændige erhvervsdrivende om hans rettigheder,  

 samtidig med at den underretter bopælsstedets institution om  

 kontantydelsernes størrelse, hvornår de forfalder til udbetaling, samt for  

 hvor lang tid de højst kan tilkendes efter lovgivningen i den kompetente  

 stat.
 9. To eller flere medlemsstater eller deres kompetente  

 myndigheder kan efter indhentet udtalelse fra Den Administrative Kommission  

 aftale andre gennemførelsesregler.
Gennemførelse af forordningens artikel 55 Artikel 62 Naturalydelser i tilfælde af ophold i en anden medlemsstat end den  

 kompetente stat 1. For at opnå naturalydelser skal den i forordningens  

 artikel 14, stk. 2, litra a), omhandlede arbejdstager, der er beskæftiget ved  

 international transport, og som under udførelsen af sit arbejde befinder sig  

 i en anden medlemsstat end den kompetente stat, snarest muligt for  

 opholdsstedets institution fremlægge en særlig attest udstedt af  

 arbejdsgiveren eller dennes stedfortræder i samme kalendermåned eller inden  

 for de to forudgående kalendermåneder.
Denne attest skal især angive, hvor  

 arbejdstageren har tiltrådt sin beskæftigelse hos den nævnte arbejdsgiver,  

 samt den kompetente institutions benævnelse og adresse.
Når arbejdstageren  

 har fremlagt denne attest, formodes han at opfylde betingelser for ret til  

 naturalydelser.
Dersom det ikke er muligt for arbejdstageren at henvende sig  

 til opholdsstedets institution før lægebehandlingen, har han alligevel ret  

 til denne behandling ved fremlæggelse af den nævnte attest, som om han var  

 forsikret i denne institution.
 2. Opholdsstedets institution retter inden tre dage  

 henvendelse til den kompetente institution for at få oplyst, om den i stk. 1  

 omhandlede arbejdstager opfylder betingelserne for ret til naturalydelser.  

 Den er forpligtet til at udrede naturalydelserne, indtil den modtager svar  

 fra den kompetente institution, dog højst for et tidsrum af 30 dage.
3. Den kompetente institution skal svare  

 opholdsstedets institution inden 10 dage efter modtagelsen af dens  

 forespørgsel.
Dersom svaret er bekræftende, angiver den kompetente  

 institution i givet fald, for hvor lang tid naturalydelser højst kan  

 tilkendes efter den for denne institution gældende lovgivning, og  

 opholdsstedets institution udreder fortsat de nævnte ydelser.
 4. De naturalydelser, der udredes på grundlag af den i  

 stk. 1 nævnte formodning, er genstand for refusion i henhold til  

 forordningens artikel 36, stk. 1.
 5. Istedet for den i stk. 1 omhandlede attest kan den  

 i nævnte stk. omhandlede arbejdstager for opholdsstedets institution  

 fremlægge den i stk. 6 omhandlede attest.
6. For at opnå naturalydelser i medfør af  

 forordningens artikel 55, stk. 1, litra a), i), - bortset fra de tilfælde,  

 hvor ydelserne tilkendes på grundlag af den i stk. 1 nævnte formodning - skal  

 arbejdstageren eller den selvstændige erhvervsdrivende for opholdsstedets  

 institution fremlægge en attest, der bekræfter, at han har ret til  

 naturalydelser.
Denne attest, der udstedes af den kompetente institution, om  

 muligt før arbejdstageren eller den selvstændige erhvervsdrivende forlader  

 den medlemsstats område, hvor han er bosat, skal i givet fald navnlig angive,  

 for hvor lang tid naturalydelserne højst kan tilkendes efter den kompetente  

 stats lovgivning.
Fremlægger den pågældende ikke denne attest, retter  

 opholdsstedets institution henvendelse til den kompetente institution for at  

 fremskaffe den.
 7. Bestemmelserne i gennemførelsesforordningens  

 artikel 60, stk. 5, 6, og 9 finder tilsvarende anvendelse.
Artikel 63 Naturalydelser til arbejdstagere eller selvstændige erhvervsdrivende, som  

 flytter, eller som vender tilbage til bopælslandet, samt til arbejdstagere  

 eller selvstændige erhvervsdrivende, der har fået tilladelse til at rejse til  

 en anden medlemsstat med henblik på behandling For at opnå naturalydelser i medfør af forordningens artikel 55, stk. 1,  

 litra b), i), skal arbejdstageren eller den selvstændige erhvervsdrivende for  

 bopælsstedets institution fremlægge attest for, at han fortsat har ret til  

 disse ydelser.
Denne attest, der udstedes af den kompetente institution, skal  

 i givet fald navnlig angive, for hvor lang tid naturalydelserne endnu kan  

 udredes efter den kompetente stats lovgivning.
Attesten kan udstedes efter  

 arbejdstagerens eller den selvstændige erhvervsdrivendes afrejse og på dennes  

 anmodning, hvis den på grund af force majeure ikke har kunnet udfærdiges  

 tidligere.
 2. Bestemmelserne i gennemførelsesforordningens  

 artikel 60, stk. 5, 6, og 9, finder tilsvarende anvendelse.
 3. Bestemmelserne i denne artikel finder tilsvarende  

 anvendelse ved udredelse af naturalydelser i de i forordningens artikel 55,  

 stk. 1, litra c), i) omhandlede tilfælde.
Artikel 64 Kontantydelser, bortset fra renter, ved ophold i en anden medlemsstat end  

 den kompetente stat Med hensyn til opnåelse af kontantydelser (bortset fra renter) i medfør af  

 forordningens artikel 55, stk. 1, litra a, ii), finder bestemmelserne i  

 gennemførelsesforordningens artikel 61 tilsvarende anvendelse.
En  

 arbejdstager eller en selvstændig erhvervsdrivende, der opholder sig på en  

 anden medlemsstats område uden at være erhvervsmæssigt beskæftiget der, er  

 dog ikke forpligtet til at fremlægge den i gennemførelsesforordningens  

 artikel 61, stk. 1, omhandlede anmeldelse om arbejdsophør.
Dette berører ikke  

 pligten til at fremlægge en erklæring om uarbejdsdygtighed.
Gennemførelse af forordningens artikel 52 - 56 Artikel 65 Anmeldelser, undersøgelser og udveksling af oplysninger mellem  

 institutionerne vedrørende en arbejdsulykke eller erhvervssygdom, der er  

 indtruffet i en anden medlemsstat end den kompetente stat 1. Når en arbejdsulykke indtræffer eller en  

 erhvervssygdom første gang lægeligt konstateres i en anden medlemsstat end  

 den kompetente stat, skal anmeldelsen af ulykkestilfældet eller  

 erhvervssygdommen foretages efter bestemmelserne i den kompetente stats  

 lovgivning, uden at dette berører lovbestemmelser, der måtte gælde i den  

 medlemsstat, hvor arbejdsulykken er indtruffet, eller erhvervssygdommen  

 første gang er lægeligt konstateret, og som fortsat finder anvendelse i et  

 sådan tilfælde.
 Nævnte anmeldelse indgives til den kompetente institution samtidig med, at  

 en genpart af den sendes til bopæls- eller opholdsstedets institution.
 2. Institutionen i den medlemsstat, på hvis område  

 arbejdsulykken er indtruffet, eller erhvervssygdommen første gang er lægeligt  

 konstateret, tilsender den kompetente institution i to eksemplarer de  

 lægeerklæringer, der er udfærdiget i denne stat, samt alle relevante  

 oplysninger, som den sidstnævnte institution måtte ønske at modtage.
3. Såfremt det, hvor det drejer sig om et  

 ulykkestilfælde indtruffet på vej til eller fra arbejdet i en anden  

 medlemsstat end den kompetente stat, er påkrævet at foretage en undersøgelse  

 på den førstnævnte medlemsstats område, kan den kompetente institution udpege  

 en person til at forestå denne undersøgelse, og den skal i så fald underrette  

 myndighederne i den pågældende medlemsstat herom.
Disse myndigheder yder den  

 pågældende bistand, navnlig ved at stille en medhjælp til rådighed for ham  

 med henblik på at gennemgå rapporten og alle øvrige dokumenter vedrørende  

 ulykkestilfældet.
4. Efter behandlingens afslutning sendes en udførlig  

 rapport med lægeerklæringer om de varige følger af ulykkestilfældet eller  

 sygdommen, navnlig om den pågældendes øjeblikkelige tilstand samt om,  

 hvorvidt læsionerne er helbredt eller konsolideret, til den kompetente  

 institution.
De hermed forbundne honorarer betales, alt efter  

 omstændighederne, af bopælslandets institution eller af opholdsstedets  

 institution efter den af den pågældende institution anvendte takst og til  

 udgift for den kompetente institution.
 5. Den kompetente institution skal efter anmodning  

 underrette bopæls- eller opholdsstedets institution, alt efter  

 omstændighederne, om afgørelsen af, hvornår læsionerne er helbredt eller  

 konsolideret, samt - i givet fald - om afgørelsen vedrørende tilkendelse af  

 rente.
Artikel 66 Bestridelse af, at ulykkestilfældet eller sygdommen er arbejdsbetinget 1. Når den kompetente institution i de i forordningens  

 artikel 52 eller artikel 55, stk. 1, omhandlede tilfælde bestrider, at  

 ulykkestilfældet eller sygdommen er omfattet af lovgivningen om  

 arbejdsulykker og erhvervssygdomme, skal den straks underrette bopælsstedets  

 institution eller opholdsstedets institution, der har udredet  

 naturalydelserne; disse ydelser betragtes derefter som sygeforsikringsydelser  

 og udredes fortsat som sådanne på grundlag af de i  

 gennemførelsesforordningens artikler 20 og 21 omhandlede attester.
2. Når der er truffet endelig afgørelse af dette  

 spørgsmål, underretter den kompetente institution straks bopælsstedets  

 institution eller opholdsstedets institution, der har udredet  

 naturalydelserne.
Dersom der ikke er tale om en arbejdsulykke eller  

 erhvervssygdom, skal denne institution fortsat udrede disse naturalydelser  

 som sygeforsikringsydelser, såfremt arbejdstageren eller den selvstændige  

 erhvervsdrivende i øvrigt er berettiget hertil.
I modsat fald betragtes de  

 naturalydelser, som den pågældende har modtaget i henhold til  

 sygeforsikringen, som ydelser ved arbejdsulykker og erhvervssygdomme.
Gennemførelse af forordningens artikel 57 Artikel 67 Fremgangsmåden i tilfælde af, at den pågældende i flere medlemsstater har  

 været udsat for at pådrage sig en erhvervssygdom 1. I det i forordningens artikel 57, stk. 1,  

 omhandlede tilfælde indgives anmeldelsen af en erhvervssygdom enten til den  

 institution, der er kompetent vedrørende erhvervssygdomme, i den medlemsstat,  

 hvor en person senest har været beskæftiget ved et arbejde, der kan forårsage  

 den pågældende sygdom, eller til bopælsstedets institution, som sender  

 anmeldelsen til den nævnte kompetente institution.
 2. Dersom den i stk. 1 omhandlede kompetente  

 institution konstaterer, at en person senest har været beskæftige ved et  

 arbejde, der kan forårsage den pågældende erhvervssygdom, under lovgivningen  

 i en anden medlemsstat, sender den anmeldelsen med bilag til den tilsvarende  

 institution i denne medlemsstat.
 3. Når institutionen i den medlemsstat, under hvis  

 lovgivningen en person senest har været beskæftiget ved et arbejde, der kan  

 forårsage den pågældende erhvervssygdom, konstaterer, at den pågældende eller  

 hans efterladte ikke opfylder betingelserne i denne medlemsstats lovgivning  

 under hensyntagen til bestemmelserne i forordningens artikel 57, stk. 2, 3 og  

 4, skal den nævnte institution:
 4. Det kan i givet fald være nødvendigt efter samme  

 fremgangsmåde at gå tilbage til den tilsvarende institution i den  

 medlemsstat, hvor den pågældende først har været beskæftiget ved et arbejde,  

 der kan forårsage den pågældende erhvervssygdom.
Artikel 68 Udveksling af oplysninger mellem institutioner i tilfælde af klage over  

 afslag på begæring om ydelser.
Ydelse af forskud i tilfælde af en sådan  

 klage.
 1. I tilfælde af klage over en afgørelse, hvorved der  

 gives afslag på begæring om ydelser, truffet af institutionen i en af de  

 medlemsstater, hvor en person har været beskæftiget ved et arbejde, der kan  

 forårsage den pågældende erhvervssygdom, skal denne institution underrette  

 den institution, hvortil anmeldelsen efter den i gennemførelsesforordningens  

 artikel 67, stk. 3, fastsatte fremgangsmåde er sendt, og skal senere  

 underrette den om den endelige afgørelse i sagen.
2. Såfremt der under hensyntagen til bestemmelserne i  

 forordningens artikel 57, stk. 2, 3 og 4, er erhvervet ret til ydelser efter  

 den for den sidstnævnte institution gældende lovgivning, udbetaler denne  

 institution forskud med et beløb, der i givet fald fastsættes efter høring af  

 den institution, hvis afgørelse er påklaget, Den sidstnævnte institution  

 refunderer det ydede forskudsbeløb, hvis den som følge af klageinstansens  

 afgørelse er forpligtet til at udbetale ydelserne.
Dette beløb indeholdes  

 derefter i de ydelser, der tilkommer den pågældende.
Artikel 69 Fordeling af udgifterne ved kontantydelser i anledning af sclerogen pneumoconiose For så vidt angår anvendelsen af forordningens artikel 57, stk. 5, gælder  

 følgende regler.
Gennemførelse af forordningens artikel 58, stk. 3 Artikel 70 Attestation vedrørende de familiemedlemmer, der skal tages i betragtning  

 ved beregningen af kontantydelser, herunder renter 1. Anvendelsen af bestemmelserne i forordningens  

 artikel 58, stk. 3, er betinget af, at ansøgeren fremlægger attest vedrørende  

 de af hans familiemedlemmer, der er bosat i en anden medlemsstat end den,  

 hvor institutionen, som det påhviler at fastsætte kontantydelser, er  

 beliggende.
Denne attest udstedes af sygeforsikringsinstitutionen på  

 familiemedlemmernes bopælssted eller af en anden institution, på hvis område  

 familiemedlemmerne er bosat.
Bestemmelserne i gennemførelsesforordningens  

 artikel 25, stk. 2, andet og tredje afsnit, finder tilsvarende anvendelse.
 I stedet for den i første afsnit omhandlede attest kan institutionen, som  

 det påhviler at fastsætte kontantydelser, afkræve ansøgeren dokumenter, der  

 indeholder personlige oplysninger af nyere dato om de af hans  

 familiemedlemmer, der er bosat i en anden medlemsstat end den, hvor den  

 nævnte institution er beliggende.
 Dersom det efter den lovgivning, som gælder for den pågældende  

 institution, i det i stk. 1 omhandlede tilfælde kræves, at familiemedlemmerne  

 bor hos ansøgeren, skal den omstændighed, at disse familiemedlemmer, når de  

 ikke opfylder nævnte betingelse, dog i overvejende grad forsørges af  

 ansøgeren, godtgøres ved dokumenter, hvoraf det fremgår, at ansøgeren  

 regelmæssigt sender dem en del af sin indtjening.
Gennemførelse af forordningens artikel 60 Artikel 71 Forværring af en erhvervssygdom 1. I de i forordningens artikel 60, stk. 1, omhandlede  

 tilfælde skal arbejdstageren eller den selvstændige erhvervsdrivende meddele  

 den institution i en medlemsstat, over for hvilken han gør krav på ydelser,  

 alle oplysninger vedrørende tidligere tilkendte ydelser i anledning af den  

 pågældende erhvervssygdom.
 Denne institution kan rette henvendelse til enhver anden institution, der  

 tidligere har været kompetent for at fremskaffe de oplysninger, som den anser  

 for nødvendige.
 2. I det i forordningens artikel 60, stk. 1, litra c),  

 omhandlede tilfælde underretter den kompetente institution, som det påhviler  

 at udbetale kontantydelserne, under vedlæggelse af fornøden dokumentation den  

 anden berørte institution om det beløb, som den sidstnævnte institution skal  

 afholde som følge af den indtrådte forværring, med henblik på godkendelse.  

 Ved udløbet af hvert kalenderår sender den førstnævnte institution den anden  

 institution en opgørelse over de kontantydelser, der er udbetalt i løbet af  

 det pågældende regnskabsår, med angivelse af det beløb, som skal afholdes af  

 den sidstnævnte institution, der refunderer beløbet snarest muligt og senest  

 inden tre måneder.
 3. I det i forordningens artikel 60, stk. 2, litra b),  

 første punktum, omhandlede tilfælde underretter den for udbetaling af  

 kontantydelser ansvarlige institution under vedlæggelse af fornøden  

 dokumentation de berørte institutioner om de ændringer, der er foretaget i  

 den tidligere fordeling af udgifterne med henblik på godkendelse.
 4. I det i forordningens artikel 60, stk. 2, litra b),  

 andet punktum, omhandlede tilfælde finder bestemmelserne i stk. 2 tilsvarende  

 anvendelse.
Gennemførelse af forordningens artikel 61, stk. 5, og 6 Artikel 72 Fastsættelse af invaliditetsgraden i tilfælde af en tidligere eller senere  

 indtruffet arbejdsulykke eller erhvervssygdom 1. Med henblik på fastsættelse af invaliditetsgraden  

 af retten til ydelser eller af disses størrelse i de i forordningens artikel  

 61, stk. 5 og 6, omhandlede tilfælde skal arbejdstageren eller den  

 selvstændige erhvervsdrivende meddele den kompetente institution i den  

 medlemsstat, af hvis lovgivning han var omfattet, da arbejdsulykken indtraf,  

 eller erhvervssygdommen først blev konstateret, alle oplysninger vedrørende  

 arbejdsulykker eller erhvervssygdomme, som tidligere eller senere måtte være  

 overgået ham, medens han var omfattet af lovgivningen i enhver anden  

 medlemsstat, uanset hvilken invaliditetsgrad disse tidligere eller senere  

 tilfælde har medført.
 2. Med henblik på erhvervelse af ret til ydelser og  

 fastsættelse af disses størrelse tager den kompetente institution, i  

 overensstemmelse med bestemmelserne i den for institutionen gældende  

 lovgivning, hensyn til den invaliditetsgrad, som disse tidligere eller senere  

 tilfælde har medført.
 3. Den kompetente institution kan rette henvendelse  

 til enhver anden institution, der tidligere eller senere har været kompetent,  

 for at fremskaffe de oplysninger, som den anser for nødvendige.
Når en tidligere eller senere uarbejdsdygtighed er forårsaget af et  

 ulykkestilfælde, der er indtruffet, medens den pågældende var omfattet af  

 lovgivningen i en medlemsstat, der ikke foretager nogen sondring efter  

 uarbejdsdygtighedens årsag, skal den institution, der er kompetent vedrørende  

 den tidligere eller senere uarbejdsdygtighed, eller det organ, der er udpeget  

 af den kompetente myndighed i den pågældende medlemsstat, efter anmodning af  

 den kompetente institution i en anden medlemsstat tilvejebringe oplysninger  

 om den tidligere eller senere uarbejdsdygtighed var en følge af et  

 ulykkestilfælde efter den lovgivning, der gjaldt for institutionen i den  

 anden medlemsstat.
Er dette tilfældet, finder bestemmelserne i stk. 2  

 tilsvarende anvendelse.
Gennemførelse af forordningens artikel 62, stk. 1 Artikel 73 De institutioner, hvortil arbejdstagere beskæftiget i miner og lignende  

 virksomheder kan rette henvendelse i tilfælde af ophold eller bopæl i en  

 anden medlemsstat end den kompetente stat 1. I de i forordningens artikel 62, stk. 1, omhandlede  

 tilfælde kan arbejdstagere beskæftiget i miner og lignende virksomheder  

 henvende sig til den nærmeste institution på den medlemsstats område, hvor  

 den pågældende opholder sig eller er bosat, og som er anført i bilag 3 til  

 gennemførelsesforordningen, selv om nævnte institution hører under ordningen  

 for arbejdere i stålindustrien, under forudsætning af, at de ydelser, der i  

 opholds- eller bopælslandet er fastsat i den for arbejdere i stålindustrien  

 etablerede ordning vedrørende arbejdsulykker og erhvervssygdomme, svarer til  

 ydelserne efter særordningen for arbejdstagere beskæftiget i miner og  

 lignende virksomheder.
Den pågældende institution er i så fald pligtig at  

 udrede ydelserne.
2. Når ydelserne efter særordningen for arbejdstagere  

 beskæftiget i miner og lignende virksomheder er mere gunstige, kan de  

 pågældende arbejdstagere henvende sig enten til den institution, som det  

 påhviler at administrere denne ordning, eller til den nærmeste institution på  

 den medlemsstats område, hvor de opholder sig eller er bosat, og som  

 administrerer ordningen for arbejdere i stålindustrien.
I sidstnævnte  

 tilfælde skal den pågældende institution gøre den pågældende opmærksom på, at  

 han kan opnå mere gunstige ydelser ved at henvende sig til den institution,  

 som det påhviler at administrere den nævnte særordning, og skal endvidere  

 oplyse ham om denne institutions betegnelse og adresse.
Gennemførelse af forordningens artikel 62, stk. 2 Artikel 74 Medregning af den periode, hvori der allerede er udredet ydelser af  

 institutionen i en anden medlemsstat For så vidt angår anvendelse af bestemmelserne i forordningens artikel 62,  

 stk. 2, kan institutionen i en medlemsstat, der skal udrede ydelser, afkræve  

 institutionen i en anden medlemsstat oplysninger om den periode, hvori den  

 sidstnævnte institution allerede har udredet ydelser for det samme  

 ulykkestilfælde eller den samme erhvervssygdom.
Indgivelse og behandling af begæringer om renter, bortset fra renter i  

 anledning af de i forordningens artikel 57 omhandlede erhvervssygdomme Artikel 75 1. For at få rente eller tillæg til en rente efter  

 lovgivningen i en medlemsstat skal arbejdstageren, den selvstændige  

 erhvervsdrivende eller hans efterladte, der er bosat på en anden medlemsstats  

 område, indgive begæringen enten til den kompetente institution eller til  

 bopælsstedets institution, der sender den til den kompetente institution.
For  

 begæringens indgivelse gælder følgende regler:
 2. Den kompetente institution underretter ansøgeren om  

 sin afgørelse enten direkte eller gennem den kompetente stats kontaktorgan;  

 samtidig sender den en genpart af afgørelsen til kontaktorganet i den  

 medlemsstat, på hvis område ansøgeren er bosat.
Administrativ og lægelig kontrol Artikel 76 1. Den administrative og lægelige kontrol samt de  

 lægeundersøgelser, der er foreskrevet i tilfælde af en ændring af renterne,  

 foretages på den kompetente institutions anmodning af institutionen i den  

 medlemsstat, på hvis område modtageren befinder sig, efter reglerne i den  

 lovgivning, som gælder for den sidstnævnte institution.
 Den kompetente institution bevarer dog retten til at lade modtageren  

 undersøge af en af den selv udpeget læge.
 2. Enhver, der modtager rente - til sig selv eller til  

 et barn, der har mistet begge forældre eller en af dem - skal underrette den  

 forpligtede institution om enhver forandring i sine eller barnets forhold,  

 som kan berøre retten til rente.
