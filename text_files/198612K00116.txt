Nr LSF 116 Forslag til Lov om boliger for ældre og personer med handicap Fremsat af boligministeren (Thor Pedersen) den 3. december 1986 Vedtaget ved tredjebehandling den 21. maj 1987 Lov nr 378 af 10/06/1987 Kapitel 1 Ældreboliger § 1. Kommunalbestyrelsen drager omsorg for, at der i nødvendigt omfang tilvejebringes boliger, der kan udlejes til ældre og personer med handicap, som har særligt behov for sådanne boliger (ældreboliger).
Stk. 2. Boligerne kan tilvejebringes som ældreboliger efter denne lov eller som kommunalt finansierede boliger.
Stk. 3. Med henblik på en hensigtsmæssig tilrettelæggelse af byggeriet finder § 1 i lov om boligbyggeri anvendelse.
Kapitel 2 Boligernes indretning § 2. Ældreboliger skal have en tilfredsstillende udformning i planmæssig og teknisk henseende og skal under hensyntagen til kvalitet, udstyr og beliggenhed udføres for det lavest mulige beløb.
Anskaffelsesudgifterne må søges holdt inden for rammer, der muliggør et sådant lejeniveau, at boligerne kan påregnes udlejet.
Bygherren skal stille fornødne krav til byggeriets parter om kvalitetssikring i forbindelse med opførelsen og driften af byggeriet.
Ejendommene skal holdes forsvarligt ved lige.
Stk. 2. Boligministeren fastsætter regler om de i stk. 1 nævnte forhold.
§ 3. Boligen skal med hensyn til udstyr og udformning være særligt indrettet til brug for ældre og personer med handicap, herunder kørestolsbrugere.
Stk. 2. Hver ældrebolig skal være forsynet med selvstændigt toilet, bad og køkken med indlagt vand og forsvarligt afløb for spildevand.
Stk. 3. Fra hver bolig skal kunne tilkaldes hurtig bistand på ethvert tidspunkt af døgnet.
 Stk. 4. Boligens adgangsforhold skal være egnede for gangbesværede.
I ældreboliger, der tilvejebringes ved indretning af eksisterende beboelsesejendomme, kan kommunalbestyrelsen i særlige tilfælde, hvor ejendommens indretning gør det nødvendigt, tillade, at der ikke installeres elevator.
Stk. 5. Det gennemsnitlige bruttoetageareal, inkl. fælles boligareal, for boliger efter denne lov må ikke overstige 67 m2 for boliger i samme bebyggelse opført samtidig af samme bygherre.
Kommunalbestyrelsen kan dog tillade, at reglen i 1. pkt. fraviges, såfremt ejendommens indretning gør det nødvendigt.
Stk. 6. En del af boligernes areal kan indrettes som fælles boligareal for flere boliger.
§ 4. Kommunalbestyrelsen kan uanset § 3, stk. 2, i særlige tilfælde beslutte, at ældreboliger ikke forsynes med selvstændigt køkken.
Kapitel 3 Kommunal støtte, finansiering § 5. Ældreboliger kan opføres og drives af kommuner, almennyttige boligselskaber, selvejende institutioner samt af pensionskasser.
§ 6. Kommunalbestyrelsen kan give tilsagn om lån, rentebidrag, afdragsbidrag og garanti for lån til opførelse af ældreboliger, hvortil der ydes indeksregulerede realkreditlån.
Til ældreboliger, der opføres og drives af kommuner, kan der ydes lån af Kreditforeningen af Kommuner i Danmark.
Stk. 2. Støtte som nævnt i stk. 1 kan ydes til erhvervelse og efterfølgende ombygning af eksisterende ejendomme.
Ved kommunalt ejede ejendomme, der ombygges til ældreboliger, beregnes støtte efter stk. 1 på grundlag af værdien af den eksisterende ejendom tillagt udgiften til ombygning.
Værdiansættelsen sker efter reglerne i § 12.
Stk. 3. Støtte som nævnt i stk. 1 kan endvidere ydes til ombygning af eksisterende ejendomme, der på tidspunktet for kommunens støttetilsagn ejes af bygherren, jf. § 5.
§ 7. Tilsagn om kommunelån efter § 6, stk. 1 og 2, kan gives på indtil 13 pct. af ejendommens værdi.
Tilsagn om kommunelån efter § 6, stk. 3, kan gives på indtil 13 pct. af ombygningens værdi.
Stk. 2. Kommunelån efter § 6, stk. 1 og 2, skal have oprykkende panteret efter indekslån.
Summen af kommunelån og indekslån skal udgøre 98 pct. af ejendommens værdi.
Stk. 3. Ved ombygning af bebyggede ejendomme efter § 6, stk. 3, skal kommunelån have oprykkende prioritet efter indestående lån, herunder indekslånet.
Summen af indekslånet og kommunelån må ikke overstige 98 pct. af ombygningens værdi.
Stk. 4. Kommunelån efter stk. 1 er rentefri.
De afdrages, når ejendommens økonomi efter kommunalbestyrelsens skøn tillader det, herunder når ejendommens økonomi kan forbedres ved omprioritering, eller ændrede forhold for byggeriet, f.eks. en stigning i det almindelige lejeniveau, taler derfor.
Tilbagebetaling skal dog påbegyndes senest 50 år efter lånets udbetaling.
Afdragsvilkår fastsættes af kommunalbestyrelsen.
§ 8. Kommunelån udbetales i forbindelse med ejendoms- eller grundkøb og byggeriets projektering og udførelse efter samme regler, som gælder for almennyttigt byggeri efter § 33 i lov om boligbyggeri.
§ 9. Rentebidrag udgør et beløb, der svarer til udgiften til forrentning af indekslån samt til administrations- og reservefondsbidrag.
Rentebidrag til lån som nævnt i § 6, stk. 1, 2. pkt., beregnes, som om indekslån var optaget efter § 7, stk. 2, 1. pkt., eller § 7, stk. 3, 1. pkt.
Stk. 2. Statens andel af rentebidraget udgør et beløb, der svarer til 75 pct. af det fulde rentebidrag.
Stk. 3. Kommunens andel af rentebidraget udgør et beløb, der svarer til 25 pct. af det fulde rentebidrag.
Stk. 4. Afdragsbidrag for boliger efter § 6, stk. 1 og 2, udgør et beløb, der svarer til afdraget på den del af indekslånet, der ved lånets optagelse har pantesikkerhed ud over 75 pct. af ejendommens værdi.
For boliger efter § 6, stk. 3, svarer afdragsbidraget til afdraget på den del af indekslånet, der tilsvarende har pantesikkerhed ud over 75 pct. af ombygningens værdi.
Afdragsbidrag til lån som nævnt i § 6, stk. 1, 2. pkt., beregnes, som om indekslån var optaget efter § 7, stk. 2, 1. pkt., eller § 7, stk. 3, 1. pkt.
Stk. 5. Rentebidrag og afdragsbidrag ydes med virkning fra indekslånets optagelse og udbetales bagud i tilknytning til de i pantebrevene fastsatte terminer.
Udbetalingen sker til det långivende realkreditinstitut på grundlag af en specificeret opgørelse fra instituttet.
Stk. 6. Kommunalbestyrelsen kan helt eller delvis bringe betaling af rentebidrag og afdragsbidrag til ophør, såfremt ejendommens økonomi forbedres eller ændrede forhold for byggeriet taler derfor, herunder en stigning i det almindelige lejeniveau.
En beslutning om delvist ophør skal fortrinsvis omfatte afdragsbidrag.
§ 10. Kommunegaranti efter § 6 for indekslån ydes for den del af lånet, der på tidspunktet for lånets optagelse har pantesikkerhed ud over 65 pct. af ejendommens værdi.
Garantien omfatter til enhver tid så stor en del af lånets restgæld og eventuelle forfaldne terminsydelser, som det oprindelige garantibeløb udgjorde af hovedstolen.
Den del af restgælden, der ikke omfattes af garantien, har panteret forud for den garanterede del af restgælden.
§ 11. Kommunalbestyrelsen kan yde støtte svarende til den tidligere støtte, der efter § 86, stk. 4, i lov om boligbyggeri bortfalder ved tilvejebringelse af ældreboliger.
§ 12. Inden der indgås bindende aftale om erhvervelse af en eksisterende ejendom med henblik på ombygning til ældreboliger, skal ejendommen vurderes.
Stk. 2. Ved vurderingen lægges ejendommens tilstand og prisforholdene på vurderingstidspunktet til grund.
I øvrigt foretages vurderingen efter reglerne i lov om vurdering af landets faste ejendomme.
Stk. 3. Overdragelsessummen, omregnet til kontantværdi, må ikke overstige den af vurderingsrådet ansatte værdi.
Stk. 4. Vurderingsrådets ansættelse kan af køberen, sælgeren og kommunen påklages efter de regler, der er fastsat i lov om vurdering af landets faste ejendomme og lov om skattemyndighedernes organisation og om klageadgang m.m.
§ 13. Såfremt ældreboliger opføres eller indrettes af en kommune, indskydes det i § 7, stk. 1, nævnte beløb som kommunal grundkapital.
§ 14. Kommunalbestyrelsen kan tillade, at lån ydet med garanti efter § 10 og grundkapital efter § 13 rykker for lån, der optages til ejendommens forbedring eller opretning.
Stk. 2. Pantebreve, der udstedes med hjemmel i § 3, stk. 6, i lov om boligbyggeri kan dog uden kommunalbestyrelsens tilladelse udstedes med pantesikkerhed forud for lån, hvortil der i medfør af denne lov er ydet kommunegaranti.
§ 15. Støtte kan kun bevilges, såfremt de arbejder, hvortil der ønskes støtte, ikke er påbegyndt.
§ 16. Indtil 2 pct. af ejendommens eller ombygningens værdi tilvejebringes ved indskud fra lejeren.
Når en lejers rettigheder vedrørende en ældrebolig ophører, kan udlejeren foretage modregning i beboerindskuddet for boligtagerens forpligtelser over for udlejeren, herunder for eventuelle udgifter til det lejedes kontraktmæssige istandsættelse.
Stk. 2. Udlejeren kan stille tilbagebetaling af indskud efter stk. 1 helt eller delvis i bero, indtil der er modtaget indskud fra den, der overtager lejligheden.
Stk. 3. Er en lejer indflyttet i en bolig, forinden boligen ombygges til ældrebolig efter § 6, stk. 2 eller stk. 3, betales indskuddet efter stk. 1, 1. pkt., for denne beboer af kommunen.
Kapitel 4 Udlejning, lejefastsættelse § 17. Ældreboliger skal efter kommunalbestyrelsens bestemmelse udlejes til ældre og personer med handicap, der har særligt behov for sådanne boliger.
Kommunalbestyrelsen udøver anvisningsretten over ældreboliger.
Kommunalbestyrelsens afgørelse kan ikke indbringes for anden administrativ myndighed.
Stk. 2. Kommunalbestyrelsen kan overlade til ejendommens ejer at forestå anvisningen.
Kommunalbestyrelsen kan uden varsel tilbagekalde en sådan bemyndigelse.
Stk. 3. Kommunen betaler et til lejen svarende beløb for boliger, der ikke er udlejet.
§ 18. Den samlede leje i en ældreboligbebyggelse skal være fastsat således, at den giver mulighed for afholdelse af de udgifter, der er forbundet med bebyggelsens drift, herunder til foreskrevne bidrag og henlæggelser og til prioritetsydelser vedrørende lån som nævnt i §§ 7, 13 og 14. I de i § 6, stk. 1, 2. pkt., nævnte tilfælde beregnes lejernes bidrag til prioritetsydelser, som om indekslån var optaget efter § 7, stk. 2, 1. pkt., eller § 7, stk.
 3, 1. pkt.
Stk. 2. Lejen for en bebyggelses boliger fastsættes efter disses indbyrdes værdi.
Stk. 3. Lejen ved bebyggelsens ibrugtagelse skal godkendes af kommunalbestyrelsen, når byggeudgifterne er opgjort og den endelige finansiering er tilendebragt.
Stk. 4. Lejen fastsættes årligt på grundlag af et driftsbudget for det kommende år.
Lejeforhøjelser, der måtte være nødvendige til opfyldelse af kravet i stk. 1, kan gennemføres med 3 måneders varsel eller 1 måneds varsel, såfremt der i lejeaftalen er taget forbehold herom.
Stk. 5. Gør forholdene det påkrævet, kan kommunalbestyrelsen påbyde forhøjelse eller nedsættelse af lejen.
 Stk. 6. A conto-varmebidrag kan forhøjes med 1 måneds varsel.
Stk. 7. Kommunalbestyrelsens afgørelser efter stk. 3 og 5 kan ikke indbringes for anden administrativ myndighed.
§ 19. Uanset reglerne i § 18 kan lejen for boliger efter § 4 ikke overstige 15 pct. af lejerens husstandsindkomst op til en indkomstgrænse på 45.200 kr. og 25 pct. af husstandsindkomsten over denne grænse.
Stk. 2. En eventuel difference mellem lejen efter stk. 1 og lejen efter § 18 betales af kommunen.
Staten refunderer kommunens udgifter efter 1. pkt. med 75 pct.
Stk. 3. Indkomstgrænsen i stk. 1 reguleres een gang årligt med en procent, der fastsættes på finansloven for det pågældende år.
Stk. 4. De regulerede beløb har gyldighed fra den følgende 1. januar, første gang 1. januar 1989.
 § 20. Ombygning efter § 6, stk. 2 og 3, betragtes som forbedring.
Kapitel 5 Almindelige bestemmelser § 21. Med henblik på at fremme mulighederne for at iværksætte forsøg med indretning, anvendelse og drift af boliger for ældre og personer med handicap kan boligministeren i særlige tilfælde tillade, at de i denne lov fastsatte bestemmelser fraviges.
Anskaffelsesudgifterne for sådant byggeri skal dog holdes inden for de rammer, der er fastsat efter § 2, stk. 2, som vilkår for at opnå støtte.
Stk. 2. Realkreditinstitutter kan yde indekslån til foranstaltninger som nævnt i stk. 1 efter samme regler, som i henhold til lov om indeksregulerede realkreditlån gælder for tilvejebringelse af boliger efter denne lovs § 6.
§ 22. Kommunalbestyrelsen fører tilsyn med bebyggelser, der er opført eller indrettet af et almennyttigt boligselskab, en selvejende institution eller en pensionskasse.
Kommunalbestyrelsen påser, at driften tilrettelægges forsvarligt i overensstemmelse med reglerne herom.
Kommunalbestyrelsen kan træffe sådanne forholdsregler, som skønnes nødvendige for at sikre en forsvarlig drift.
§ 23. Regnskabsaflæggelse for hver ældreboligbebyggelse samt revisionen af regnskaberne sker efter regler, der fastsættes af kommunalbestyrelsen.
Stk. 2. Revisionen foretages af en statsautoriseret eller registreret revisor efter kommunalbestyrelsens nærmere bestemmelse.
Revisors bemærkninger indføres i en revisionsprotokol.
For kommunalt ejede ældreboliger gælder dog de i lov om kommunernes styrelse fastsatte regler for revision af kommunernes virksomhed.
Stk. 3. Bebyggelsens årsregnskab tillige med revisors beretning og udskrift af revisionsprotokollen indsendes inden 6 måneder efter regnskabsårets afslutning til kommunalbestyrelsens godkendelse.
Stk. 4. Uanset stk. 1-3 finder § 13 i lov om boligbyggeri anvendelse for ældreboliger i afdelinger af almennyttige boligselskaber.
Stk. 5. Kommunalbestyrelsens afgørelser efter stk. 1-3 kan ikke indbringes for anden administrativ myndighed.
Stk. 6. Udlejeren skal på forlangende give kommunalbestyrelsen alle nødvendige oplysninger til belysning af bebyggelsens økonomiske forhold.
Kapitel 6 Anvendelse, salg § 24. Ældreboliger, hvortil støtte er ydet efter denne lov, og som ejes af et almennyttigt boligselskab, en selvejende institution eller en pensionskasse, kan ikke uden kommunalbestyrelsens tilladelse anvendes til andet formål.
Kommunalbestyrelsen kan stille vilkår for en sådan tilladelse.
§ 25. Ejendomme, hvori der er ældreboliger, kan ikke overdrages til andre end de i § 5 nævnte driftsherrer.
§ 26. Begrænsningen i adgangen til at anvende og overdrage boliger og ejendomme efter §§ 24 og 25, der skal respekteres af alle indehavere af rettigheder over ejendommen, uanset hvornår de er stiftet, sikres ved en deklaration, der tinglyses på ejendommen.
§ 27. Ejeren kan forlange ejendommen overtaget af kommunen til en pris svarende til restgælden på de i §§ 7, 13 og 14 nævnte lån ydet med pantesikkerhed i ejendommen, såfremt ejendommen ikke kan afhændes til anden side for et beløb, der mindst svarer hertil.
§ 28. Ejendomme, hvori der er ældreboliger, skal tilbydes kommunen, før de overdrages til andre.
Stk. 2. Tilbudspligten gælder, når ejendommen eller en del heraf overdrages ved salg, gave eller mageskifte.
Stk. 3. Tilbudspligten kommer dog ikke til anvendelse, når erhververen er medejer eller ægtefælle.
Stk. 4. Tilbudspligten respekteres af indehavere af andre rettigheder over ejendommen, uanset hvornår disse rettigheder er stiftet.
Stk. 5. Tilbud i henhold til stk. 1 og 2 skal angive salgssummen, den kontante udbetaling og de øvrige vilkår, der skal være af et sådant indhold, at de kan opfyldes af kommunen.
Acceptfristen skal være mindst 8 uger. § 12 om vurdering m.v. finder tilsvarende anvendelse.
Stk. 6. Bliver ejerens tilbud ikke accepteret, kan ejendommen overdrages til andre ved salg på de tilbudte vilkår eller ved gave eller mageskifte, hvis skødet anmeldes til tinglysning senest 1 år efter tilbudet til kommunen.
Stk. 7. Ved tvangsauktion over ejendomme, der er omfattet af tilbudspligten, skal fogden give kommunalbestyrelsen underretning i overensstemmelse med retsplejelovens regler.
Stk. 8. Regler om tinglysning af dokumenter om overdragelse af en ejendom, hvorpå der er tilbudspligt, fastsættes af justitsministeren.
Stk. 9. Boligministeren kan fastsætte regler om tilbudspligtens nærmere omfang og administration.
Kapitel 7 Forvaltnings- og ikrafttrædelsesbestemmelser § 29. Med henblik på indsamling og formidling af erfaringer samt udarbejdelse og ajourføring af statistik indsender kommunalbestyrelsen efter boligministerens nærmere bestemmelse indberetninger vedrørende byggeri, der tilvejebringes efter denne lov.
Stk. 2. Boligministeren kan pålægge kommunalbestyrelsen at meddele alle oplysninger, der er nødvendige for gennemførelse af lovens formål.
Dette gælder dog ikke oplysninger, der er omfattet af forvaltningslovens § 28, stk. 1 og 3.
Stk. 3. Den enkelte kommunalbestyrelse indberetter hvert år i oktober måned til boligministeren det antal ældreboliger, kommunen i henhold til det vedtagne budget påtænker at iværksætte det følgende år.
Kommunen kan ikke påbegynde flere ældreboliger, end der er indberettet.
§ 30. Boligministeren nedsætter et ældreboligråd med repræsentanter for kommunerne, de almennyttige boligselskaber, repræsentanter for grundejerne, beboerne samt sociale organisationer med tilknytning til området. Ældreboligrådet er rådgivende for boligministeren i spørgsmål om boligforhold for ældre og personer med handicap.
§ 31. Bemyndiger boligministeren en styrelse under ministeriet til at udøve de beføjelser, der i denne lov er tillagt ministeren, kan ministeren fastsætte regler om adgangen til at påklage afgørelser, der er truffet i henhold til bemyndigelsen, herunder at afgørelserne ikke skal kunne indbringes for ministeren.
§ 32. Den kasse- og regnskabsmæssige forvaltning af statsstøtten udføres af Kongeriget Danmarks Hypotekbank og Finansforvaltning.
Nærmere regler herom fastsættes af finansministeren efter indstilling af bankens bestyrelse og efter forhandling med boligministeren.
§ 33. Nærmere regler om administrationen af denne lov fastsættes af boligministeren.
 § 34. Loven træder i kraft 1. juli 1987.
§ 35. Forslag om revision af loven fremsættes for Folketinget af boligministeren i folketingsåret 1992-93.
 § 36. Loven gælder ikke for Færøerne og Grønland.
BEMÆRKNINGER TIL LOVFORSLAGET Almindelige bemærkninger Nærværende forslag til lov om boliger for ældre og personer med handicap skal ses i sammenhæng med det lovforslag, der blev fremsat i Folketinget den 29. januar 1986 som lovforslag nr.
L 139, folketingsåret 1985-86. Der henvises herom til folketingstidende 1985-86 spalte 5959 (fremsættelse) og spalte 6618 (1. behandling). Lovforslaget var til 1. behandling den 6.
februar 1986 og blev henvist til Folketingets boligudvalg, der ikke afgav betænkning over forslaget.
Nærværende lovforslag afviger fra L 139 bl.a. ved ændrede regler om boligernes finansiering.
Herudover foreslås enkelte ændringer af mere præciserende og teknisk karakter.
Antallet af ældre stiger år for år, og forbedring af de ældres boligforhold bliver som følge heraf en stadig større opgave.
Ældrekommissionen kulegravede i årene 1979-1982 de ældres situation og ældrepolitikken her i landet.
I den forbindelse understregede kommissionen, at ældrepolitikken bør udformes på en måde, - så alderdommen kan henleves som en fortsættelse af den tidligere tilværelse, - så de ældre selv får lejlighed til at tilrettelægge dagligdagen og træffe valget mellem forskellige foranstaltninger og - så der i videst muligt omfang gøres brug af de ældres egne ressourcer.
Det siger sig selv, at disse synspunkter bedre tilgodeses ved en tilværelse i egen selvstændig bolig end ved ophold på institution (sygehus, plejehjem m.v.). Hertil kommer, at det er vel dokumenteret, at langt de fleste ældre ønsker at forblive i eget hjem længst muligt.
Siden midten af 1970'erne har udviklingen i kommunerne da også klart bevæget sig i retning af en udbygning af indsatsen over for ældre i eget hjem fremfor institutionsbyggeri.
Som eksempler kan nævnes hjemmehjælps- og døgnplejeordningen samt bistand til særlig boligindretning m.v.
Denne udvikling er resultat af kommunernes bestræbelser på både at tilrettelægge indsatsen, så den bedst muligt harmonerer med de ældres ønsker og behov, og at udnytte ressourcerne på ældreområdet mest effektivt.
På denne baggrund fremsætter regeringen nærværende forslag, som først og fremmest tager sigte på ved nybyggeri og ombygning i den eksisterende boligmasse at tilvejebringe selvstændige boliger, der er egnede til ældre.
Med forslaget vil det være muligt for den enkelte kommune at skabe et varieret udbud af boliger til ældre.
Således vil en del af boligerne kunne indrettes, så der stort set kan udføres samme pleje som på et plejehjem, mens andre vil kunne gøres mindre plejeintensive.
Ved indretningen af den enkelte bolig lægges vægt på, at adgangsforhold og planløsning er således udformet, at beboerne også kan blive boende, selvom deres eventuelle handicaps og dermed plejebehov gradvis øges.
Selv om forslaget sigter imod selvstændige ældreboliger, åbnes der dog mulighed for, at kommunerne i særlige tilfælde kan beslutte, at ælderboliger ikke etableres som selvstændige boliger.
Der tænkes her især på kommuner, som ikke har nogen eller kun meget ringe plejehjemsdækning i forhold til kommunernes nuværende eller forventede antal af meget gamle (over 80 år) og plejekrævende personer.
For at opnå større fleksibilitet og decentralisering i ældreboligpolitikken, samt for at imødekomme et ønske hos kommunerne, er ældreboligbyggeriet ikke kvotebelagt.
Dvs. at beslutningen om hvor mange boliger, der skal bygges og indrettes i den enkelte kommune, træffes af kommunen selv.
Finansieringen af ældreboliger er i forslaget udformet udfra flere hensyn.
For det første således, at der set over en periode, der svarer til indekslånenes løbetid, ikke sker nogen ændring af byrdefordelingen mellem stat og kommuner i forhold til det aktuelle årlige omfang på 1.500 boliger af byggeriet af de kendte ældreboligformer (lette kollektivboliger, kommunale pensionistboliger, beskyttede boliger og plejehjem). Denne neutralitet, som Kommunernes landsforening er enig i.
Oprindeligt fremsat lovforslag Blad nr 281 Kapitel 1 ÆLDREBOLIGER § 1. Kommunalbestyrelsen drager omsorg for, at der i nødvendigt omfang tilvejebringes boliger, der kan udlejes til ældre og personer med handicap, som har særligt behov for sådanne boliger.
 (Ældreboliger).
Stk. 2. Boligerne kan tilvejebringes som ældreboliger efter denne lov eller som kommunalt finansierede boliger.
Stk. 3. Med henblik på en hensigtsmæssig tilrettelæggelse af byggeriet finder § 1 i lov om boligbyggeri anvendelse.
Kapitel 2 BOLIGERNES INDRETNING § 2. Ældreboliger skal have en tilfredsstillende udformning i planmæssig og teknisk henseende og skal under hensyntagen til kvalitet, udstyr og beliggenhed udføres for det lavest mulige beløb.
Anskaffelsesudgifterne må søges holdt inden for rammer, der muliggør et sådant lejeniveau, at boligerne kan påregnes udlejet.
Bygherren skal stille fornødne krav til byggeriets parter om kvalitetssikring i forbindelse med opførelsen og driften af byggeriet.
Ejendommene skal holdes forsvarligt vedlige.
Stk. 2. Boligministeren fastsætter regler om de i stk. 1 nævnte forhold.
§ 3. Boligen skal med hensyn til udstyr og udformning være særligt indrettet til brug for ældre og personer med handicap, herunder kørestolsbrugere.
Stk. 2. Hver ældrebolig skal være forsynet med selvstændigt toilet, bad og køkken med indlagt vand og forsvarligt afløb for spildevand.
Stk. 3. Fra hver bolig skal kunne tilkaldes hurtig bistand på ethvert tidspunkt af døgnet.
 Stk. 4. Boligens adgangsforhold skal være egnede for gangbesværede.
I ældreboliger, der tilvejebringes ved indretning af eksisterende beboelsesejendomme, kan kommunalbestyrelsen i særlige tilfælde, hvor ejendommens indretning gør det nødvendigt, tillade, at der ikke installeres elevator.
Stk. 5. Det gennemsnitlige bruttoetageareal, inkl. fælles boligareal, for boliger efter denne lov må ikke overstige 67 m2 for boliger i samme bebyggelse opført samtidig af samme bygherre.
Kommunalbestyrelsen kan dog tillade, at reglen i 1. pkt. fraviges, såfremt ejendommens indretning gør det nødvendigt.
Stk. 6. En del af boligernes areal kan indrettes som fælles boligareal for flere boliger.
§ 4. Kommunalbestyrelsen kan uanset § 3, stk. 2 i særlige tilfælde beslutte, at ældreboliger ikke forsynes med selvstændigt køkken.
Kapitel 3 KOMMUNAL STØTTE, FINANSIERING § 5. Ældreboliger kan opføres og drives af kommuner, almennyttige boligselskaber, selvejende institutioner samt af private.
§ 6. Kommunalbestyrelsen kan give tilsagn om lån, rentebidrag, afdragsbidrag og garanti for lån til opførelse af ældreboliger, hvortil der ydes indeksregulerede realkreditlån.
Stk. 2. Støtte som nævnt i stk. 1 kan ydes til erhvervelse og efterfølgende ombygning af eksisterende ejendomme.
Stk. 3. Støtte som nævnt i stk. 1 kan endvidere ydes til ombygning af eksisterende ejendomme, der på tidspunktet for kommunens støttetilsagn ejes af bygherren, jfr. § 5.
§ 7. Tilsagn om kommunelån efter § 6, stk. 1 og 2 kan gives på indtil 13 pct. af ejendommens værdi.
Tilsagn om kommunelån efter § 6, stk. 3 kan gives på indtil 13 pct. af ombygningens værdi.
Stk. 2. Kommunelån efter § 6, stk. 1 og 2 skal have oprykkende panteret efter indekslån.
Summen af kommunelån og indekslån skal udgøre 98 pct. af ejendommens værdi.
Stk. 3. Ved ombygning af bebyggede ejendomme efter § 6, stk. 3 skal kommunelån have oprykkende prioritet efter indestående lån, herunder indekslånet.
Summen af indekslånet og kommunelån må ikke overstige 98 pct. af ombygningens værdi.
Stk. 4. Kommunelån efter stk. 1 er rentefri.
De afdrages, når ejendommens økonomi efter kommunalbestyrelsens skøn tillader det, herunder når ejendommens økonomi kan forbedres ved omprioritering, eller ændrede forhold for byggeriet, f.eks. en stigning i det almindelige lejeniveau, taler derfor.
Tilbagebetaling skal dog påbegyndes senest 50 år efter lånets udbetaling.
Afdragsvilkår fastsættes af kommunalbestyrelsen.
§ 8. Kommunelån udbetales i forbindelse med ejendoms- eller grundkøb og byggeriets projektering og udførelse efter samme regler som gælder for almennyttigt byggeri efter § 33 i lov om boligbyggeri.
§ 9. Rentebidrag udgør et beløb, der svarer til udgiften til forrentning af indekslån samt til administrations- og reservefondsbidrag.
Stk. 2. Statens andel af rentebidraget udgør et beløb, der svarer til 75 pct. af det fulde rentebidrag.
Stk. 3. Kommunens andel af rentebidraget udgør et beløb, der svarer til 25 pct. af det fulde rentebidrag.
Stk. 4. Afdragsbidrag for boliger efter § 6, stk. 1 og 2 udgør et beløb, der svarer til afdraget på den del af indekslånet, der ved lånets optagelse har pantesikkerhed ud over 75 pct. af ejendommens værdi.
For boliger efter § 6, stk. 3 svarer afdragsbidraget til afdraget på den del af indekslånet, der tilsvarende har pantesikkerhed ud over 75 pct, af ombygningens værdi.
Stk. 5. Rentebidrag og afdragsbidrag ydes med virkning fra indekslånets optagelse og udbetales bagud i tilknytning til de i pantebrevene fastsatte terminer.
Udbetalingen sker til det långivende realkreditinstitut på grundlag af en specificeret opgørelse fra instituttet.
Stk. 6. Kommunalbestyrelsen kan helt eller delvis bringe betaling af rentebidrag og afdragsbidrag til ophør, såfremt ejendommens økonomi forbedres, eller ændrede forhold for byggeriet taler derfor, herunder en stigning i det almindelige lejeniveau.
En beslutning om delvist ophør skal fortrinsvis omfatte afdragsbidrag.
§ 10. Kommunegaranti efter § 6 for indekslån ydes for den del af lånet, der på tidspunktet for lånets optagelse har pantesikkerhed ud over 65 pct. af ejendommens værdi.
Garantien omfatter til enhver tid så stor en del af lånets restgæld og eventuelle forfaldne terminsydelser, som det oprindelige garantibeløb udgjorde af hovedstolen.
Den del af restgælden, der ikke omfattes af garantien, har panteret forud for den garanterede del af restgælden.
§ 11. Kommunalbestyrelsen kan yde støtte svarende til den tidligere støtte, der efter § 86 stk. 4 i lov om boligbyggeri bortfalder ved tilvejebringelse af ældreboliger.
§ 12. Inden der indgås bindende aftale om erhvervelse af en eksisterende ejendom med henblik på ombygning til ældreboliger, skal ejendommen vurderes.
Stk. 2. Ved vurderingen lægges ejendommens tilstand og prisforholdene på vurderingstidspunktet til grund.
I øvrigt foretages vurderingen efter reglerne i lov om vurdering af landets faste ejendomme.
Stk. 3. Overdragelsessummen, omregnet til kontantværdi, må ikke overstige den af vurderingsrådet ansatte værdi.
Stk. 4. Vurderingsrådets ansættelse kan af køberen, sælgeren og kommunen påklages efter de regler, der er fastsat i lov om vurdering af landets faste ejendomme og lov om skattemyndighedernes organisation og om klageadgang m.m.
§ 13. Såfremt ældreboliger opføres eller indrettes af en kommune, indskydes det i § 7, stk. 1 nævnte beløb som kommunal grundkapital.
§ 14. Kommunalbestyrelsen kan tillade, at lån ydet med garanti efter § 10 og grundkapital efter § 13 rykker for lån, der optages til ejendommens forbedring eller opretning.
Stk. 2. Pantebreve, der udstedes med hjemmel i § 3, stk. 6 i lov om boligbyggeri kan dog uden kommunalbestyrelsens tilladelse udstedes med pantesikkerhed forud for lån, hvortil der i medfør af denne lov er ydet kommunegaranti.
§ 15. Støtte kan kun bevilges, såfremt de arbejder, hvortil der ønskes støtte, ikke er påbegyndt.
§ 16. Indtil 2 pct. af ejendommens eller ombygningens værdi tilvejebringes ved indskud fra lejeren.
Når en lejers rettigheder vedrørende en ældrebolig ophører, kan udlejeren foretage modregning i beboerindskuddet for boligtagerens forpligtelser over for udlejeren, herunder for eventuelle udgifter til det lejedes kontraktmæssige istandsættelse.
Stk. 2. Udlejeren kan stille tilbagebetaling af indskud efter stk. 1 helt eller delvis i bero, indtil der er modtaget indskud fra den, der overtager lejligheden.
Stk. 3. Er en lejer indflyttet i en bolig, forinden boligen ombygges til ældrebolig efter § 6, stk. 2 eller stk. 3, betales indskuddet efter stk. 1, 1. pkt. for denne beboer af kommunen.
Kapitel 4 UDLEJNING, LEJEFASTSÆTTELSE § 17. Ældreboliger skal efter kommunalbestyrelsens bestemmelse udlejes til ældre og personer med handicap, der har særligt behov for sådanne boliger.
Kommunalbestyrelsen udøver anvisningsretten over ældreboliger.
Kommunalbestyrelsens afgørelse kan ikke indbringes for anden administrativ myndighed.
Stk. 2. Kommunalbestyrelsen kan overlade til ejendommens ejer at forestå anvisningen.
Kommunalbestyrelsen kan uden varsel tilbagekalde en sådan bemyndigelse.
Stk. 3. Kommunen betaler et til lejen svarende beløb for boliger, der ikke er udlejet.
§ 18. Den samlede leje i en ældreboligbebyggelse skal være fastsat således, at den giver mulighed for afholdelse af de udgifter, der er forbundet med bebyggelsens drift, herunder til foreskrevne bidrag og henlæggelser og til prioritetsydelser vedrørende lån som nævnt i §§ 7, 13 og 14.
Stk. 2. Lejen for en bebyggelses boliger fastsættes efter disses indbyrdes værdi.
Stk. 3. Lejen ved bebyggelsens ibrugtagelse skal godkendes af kommunalbestyrelsen, når byggeudgifterne er opgjort, og den endelige finansiering er tilendebragt.
Stk. 4. Lejen fastsættes årligt på grundlag af et driftsbudget for det kommende år.
Lejeforhøjelser, der måtte være nødvendige til opfyldelse af kravet i stk. 1, kan gennemføres med 3 måneders varsel eller 1 måneds varsel, såfremt der i lejeaftalen er taget forbehold herom.
Stk. 5. Gør forholdene det påkrævet, kan kommunalbestyrelsen påbyde forhøjelse eller nedsættelse af lejen.
 Stk. 6. A conto-varmebidrag kan forhøjes med 1 måneds varsel.
Stk. 7. Kommunalbestyrelsens afgørelser efter stk. 3 og 5 kan ikke indbringes for anden administrativ myndighed.
§ 19. Uanset reglerne i § 18 kan lejen for boliger efter § 4 ikke overstige 15 pct. af lejerens husstandsindkomst op til en indkomstgrænse på 45.200 kr. og 25 pct. af husstandsindkomsten over denne grænse.
Stk. 2. En evt. difference mellem lejen efter stk. 1 og lejen efter § 18 betales af kommunen.
Staten refunderer kommunens udgifter efter 1. pkt. med 75 pct.
Stk. 3. Indkomstgrænsen i stk. 1 reguleres een gang årligt med en procent, der fastsættes på finansloven for det pågældende år.
Stk. 4. De regulerede beløb har gyldighed fra den følgende 1. januar, første gang 1. januar 1989.
 § 20. Ombygning efter § 6, stk. 2 og 3 betragtes som forbedring.
Kapitel 5 ALMINDELIGE BESTEMMELSER § 21. Med henblik på at fremme mulighederne for at iværksætte forsøg med indretning, anvendelse og drift af boliger for ældre og personer med handicap kan boligministeren i særlige tilfælde tillade, at de i denne lov fastsatte bestemmelser fraviges.
Anskaffelsesudgifterne for sådant byggeri skal dog holdes inden for de rammer, der er fastsat efter § 2 stk. 2 som vilkår for at opnå støtte.
Stk. 2. Realkreditinstitutter kan yde indekslån til foranstaltninger som nævnt i stk. 1 efter samme regler som i henhold til lov om indeksregulerede realkreditlån gælder for tilvejebringelse af boliger efter denne lovs § 6.
§ 22. Kommunalbestyrelsen fører tilsyn med bebyggelser, der er opført eller indrettet af et almennyttigt boligselskab, en selvejende institution eller en privat.
Kommunalbestyrelsen påser, at driften tilrettelægges forsvarligt i overensstemmelse med reglerne herom.
Kommunalbestyrelsen kan træffe sådanne forholdsregler, som skønnes nødvendige for at sikre en forsvarlig drift.
§ 23. Regnskabsaflæggelse for hver ældreboligbebyggelse samt revisionen af regnskaberne sker efter regler, der fastsættes af kommunalbestyrelsen.
Stk. 2. Revisionen foretages af en statsautoriseret eller registreret revisor efter kommunalbestyrelsens nærmere bestemmelse.
Revisors bemærkninger indføres i en revisionsprotokol.
For kommunalt ejede ældreboliger gælder dog de i lov om kommunernes styrelse fastsatte regler for revision af kommunernes virksomhed.
Stk. 3. Bebyggelsens årsregnskab tillige med revisors beretning og udskrift af revisionsprotokollen indsendes inden 6 måneder efter regnskabsårets afslutning til kommunalbestyrelsens godkendelse.
Stk. 4. Uanset stk. 1-3 finder § 13 i lov om boligbyggeri anvendelse for ældreboliger i afdelinger af almennyttige boligselskaber.
Stk. 5. Kommunalbestyrelsens afgørelser efter stk. 1-3 kan ikke indbringes for anden administrativ myndighed.
Stk. 6. Udlejeren skal på forlangende give kommunalbestyrelsen alle nødvendige oplysninger til belysning af bebyggelsens økonomiske forhold.
Kapitel 6 ANVENDELSE, SALG § 24. Ældreboliger, hvortil støtte er ydet efter denne lov, og som ejes af et almennyttigt boligselskab, en selvejende institution eller en privat, kan ikke uden kommunalbestyrelsens tilladelse anvendes til andet formål.
Kommunalbestyrelsen kan stille vilkår for en sådan tilladelse.
§ 25. Ejendomme, hvori der er ældreboliger, kan ikke overdrages til andre end de i § 5 nævnte driftsherrer.
§ 26. Begrænsningen i adgangen til at anvende og overdrage boliger og ejendomme efter §§ 24 og 25, der skal respekteres af alle indehavere af rettigheder over ejendommen uanset, hvornår de er stiftet, sikres ved en deklaration, der tinglyses på ejendommen.
§ 27. Ejeren kan forlange ejendommen overtaget af kommunen til en pris svarende til restgælden på de i §§ 7, 13 og 14 nævnte lån ydet med pantesikkerhed i ejendommen, såfremt ejendommen ikke kan afhændes til anden side for et beløb, der mindst svarer hertil.
Kapitel 7 FORVALTNINGS- OG IKRAFTTRÆDELSESBESTEMMELSER § 28. Med henblik på indsamling og formidling af erfaringer samt udarbejdelse og ajourføring af statistik indsender kommunalbestyrelsen efter boligministerens nærmere bestemmelse indberetninger vedrørende byggeri, der tilvejebringes efter denne lov.
Stk. 2. Boligministeren kan pålægge kommunalbestyrelsen at meddele alle oplysninger, der er nødvendige for gennemførelse af lovens formål.
Dette gælder dog ikke oplysninger, der er omfattet af forvaltningslovens § 28, stk. 1 og 3.
Stk. 3. Den enkelte kommunalbestyrelse indberetter hvert år i oktober måned til boligministeren det antal ældreboliger, kommunen i henhold til det vedtagne budget påtænker at iværksætte det følgende år.
Kommunen kan ikke påbegynde flere ældreboliger, end der er indberettet.
§ 29. Boligministeren nedsætter et ældreboligråd med repræsentanter for kommunerne, de almennyttige boligselskaber, repræsentanter for grundejerne, beboerne samt sociale organisationer med tilknytning til området. Ældreboligrådet er rådgivende for boligministeren i spørgsmål om boligforhold for ældre og personer med handicap.
§ 30. Bemyndiger boligministeren en styrelse under ministeriet til at udøve de beføjelser, der i denne lov er tillagt ministeren, kan ministeren fastsætte regler om adgangen til at påklage afgørelser, der er truffet i henhold til bemyndigelsen, herunder at afgørelserne ikke skal kunne indbringes for ministeren.
§ 31. Den kasse- og regnskabsmæssige forvaltning af statsstøtten udføres af Kongeriget Danmarks Hypotekbank og Finansforvaltning.
Nærmere regler herom fastsættes af finansministeren efter indstilling af bankens bestyrelse og efter forhandling med boligministeren.
§ 32. Nærmere regler om administrationen af denne lov fastsættes af boligministeren.
 § 33. Loven træder i kraft 1. januar 1988.
§ 34. Forslag om revision af loven fremsættes for Folketinget af boligministeren i folketingsåret 1992-93.
 § 35. Loven gælder ikke for Færøerne og Grønland.
BEMÆRKNINGER TIL LOVFORSLAGET ALMINDELIGE BEMÆRKNINGER Nærværende forslag til lov om boliger for ældre og personer med handicap skal ses i sammenhæng med det lovforslag, der blev fremsat i Folketinget den 29. januar 1986 som lovforslag nr.
L 139, folketingsåret 1985-86. Der henvises herom til folketingstidende 1985-86 spalte 5959 (fremsættelse) og spalte 6618 (1. behandling). Lovforslaget var til 1. behandling den 6.
februar 1986 og blev henvist til Folketingets boligudvalg, der ikke afgav betænkning over forslaget.
Nærværende lovforslag afviger fra L 139 bl.a. ved ændrede regler om boligernes finansiering.
Herudover foreslås enkelte ændringer af mere præciserende og teknisk karakter.
Antallet af ældre stiger år for år, og forbedring af de ældres boligforhold bliver som følge heraf en stadig større opgave.
Ældrekommissionen kulegravede i årene 1979-1982 de ældres situation og ældrepolitikken her i landet.
I den forbindelse understregede kommissionen, at ældrepolitikken bør udformes på en måde, - så alderdommen kan henleves som en fortsættelse af den tidligere tilværelse, - så de ældre selv får lejlighed til at tilrettelægge dagligdagen og træffe valget mellem forskellige foranstaltninger og - så der i videst muligt omfang gøres brug af de ældres egne ressourcer.
Det siger sig selv, at disse synspunkter bedre tilgodeses ved en tilværelse i egen selvstændig bolig end ved ophold på institution (sygehus, plejehjem m.v.). Hertil kommer, at det er vel dokumenteret, at langt de fleste ældre ønsker at forblive i eget hjem længst muligt.
Siden midten af 1970'erne har udviklingen i kommunerne da også klart bevæget sig i retning af en udbygning af indsatsen over for ældre i eget hjem fremfor institutionsbyggeri.
Som eksempler kan nævnes hjemmehjælps- og døgnplejeordningen samt bistand til særlig boligindretning m.v.
Denne udvikling er resultat af kommunernes bestræbelser på både at tilrettelægge indsatsen, så den bedst muligt harmonerer med de ældres ønsker og behov, og at udnytte ressourcerne på ældreområdet mest effektivt.
På denne baggrund fremsætter regeringen nærværende forslag, som først og fremmest tager sigte på ved nybyggeri og ombygning i den eksisterende boligmasse at tilvejebringe selvstændige boliger, der er egnede til ældre.
Med forslaget vil det være muligt for den enkelte kommune at skabe et varieret udbud af boliger til ældre.
Således vil en del af boligerne kunne indrettes, så der stort set kan udføres samme pleje som på et plejehjem, mens andre vil kunne gøres mindre plejeintensive.
Ved indretningen af den enkelte bolig lægges vægt på, at adgangsforhold og planløsning er således udformet, at beboerne også kan blive boende, selvom deres eventuelle handicaps og dermed plejebehov gradvis øges.
Selv om forslaget sigter imod selvstændige ældreboliger, åbnes der dog mulighed for, at kommunerne i særlige tilfælde kan beslutte, at ældreboliger ikke etableres som selvstændige boliger.
Der tænkes her især på kommuner, som ikke har nogen eller kun meget ringe plejehjemsdækning i forhold til kommunernes nuværende eller forventede antal af meget gamle (over 80 år) og plejekrævende personer.
For at opnå større fleksibilitet og decentralisering i ældreboligpolitikken, samt for at imødekomme et ønske hos kommunerne, er ældreboligbyggeriet ikke kvotebelagt.
Dvs. at beslutningen om hvor mange boliger, der skal bygges og indrettes i den enkelte kommune, træffes af kommunen selv.
Finansieringen af ældreboliger er i forslaget udformet udfra flere hensyn.
For det første således, at der set over en periode, der svarer til indekslånenes løbetid, ikke sker nogen ændring af byrdefordelingen mellem stat og kommuner i forhold til det aktuelle årlige omfang på 1.500 boliger af byggeriet af de kendte ældreboligformer (lette kollektivboliger, kommunale pensionistboliger, beskyttede boliger og plejehjem). Denne neutralitet, som Kommunernes Landsforening er enig i, har været et vigtigt mål for regeringen ved udformningen af finansieringssystemet.
For det andet er der ved udformningen lagt vægt på, at kvotefriholdelsen modsvares af et større kommunalt engagement i finansieringen, for herved at styrke sammenhængen mellem ansvaret for beslutning og finansiering.
I konsekvens heraf er det aftalt med Kommunernes Landsforening, at dersom det årlige omfang af ældreboligbyggeriet overstiger de 1.500 enheder, der svarer til den nævnte udgiftsmæssige neutralitet, vil den hertil svarende statslige merudgift blive modregnet i de kommunale bloktilskud.
Det skal bemærkes, at regeringens sigte med nærværende forslags finansieringsmodel har været at nå et årligt byggeomfang af ældreboliger på de 1.500 enheder, der netop giver byrdefordelingsmæssig neutralitet.
Endelig skal for det tredie nævnes, at den foreslåede finansieringsmodel fra et lejersynspunkt giver samme husleje som en tilsvarende almennyttig bolig, således at der ikke opstår forvridning mellem hus-lejerne i de to ejendomskategorier.
Lovforslaget skal endvidere ses i sammenhæng med, at boligbyggerilovens bestemmelser om almennyttige boliger, indrettet så de er velegnet for ældre og handicappede, fortsat eksisterer, samt at byfornyelsesloven nu foreslås ændret, så der bliver bedre mulighed for at tage ældreboligpolitiske hensyn i byfornyelsen.
Der bliver således tale om, at kommunerne, der uanset bygherretype får anvisningsretten til ældreboligerne, får flere strenge at spille på i tilvejebringelsen af et varieret udbud af ældreboliger, nemlig de her foreslåede ældreboliger, almennyttige ældreboliger og byfornyede ældreboliger.
Hertil kommer de boliger for ældre, som kommunerne selv måtte opføre og drive uden for ældreboliglovforslagets rammer.
Dette giver kommunen maksimale muligheder for at udnytte eksisterende lokale ressourcer på området, ligesom et sådant flerstrenget system giver gode muligheder for, at ældreboliger integreres i det almindelige boligbyggeri - hvad enten det drejer sig om tæt-lavt byggeri, etagebyggeri eller andre bebyggelsesformer - og kan placeres i de lokalområder i kommunerne, der er velegnede for ældre medborgere.
Endvidere er fleksibiliteten med hensyn til boligens fysiske indretning stor, og der gives beboerne mulighed for at vælge imellem at blive boende i vante omgivelser (byfornyelse) eller at flytte i nye ældreboliger.
Ældreboliglovforslaget er helt i tråd med regeringens øvrige bestræbelser på at forenkle, modernisere og decentralisere den offentlige sektors virke.
 Hovedelementerne i realiseringen af forslaget er:
I.
Der indføres et enkelt ældreboligbegreb, der erstatter de nu kendte 4 kategorier af ældreboliger (lette kollektivboliger, kommunale pensionistboliger, beskyttede boliger og kommunale plejehjem).
En ældrebolig er herefter en bolig, som er særligt indrettet til ældre og personer med handicap, og hvis etablering (ved nybyggeri eller ombygning af bestående ejendomme) er finansieret igennem lovforslagets bestemmelser.
II Ældreboliger kan efter forslaget opføres og drives af kommuner, almennyttige selskaber, selvejende institutioner og private.
Uanset hvem der opfører og står for driften af ældreboligerne, har kommunen anvisningsretten hertil.
Såfremt kommunen ønsker det, kan den dog overlade anvisningsretten til ejerne (også ikke-kommunale instanser) for en kortere eller længere periode.
III Ældreboligerne skal som altovervejende hovedregel etableres som selvstændige boliger uden institutionspræg.
I denne sammenhæng skal der peges på de muligheder, der skabes for, at tilvejebringelsen af ældreboliger i videst muligt omfang kan tilgodese hensyn til forskellige integrationsformer for boligbyggeri.
Dette betyder bl.a., at nybyggeri af ældreboliger kan ske i nær tilknytning til andet byggeri - f.eks. almennyttigt byggeri.
Ved etablering af ældreboliger i eksisterende byggeri kan integration f.eks. ske ved, at en enkelt opgang - eller række, hvis tæt/ lavt - gøres ældreegnet.
Såfremt ældreboligerne indrettes i en del af en bygning, skal der af hensyn til den særlige finansiering af ældreboligerne ske en opdeling i ejerlejligheder.
Der henvises i denne forbindelse til det samtidigt fremsatte forslag til følgelovgivning til dette lovforslag.
IV Boligernes anskaffelsessum finansieres med et indeksreguleret realkreditlån på 85 pct. af ejendommens værdi, som kommuner, almennyttige selskaber, selvejende institutioner og private kan optage til formålet.
Den resterende del af ejendommens værdi finansieres med et kommunelån hhv. kommunal grundkapital, hvis kommunen selv er bygherre, på 13 pct., samt med et beboerindskud på 2 pct.
 Der gives kommunerne fri adgang til at lånefinansiere kommunelån hhv.
 kommunale grundkapitalindskud til ældreboliger.
Staten betaler rentebidrag svarende til 75 pct. af renteudgiften på det indeksregulerede realkreditlån.
Kommunen betaler rentebidrag (25 pct. af renterne) og afdragsbidrag (11,76 pct. af afdraget) på samme indekslån.
Den resterende del af afdragsbetalingen indregnes i huslejen, som herudover består af øvrige driftsudgifter (vedligeholdelse og hensættelser, renholdelse, administration m.v.).
Øges statens årlige rentebidragsudgifter til om- og tilbygninger samt nybyggeri af ældreboliger med mere end, hvad der svarer til 1.500 nyopførte ældreboliger, modregnes dette beløb i de kommunale bloktilskud.
Denne finansiering muliggør en undladelse af direkte kvotestyring, hvilket er en imødekommelse af kommunernes ønsker.
Dette skal ses i sammenhæng med, at der, som allerede vedtaget i Folketinget, pr.
1. januar 1987 gennemføres en ændring på bistandslovens område, der medfører større sammenhæng mellem beslutningskompetence og det økonomiske ansvar gennem omlægning fra statslig refusion af kommunernes udgifter til bloktilskud fra staten.
V Forslaget indeholder mere fleksible regler om den maksimale størrelse på ældreboligerne både i nyopførte og ombyggede ejendomme.
Med hensyn til nyopførte ældreboliger og ældreboliger, der indrettes i eksisterende erhvervsejendomme m.v., vil der blive stillet krav om planløsninger og adgangsforhold, som gør dem kørestolsegnede, om nødvendigt ved indretning af elevator.
Dette vil også blive tilstræbt ved ombygning af eksisterende beboelsesejendomme i det omfang, dette er muligt.
VI Støtteproceduren er i overensstemmelse med bestræbelserne på at forenkle og modernisere den offentlige sektor søgt decentraliseret mest muligt.
Meddelelse af støttetilsagn, fastsættelse af evt. nærmere vilkår herfor samt tilsyn med, at opførelse, finansiering og drift sker i overensstemmelse med lovens regler henhører således under den enkelte kommune.
Kun i de tilfælde, hvor ældreboliger søges opført som forsøg, skal den enkelte sag forelægges Boligministeriet.
På denne baggrund er foreslået en bestemmelse, hvorefter boligministeren kan kræve, at kommunerne indsender oplysninger vedrørende ældreboligsager til bl.a. belysning af lovens virkning i praksis.
Det forudsættes, at den kommunale ældreboligplanlægning optages i social- og sundhedsplanerne samt i nødvendigt omfang i regionplaner m.v.
VII Ældreboligreformen indeholder endvidere et forslag til nedsættelse af et ældreboligråd, der skal rådgive boligministeren vedr. spørgsmål om de ældres boligforhold.
VIII Forslaget til en ny ældreboliglov foreslås suppleret med ændringer i byfornyelsesloven.
Forbedringer af ejendomme i forbindelse med byfornyelse sker i dag på baggrund af de særlige tekniske normer, som er fastsat i byfornyelseslovens § 3. Disse normer indeholder ikke i dag bestemmelser, der tager sigte på at gøre boligerne egnede for ældre og personer med handicap.
Mulighederne for at opføre ældreegnede almennyttige boliger efter boligbyggerilovens bestemmelser vil fortsat bestå.
Den enkelte kommune vil herefter kunne fremkomme med et varieret udbud af boliger til ældre.
Der kan blive tale om:
a) Egentlige ældreboliger som finansieres efter dette lovforslag, og som indrettes i nybyggeri eller ved ombygning af eksisterende ejendomme.
b) Boliger i ældre ejendomme som i forbindelse med byfornyelse gøres bedre egnede for ældre og personer med handicap.
Disse boliger finansieres efter reglerne i byfornyelsesloven.
c) Indretning af mindst 1.000 boliger årligt i det almennyttige nybyggeri, som gøres velegnede for ældre og personer med handicap.
 Disse boliger finansieres efter reglerne i boligbyggeriloven.
Hertil kommer de boliger for ældre, som kommunerne selv måtte opføre og drive uden for ældreboliglovforslagets rammer.
IX Med udgangspunkt i et ældreboligbyggeri i de kommende år af et omfang svarende til det nuværende (ca. 1.500 boliger), og set over en tidsperiode, i hvilken ældreboligerne i hvert fald må forventes at være i brug (35 år), medfører lovforslaget ikke væsentlige merudgifter for det offentlige.
En tidshorisont af så lang varighed er nødvendig, såfremt der skal opnås et dækkende billede af de ændrede finansieringsreglers fulde virkning.
De stort set uændrede udgifter for den offentlige sektor som helhed fremgår af beregninger af nutidsværdien af de offentlige udgifter ved opførelse og drift af henholdsvis 1.500 nye ældreboliger og 1.500 af de i dag kendte typer (1.000 lette kollektivboliger, 300 beskyttede boliger og 200 plejehjemspladser, idet der ej heller under de nugældende regler er regnet med nyopførelse af kommunale pensionistboliger fra 1988).
Der er mellem Kommunernes Landsforening og Boligministeriet opnået enighed om, at der med den valgte finansieringsmodel over en 35-årig tidshorisont er opnået udgiftsmæssig neutralitet mellem statslige og kommunale udgifter for opførelse af 1.500 ældreboliger målt i forhold til 1.500 ældreboliger opført efter eksisterende regler.
Fremsættelsen af ældreboliglovforslaget samt ønsket om at inddrage byfornyelse i ældreboligpolitikken gør det nødvendigt, at der foretages en række konsekvensændringer i følgende love:
1) lov om boligbyggeri 2) lov om byfornyelse og boligforbedring 3) lov om indeksregulerede realkreditlån 4) lov om realkreditinstitutter 5) lov om individuel boligstøtte 6) lov om ejerlejligheder.
Forslag om nødvendige ændringer heri er fremsat samtidig med nærværende lovforslag; der henvises hertil.
Ældreboligforslaget skal i øvrigt ses som et led i gennemførelsen af en ældrepolitisk handlingsplan (jfr. socialministerens ældrepolitiske redegørelse, afgivet til Folketinget den 30.
oktober 1986). Bl.a. skal der ske ændringer på området for service til ældre.
Disse samt nødvendige konsekvensændringer i bistandsloven som følge af lovforslaget vil blive fremsat af socialministeren i tilslutning til nærværende lovforslag til ikrafttræden den 1. januar 1988. Disse ændringer vil bl.a. komme til at indebære bortfald af adgangen til at opføre plejehjem og beskyttede boliger efter bistandsloven.
I det omfang særlige regler for ældreboligerne ikke er fastsat i nærværende lovforslag, suppleres ældreboligloven - som det er sædvanligt i boliglovgivningen - af de regler, der i øvrigt normalt er gældende for den pågældende art af byggeri.
For ældreboliger, der opføres af et almennyttigt boligselskab, vil lov om boligbyggeri samt de i medfør heraf udstedte bekendtgørelser og cirkulærer m.v. således finde anvendelse med hensyn til de forhold, som. f.eks. beboerdemokrati og vedligeholdelse, hvor der ikke er fastsat særlige regler i forslaget til ældreboliglov.
Endvidere vil lov om leje gælde i samme omfang som for almennyttigt byggeri i øvrigt.
For ældreboliger, der opføres af de øvrige bygherretyper vil lov om leje være gældende.
Dette indebærer, at bl.a. de i lejeloven indeholdte regler om beboerdemokrati, vedligeholdelse og opsigelse finder anvendelse.
For de boliger for ældre, der opføres af kommunen uden for ældreboliglovens regler, og som ikke er omfattede af særlig lovgivning, vil lejelovgivningens regler finde anvendelse.
Forslaget om ældreboliger skal derfor ses i sammenhæng med disse love.
Med hensyn til lejelovgivningen bemærkes, at det ved en senere ændring af lejelovgivningen vil blive foreslået fastsat, at ældreboliger - som støttet byggeri i øvrigt - ikke er omfattet af lejelovgivningens regler om lejefastsættelse, eventuelle regler om huslejenævn m.v.
Endvidere vil lejelovens opsigelsesregler blive foreslået suppleret med en særlig opsigelsesbestemmelse mod tilbud om anden passende bolig for personer, der overtager en ældrebolig i forbindelse med lejerens død eller skilsmisse.
Ældreboligbyggeriet foreslås omfattet af Byggeskadefonden på samme måde som boligbyggeri, der opføres med støtte efter lov om boligbyggeri.
Der henvises til det samtidigt fremsatte forslag til følgelovgivning på dette område.
ØKONOMISKE KONSEKVENSER Efter forslaget finansieres ældreboliger fra 1. januar 1988 ved optagelse af indeksreguleret realkreditlån (IS-lån) til 85 pct. af anskaffelsessummen.
Den resterende del finansieres ved en grundkapital fra kommunerne på 13 pct. og et beboerindskud på 2 pct.
Staten betaler rentebidrag dækkende 75 pct. af renteudgifterne på de optagne realkreditlån, mens kommunernes rentebidrag dækker de resterende 25 pct.
Kommunerne betaler afdragsbidrag, der dækker afdraget på den del af realkreditlånet, der ligger mellem 75 og 85 pct. af ejendommens værdi ved lånets optagelse.
Der åbnes mulighed for, at kommunerne kan finansiere udbetalingen af grundkapital gennem låneoptagelse.
Anskaffelsessummen for en ældrebolig, uanset type, anslås til 545.000 kr. i medio 1987-priser.
Beregningerne udføres i øvrigt i dette prisniveau, hvilket muliggør sammenligninger med finanslovforslaget for 1987.
Kursen på indeksobligationer er fastsat til 95, den effektive rente på et nominelt realkreditlån til 9 pct. p.a. og inflationstakten til 3 pct. p.a.
I tabel 1 er givet en sammenfattende oversigt over de bevillingsmæssige konsekvenser for stat og kommuner af en gennemførelse af den foreslåede ældreboliglov i årene 1988-1991.
I tabel 2 specificeres de enkelte udgiftsposter, der indgår i finansieringen af de forskellige boligtyper, for det samme tidsrum.
Der forudsættes et årligt byggeri på 1500 ældreboliger, hvilket omtrentligt svarer til det nuværende ældreboligbyggeris omfang.
Udgifterne ved byggeri af hvad, der svarer til 1500 nye ældreboliger, sammenlignes med en situation, hvor der fortsat forudsættes bygget 1500 af de nuværende ældreboligtyper fordelt på 1000 lette kollektivboliger, 300 beskyttede boliger og 200 plejehjemsboliger.
 Dette svarer stort set til den hidtidige fordeling.
TABEL 1. OVERSIGT OVER DE BEVILLINGSMÆSSIGE KONSEKVENSER AF ÆLDREBOLIGLOVENS GENNEMFØRELSE.
TABEL 2. SPECIFIKATION AF DE ENKELTE UDGIFTSPOSTER VED FINANSIERINGEN AF HENHOLDSVIS NYE ÆLDREBOLIGER OG EKSISTERENDE ÆLDREBOLIGTYPER.
Udover de i tabel 1 og 2 viste konsekvenser, der vedrører finansiering af byggeriet, vil der også fremkomme afledede virkninger.
For det første vil der bortfalde beløb til beboerindskud i lette kollektivboliger.
Denne reduktion kan med betydelig usikkerhed anslås til størrelsesordenen 10-15 mill. kr.
 årligt i årene 1989, 1990 og 1991.
ADMINISTRATIVE KONSEKVENSER Forslaget lever i vid udstrækning op til bestræbelserne på at forenkle og decentralisere den offentlige administration.
Samlingen af bestemmelserne om anlæg og drift af ældreboliger i en enkelt lov henhørende under Boligministeriet indebærer en forenkling i forhold til situationen i dag, hvor bestemmelserne om anlæg og drift af ældreboliger findes i bistandsloven (plejehjem, beskyttede boliger) og i lov om boligbyggeri (lette kollektivboliger).
Med forslaget samles al lovgivning om ældres boligforhold i Boligministeriet, mens lovgivningen om serviceydelser til ældre fortsat henhører under Socialministeriet (bistandsloven).
Plejehjem og beskyttede boliger som er i drift, eller hvor opførelsen er påbegyndt ved lovens ikrafttræden, vil dog fortsat være omfattet af bistandslovens bestemmelser.
Bortfald af kvotereguleringen medfører, at tilladelse til at opføre ældreboliger ikke vil kræve tilsagn fra Boligministeriet (Boligstyrelsen), hvorfor der ikke vil foregå behandling af enkeltprojekter her.
De eneste undtagelser herfra er eventuelle forsøgsansøgninger.
Boligministeriets opgaver i forbindelse med gennemførelsen af lovforslaget vil først og fremmest være at udarbejde vejledninger m.v. om indretning af ældreboliger.
Som et led i gennemførelsen af den ældrepolitiske handlingsplan vil Boligministeriet i tilknytning til denne lov endvidere udsende vejledende materiale, der nærmere belyser de praktiske forhold omkring lovens administration og den fysiske indretning og planlægning af boligerne.
Nedsættelsen af et ældreboligråd indebærer endvidere, at Boligministeriet vil skulle varetage sekretariatsfunktionen for rådet.
På længere sigt vil det være opgaven at indsamle og bearbejde erfaringer om lovens funktion, dels med henblik på en revision af loven i 1992-93, dels med henblik på udarbejdelse af rådgivnings- og vejledningsmateriale.
Der kan forventes at blive tale om en ekstra arbejdsbyrde i Boligministeriet som følge af varetagelsen af sekretariatsfunktionen for ældreboligrådet, samt »indkøringen«  

 af den nye lov og den hermed forbundne iværksættelse af en oplysende og vejledende indsats.
Hertil kommer, at der i de første par år stadig vil være arbejde i forbindelse med administrationen af den eksisterende ældreboliglovgivning vedrørende lette kollektivboliger, idet de sidste boliger opført i henhold til denne først vil stå færdige i 1989. Der vil skulle ansættes een akademisk medarbejder yderligere i Boligministeriet som følge af denne ekstra arbejdsopgave.
BEMÆRKNINGER TIL DE ENKELTE BESTEMMELSER Kapitel 1 TIL § 1 Lovforslagets formål er at sikre tilvejebringelse af boliger for en bred kreds af ældre og personer med handicap, herunder bl.a. de personer, der hidtil har betjent sig af lette kollektivboliger, kommunale pensionistboliger, beskyttede boliger og plejehjem.
Ældreboligerne vil således - som hidtil lette kollektivboliger - også kunne lejes ud til personer med psykisk handicap, der efter kommunens vurdering vil kunne klare sig i en selvstændig bolig med den service, kommunen sædvanligvis stiller til rådighed.
Forslaget om en sådan bred personkreds sigter imod at opnå den bedst mulige udnyttelse af kommende ældreboliger gennem fleksibel adgang til udlejning af boligerne efter en konkret vurdering i den enkelte kommune af de lokale muligheder og behov.
Vedrørende kriterier for udlejning af ældreboligerne henvises til § 17.
Det foreslås at præcisere, at det påhviler den enkelte kommune - som det i dag er tilfældet vedrørende plejehjem og beskyttede boliger - at sørge for, at der i kommunen findes et passende antal boliger til brug for den berettigede personkreds.
Det vil være den enkelte kommunalbestyrelse, der vurderer, hvilket antal boliger, der er nødvendigt.
Sådanne boliger vil kunne tilvejebringes i form af ældreboliger, som indrettes og finansieres efter ældreboligloven.
Kommunen vil endvidere have mulighed for at tilvejebringe boliger, der er egnede for ældre og personer med handicap, efter den foreslåede ændring af byfornyelsesloven.
Herudover vil ældreegnede boliger kunne indrettes i det almennyttige byggeri efter boligbyggerilovens regler herom.
Det bemærkes, at loven ikke er til hinder for, at udlejningsboliger for ældre også kan opføres uden for lovens rammer.
Således vil velgørende foreninger m.m., der selv råder over midler til anskaffelse og drift, kunne etablere og drive sådanne boliger.
Disse boliger vil blive omfattede af lejelovgivningens regler, idet der vil være tale om privat udlejningsbyggeri.
Specielt for almennyttige boligselskaber gælder dog, at disse ikke uden for lov om boligbyggeri eller nærværende lov kan drive udlejningsvirksomhed.
Boligselskaber kan således ikke opføre ældreboliger uden for lovens rammer, således som det er muligt for eksempelvis de ovennævnte foreninger.
Efter den hidtidige retstilstand har kommunerne heller ikke haft adgang til at tilvejebringe ældreboliger uden udtrykkelig hjemmel i lovgivningen.
Dette ændres ved den foreslåede bestemmelse i stk.
2, som giver kommunerne mulighed for at tilvejebringe boliger, der skal udlejes til ældre og personer med handicap.
For sådanne boliger gælder de samme regler som for kommunernes almindelige forsyningsvirksomhed.
Kommunerne vil således have mulighed for efter lokale ønsker og behov at tilvejebringe det antal boliger for ældre og personer med handicap, de finder passende.
Det bemærkes, at bistandslovens regler om amtskommunale institutioner m.v. for personer med vidtgående fysiske eller psykiske handicap opretholdes i forbindelse med den kommende ændring af lov om social bistand.
Sådanne institutioner vil ligesom servicearealer (f. eks. daghjem og dagcentre) fortsat kunne indrettes i forbindelse med almennyttige bebyggelser, jfr. § 84 i lov om boligbyggeri og det samtidig fremsatte forslag til følgelov om ændring heraf.
I lighed med hvad der gælder for det øvrige støttede byggeri, foreslås via en henvisning til § 1 i lov om boligbyggeri indført en bemyndigelse for boligministeren til efter omstændighederne at regulere omfanget af igangsættelser af ældreboligbyggeriet.
Såfremt kommunernes årlige indberetninger vedr. planlagte ældreboliger i det kommende år overstiger 1.500 boliger, kan boligministeren således beslutte at regulere omfanget af igangsættelserne af nyt ældrebyggeri.
Kapitel 2 TIL § 2 For at sikre, at udgifterne til opførelse af ældreboliger holdes på et rimeligt niveau, foreslås indført en bestemmelse som den gældende boligbyggerilovs § 56, hvorefter boligministeren kan fastsætte regler om udgiftsrammer for byggeriet.
Med hjemmel i denne bestemmelse agtes fastsat regler om rammebeløb (maksimal anskaffelsessum pr. m2 bruttoetageareal) svarende til de for almennyttigt byggeri gældende regler og de hidtidige regler for lette kollektivboliger.
Med hensyn til ombygning af eksisterende ejendomme agtes det i denne forbindelse fastsat, at rammebeløbet - på samme vilkår som det i dag gælder for ungdomsboliger efter lov om boligbyggeri kap. 11 - skal indeholde købesummen for ejendommen.
For ejendomme, der allerede ejes af bygherren og ombygges efter forslagets § 6, stk.
 3, vil støtte dog alene kunne ydes til selve ombygningsudgifterne.
For disse ejendomme vil blive fastsat, at den samlede begyndelsesleje for boligerne efter ombygningen ikke må overstige den leje, der ville skulle betales, såfremt ejendommen var fuldt ud prioriteret efter ældreboliglovens regler.
Herved sikres en ensartet kvalitet og et ensartet lejeniveau i de to typer boliger.
Der henvises herudover til de almindelige bemærkninger vedrørende finansiering og økonomiske konsekvenser.
TIL § 3 Det er lovforslagets udgangspunkt, at den enkelte kommune i samarbejde med bygherren på baggrund af lokale behov og ønsker i videst muligt omfang selv skal kunne fastsætte rammerne for indretning af kommende ældreboliger.
Under hensyn til den særlige brugerkreds af ældre og personer med handicap foreslås dog i loven fastsat enkelte minimumskrav til boligernes indretning.
Endvidere foreslås fastsat visse maksimumsgrænser med hensyn til boligernes størrelse og pris (jfr.
også § 2). Endelig foreslås, at der åbnes mulighed for at lade en mindre del af boligernes bruttoetageareal indrette som fælles boligareal (i form af f.eks. køkken, opholdsrum eller hobbyrum).
BINDENDE REGLER De i lovteksten foreslåede regler er begrænset til at vedrøre følgende forhold:
1) Boliger, der tilvejebringes efter loven, skal som altovervejende hovedregel indrettes, så de kan bebos af personer med handicap, herunder kørestolsbrugere.
Vurderingen af, hvilke krav, der skal stilles, for at en bolig kan betragtes som indrettet for personer med handicap, overlades i vidt omfang til kommunen.
2) Alle ældreboliger skal som alt overvejende hovedregel være egentlige, selvstændige lejligheder uden institutionspræg med eget køkken, bad og toilet.
Baggrunden for dette krav er dels regeringens generelle ældrepolitiks målsætning om at sikre de ældre egnede boliger uden institutionspræg, dels den kendsgerning, at der i dag eksisterer ca. 50.000 plejehjemsboliger, som i al væsentlighed må formodes fremover at dække de allermest plejekrævende ældres behov for sådanne boliger.
Vedrørende muligheden for i ganske særlige tilfælde at etablere ældreboliger som ikke-selvstændige lejligheder henvises til de almindelige bemærkninger samt bemærkningerne til § 4.
3) Det stilles - i lighed med, hvad der i dag gælder for så vidt angår lette kollektivboliger - som et krav, at der fra den enkelte ældrebolig skal kunne tilkaldes hurtig hjælp, f.eks. i tilfælde af sygdom, uheld eller lignende, for derved at sikre beboernes tryghed.
Med hvilke midler tilkald skal kunne ske foreslås overladt til kommunernes konkrete vurdeing, idet det findes mest hensigtsmæssigt, at det overlades til de enkelte kommuner ud fra de teknologiske muligheder og de enkelte beboeres behov og ønsker at vurdere, på hvilken måde hjælp skal kunne tilkaldes.
For at sikre, at et egentligt kaldeanlæg skal kunne installeres i en ældrebolig, så snart, der måtte vise sig behov herfor, foreslås, at der stilles krav om, at et egentligt, fast kaldeanlæg skal forberedes i forbindelse med boligernes tilvejebringelse således, at et sådant til enhver tid kan tilsluttes.
Der er ikke efter den foreslåede bestemmelse en særlig forpligtelse for kommunen til at oprette døgnberedskab.
4) Det er som anført i bemærkningerne til § 1 lovforslagets udgangspunkt, at de krav, der tænkes stillet til ældreboliger, skal gælde såvel for boliger i nybyggeri som for boliger, der indrettes i eksisterende bygninger.
Det foreslås, at det gøres til en betingelse for at opnå støtte til ældreboliger, at alle ældreboliger - også de, der indrettes i eksisterende beboelsesejendomme - skal sikres tilfredsstillende adgangsforhold for gangbesværede.
Der vil ved opførelse af nyt etagebyggeri og ombygning af eksisterende erhvervsejendomme m.v. blive stillet krav om elevatorer.
Imidlertid må det nok påregnes, at mange i øvrigt ældreegnede eksisterende beboelsesejendomme på grund af en vis bundethed til de eksisterende boligers udformning og størrelse kun vanskeligt vil kunne bringes til fuldt ud at opfylde det stillede krav om kørestolsegnethed og/ eller arealkravet indenfor en rimelig udgiftsramme.
Såfremt kravet om kørestolsegnethed skal opfyldes, vil det kunne bevirke, at en række eksisterende beboelsesejendomme, der måske alene ved f.eks. opstilling af en elevator kunne blive hensigtsmæssige som boliger for ældre, ikke - eller kun ved en større ombygning - vil kunne finansieres efter loven, idet f.eks.
eksisterende entreer og døre vil kunne bevirke, at kravet ikke kan opfyldes.
For så vidt angår indretning af ældreboliger i bestående beboelsesejendomme, findes det derfor mest hensigtsmæssigt, for at opnå en fleksibel udnyttelse af de eksisterende ejendomme og derved give adgang for indretning af ældreboliger i flest muligt egnede og velplacerede ejendomme, at kommunalbestyrelsen kan tillade fravigelse af vilkårerne om kørestolsegnethed og/ eller arealkravet i nødvendigt omfang.
Derimod vil det generelle krav om handicapegnethed ikke kunne fraviges, og det vil derfor efter § 3, stk. 4 være et krav, at alle boliger har tilfredsstillende adgangsforhold.
Kravene vil endvidere kun kunne fraviges ved ombygning af eksisterende beboelsesejendomme, men ikke ved ombygning af eksisterende erhvervsejendomme m.v., idet det må være et naturligt vilkår for sådanne ejendommes indretning til ældreboliger, at disse bygninger på forhånd er således indrettede, at de kan opfylde de særlige krav, der må stilles til sådanne boliger.
Som betingelse for fravigelse af arealkravet vil blive krævet, at anskaffelsessummen for bebyggelsen ikke overskrider det beløb, der efter § 2 ville kunne godkendes, såfremt boligernes gennemsnitsareal havde været 67 m2.
5) Det foreslås, at der fastsættes en maksimal grænse for kommende ældreboligers størrelse.
Denne er søgt fastsat så fleksibelt, at den gør det muligt for den enkelte kommune efter behov at kunne etablere ældreboliger, som er egnede ikke blot for enlige, men også for par og for personer, som er stærkt bevægelseshæmmede.
Der foreslås derfor fastsat et gennemsnitligt bruttoetageareal på 67 m2 pr. bolig inkl. fællesareal beregnet for hver enkelt ældreboligbebyggelse i kommunen.
Dette areal svarer stort set til det gældende maksimum for lette kollektivboliger, der i dag er 63 m2 for boligens bruttoetageareal med et tillæg på 3-6 pct.
fællesareal.
Der vil ikke herudover kunne ydes støtte til yderligere fællesareal.
 Den foreslåede grænse for ældreboliger er fleksibel, idet den f.eks.
 giver adgang til en fordeling på de 3 kategorier, med 20 pct.
boliger for par (75 m2), 20 pct. for stærkt bevægelseshæmmede (80 m2) og 60 pct. for enlige (60 m2).
Vedr. muligheden for at kommunalbestyrelsen kan tillade fravigelse af boligernes maksimale størrelse henvises til det ovenfor anførte.
6) Det foreslås, at støtte til ældreboliger kan ydes også til et fælles boligareal, således at der for flere boliger i en bebyggelse f.eks. kan indrettes et fælles opholdsrum, køkken, hobbyrum eller andet fælleslokale til boligformål.
Finansiering efter lovforslaget kan derimod ikke ske af servicearealer, som det efter bistandsloven påhviler kommunerne at tilvejebringe til brug også for kommunens øvrige beboere med behov derfor.
 Sådanne servicearealer, der anvendes til funktioner som f.eks.
behandling, der normalt ikke vil foregå i en selvstændig bolig, men derimod i en institution eller på en klinik, skal således fortsat finansieres efter bistandslovens regler herom.
Ældreboligloven er imidlertid ikke til hinder for, at sådanne servicearealer placeres i umiddelbar tilknytning til en ældreboligbebyggelse, idet en sådan placering tværtimod oftest vil være hensigtsmæssig, bl.a. når henses til, at de kommende boliger skal betjene også beboere med et stort plejebehov, beboere, der efter den gældende lovgivning ville bo på plejehjem med »fuld« service.
Servicearealer vil som hidtil kunne indrettes i forbindelse med almennyttige bebyggelser efter § 84 i lov om boligbyggeri, jfr.
det samtidigt fremsatte forslag til ændring heraf.
Dette vil herunder kunne ske i forbindelse med ombygning af en del af de almennyttige boliger til ældreboliger.
VEJLEDENDE REGLER Til hjælp for kommuner og bygherrer vil Boligministeriet i samarbejde med de berørte parter udarbejde en vejledning om ældreboliger.
Vejledningen tænkes udformet som et katalog med forslag og ideer til hensigtsmæssig indretning af ældreboliger.
I denne vejledning påregnes bl.a. følgende forhold omtalt:
1) Hver bolig bør mindst indeholde 2 beboelsesrum, 1 køkken og 1 bade- og WC-rum.
Baggrunden herfor er et ønske om at sikre, at boligerne bedst muligt svarer til beboergruppens behov og ønsker.
Dette svarer til den gældende praksis med hensyn til lette kollektivboliger, hvor langt hovedparten af alle eksisterende boliger har 2 og en mindre del 3 beboelsesrum.
2) Kommunalbestyrelsen bør søge at opnå en varieret størrelse af kommunens ældreboliger.
Det bør tilstræbes, at der i en kommune findes ældreboliger egnede for såvel enlige som par og svært bevægelseshæmmede, således at disse har mulighed for at opnå fuld individuel boligstøtte til nedbringelse af lejen.
Det tilføjes, at der efter bistandsloven fortsat vil være adgang til i konkrete tilfælde at yde hjælp til indretning af enkelt-boliger, således at disse gøres bedre egnede for beboere med invaliditet eller sygdoms- eller aldersbetinget svagelighed.
3) Af boligens bruttoetageareal kan der afgives et passende antal m2 til fælles boligareal for flere boliger.
Der bør tilstræbes et rimeligt forhold mellem boligareal og fællesboligarealet, således at boligerne bevarer karakter af en egentlig bolig.
4) Boligen bør uanset bestemmelserne i småhusreglementet indeholde mindst eet beboelsesrum med et gulvareal på mindst 18 m2. Mindst eet beboelsesrum bør have en bredde på 2,90 m.
Baggrunden herfor er et ønske om at sikre, at kørestolsbrugere kan bevæge sig frit i ældreboligen ved almindelig møblering.
 5) Boligens køkken bør have et gulvareal på mindst 5 m2.
6) Køkkenet kan indrettes i åben forbindelse med lejlighedens opholdsrum.
7) Såfremt der også er indrettet køkken i boligernes fællesboligareal, vil den enkelte boligs køkken kunne udformes med et gulvareal på mindre end 5 m2.
Bygningsreglementet indeholder krav om, at 1 beboelsesrum skal være mindst 18 m2, at rumbredden skal være mindst 2,2 m, og at køkkenet skal være minimum 7 m2 (ved ombygning 6 m2). Småhusreglementet, der bl.a. gælder for tæt-lav bebyggelse og dermed må antages at komme til at gælde for en stor del af de kommende ældreboliger, indeholder ikke tilsvarende krav.
I den kommende vejledning tænkes derfor beskrevet de krav, der synes hensigtsmæssigt at burde gælde for ældreboliger.
Herudover vil bygnings- og småhusreglementets (ens) krav om fri afstand foran køkkenbord og toilet, gangbredde m.v. automatisk gælde for ældreboligerne.
8) Der bør i umiddelbar tilknytning til boligen være mulighed for parkering af kørestol.
Kørestolsbrugere vil ofte have et behov for indendørs parkering af (og evt. opladning af) (elektrisk) kørestol, der anvendes til udendørsbrug.
Indretningen af ældreboliger i eksisterende ejendomme forudsættes gennemført under fornøden hensyntagen til de interesser, der måtte være til ejendommens bevaring.
FREMTIDIG VEJLEDNINGSVIRKSOMHED Når der er indsamlet erfaring vedr. loven vil det blive overvejet at udarbejde yderligere materiale om ældreboliger indeholdende forslag til hensigtsmæssig indretning af boliger i forskellig størrelse og ideer med hensyn til hensigtsmæssig placering af boligerne i forhold til f.eks. kollektiv trafik, butikker og social service, integrering i byggeri for andre aldersgrupper m.m.
TIL § 4 Som anført i § 3 skal alle ældreboliger som overvejende udgangspunkt være selvstændige lejligheder med eget køkken, bad og toilet.
Det kan imidlertid ikke udelukkes, at enkelte kommuner i takt med stigningen i antallet af meget gamle (over 80 år) og ofte stærkt svækkede personer ikke finder at have et tilstrækkeligt antal tidssvarende boliger til dækning af behovet hos denne persongruppe, og at sådanne kommuner derfor kan ønske også efter 1. januar 1988 at kunne opføre plejehjemslignende boliger i et vist omfang.
Det foreslås derfor, at kommunalbestyrelsen i særlige tilfælde kan beslutte, at ældreboliger indrettes uden eget køkken.
Boligerne skal derimod altid være udstyrede med bad og toilet.
Kapitel 3 TIL § 5 Det foreslås, at ældreboliger efter lovforslaget kan opføres og drives som udlejningsbyggeri af 1) almennyttige boligselskaber 2) selvejende institutioner 3) kommuner samt 4) private.
Kommuner og selvejende institutioner har hidtil opført og drevet beskyttede boliger og plejehjem, mens selvejende institutioner og almennyttige boligselskaber i dag står for opførelsen og driften af lette kollektivboliger.
Herudover åbnes der efter lovforslaget mulighed for, at også private kan forestå såvel opførelse som drift af ældreboliger som privat udlejningsbyggeri.
Uanset bygherretype foreslås, jfr. § 17, at kommunen får anvisningsret til alle ældreboliger.
Den foreslåede bestemmelse begrænser ikke kommunernes hidtidige mulighed for i overensstemmelse med reglerne i Indenrigsministeriets lånebekendtgørelse til ældreboligformål at leje private udlejningsejendomme opført af f.eks.
realrenteafgiftspligtige investorer.
Vedrørende sådanne lejemål anføres i lånebekendtgørelsen, at kommunerne kan lade sådanne boliger tilvejebringe uden dispensation fra reglerne om kommunal låneoptagelse, hvis kommunen samtidig i et pengeinstitut deponerer et beløb svarende til anlægssummen for det lejede.
For så vidt angår optagelse af indekslån til ældreboliger efter nærværende lovforslag vil der være automatisk låneadgang, og disse lån vil derfor kunne optages uden, at der stilles krav om deponering.
TIL § 6 Det foreslås, at boliger for ældre og personer med handicap efter loven kan indrettes ved:
 1) Nybyggeri (§ 6, stk. 1).
 2) Ombygning af eksisterende ejendomme (§ 6, stk. 2 og 3).
De under punkt 2 nævnte ejendomme forudsættes ikke ombygget i medfør af byfornyelses- eller boligforbedringsbeslutninger med henblik på at gøre bygningerne tidssvarende.
AD 1) Nybyggeriet, der må betragtes som lovens basismodel, foreslås fuldt ud at skulle opføres efter lovens regler såvel med hensyn til finansiering som indretning, jfr. § 3, stk. 1-5, § 7, stk. 1 og 2, § 10 og § 13.
AD 2) I lighed med det i dag gældende for etablering af statsstøttede ungdomsboliger findes det hensigtsmæssigt at åbne adgang for, at egnede, velbeliggende ejendomme kan ombygges til ældreboliger efter lovens regler om finansiering og indretning.
Ved erhvervelse af ejendomme til ældreboligformål er det efter forslagets § 6, stk. 2 en betingelse for at få omfinansieret ejendommen, at der samtidig finder en ombygning sted.
Det må herved forudsættes, at der er tale om en væsentlig ombygning, som gør ejendommen egnet for ældre og personer med handicap.
For at sikre, at optagelsen af indekslån ikke alene sker med det formål at omfinansiere en ejendom, foreslås, at der ikke kan ske omfinansiering af en eksisterende ejendom, såfremt den allerede ejes af bygherren, men alene finansiering af ombygningsudgiften.
Det bemærkes, at i det omfang ældreboliger indrettes i eksisterende almennyttige bebyggelser, vil tidligere bevilget statsstøtte bortfalde, jfr. § 86 i lov om boligbyggeri og det samtidig fremsatte forslag til lov om ændring heraf samt § 11.
Med hensyn til de ikke-ældre eller -handicappede beboere, der bor i ejendommen på ombygningstidspunktet, bemærkes, at disse efter lov om leje vil have ret til at blive boende.
Boligstøtte vil kunne ydes efter de særlige forbedringsboligstøtteregler i lov om individuel boligstøtte.
Der henvises til § 16, stk. 3 samt til bemærkningerne til § 18. TIL § 7 Efter den foreslåede finansieringsmodel finansieres forslagets ældreboliger således:
a) 85 pct. af ejendommens værdi finansieres med IS-lån. (Indekslån svarende til dem, som anvendes ved almennyttigt byggeri).
b) Kommunen indskyder en grundkapital på 13 pct. af ejendommens værdi.
Kommunen kan finansiere denne grundkapital ved låneoptagelse.
c) Beboerne betaler 2 pct. af ejendommens værdi i indskud (jfr. herom bemærkningerne til § 16). d) Kommunen betaler 25 pct. rentebidrag på IS-lånene.
e) Staten betaler 75 pct. rentebidrag på IS-lånene.
Såfremt der i alt pr. år udbetales statslige rentebidrag ud over, hvad der svarer til opførelse af 1.500 nye ældreboliger pr. år, modregnes det overskydende beløb i de kommunale bloktilskud.
f) Kommunen betaler afdragsbidrag svarende til den del, staten betaler for almennyttige boliger (svarende til 11,76 pct. af det samlede afdrag). Afdragsbidraget er afdraget på den del af lånet, der ligger mellem 75 og 85 pct. af ejendommens værdi.
Der vil i medfør af § 11 stk. 1 i lov om realkreditinstitutter blive fastsat regler om værdiansættelsen, der skal danne grundlag for udmålingen af de anførte indekslån.
Hvis der fremover på årsbasis ikke bliver opført flere nye ældreboliger end det antal ældreboliger (lette kollektivboliger, beskyttede boliger, kommunale pensionistboliger samt plejehjem), som opføres i dag - ca. 1.500 - vil kommunernes og statens økonomiske stilling være uændret ved denne finansieringsmodel, idet de nye bistandslovsregler med virkning fra 1. januar 1987 er lagt til grund.
Der henvises herom til de almindelige bemærkninger vedrørende forslagets økonomiske konsekvenser.
Det bemærkes, at kommunelån efter § 7, stk. 3 skal have oprykkende prioritet efter såvel oprindelige indestående lån (såvel nominallån som evt. indekslån) som indekslån optaget til finansiering af ombygningen.
Med hensyn til tilbagebetaling efter § 7, stk. 4 vil der for så vidt angår ældreboliger i almennyttige afdelinger, der også indeholder ikke-ældreboliger, til sin tid blive gennemført en harmonisering af tilbagebetalingen.
TIL § 8 Bestemmelsen svarer til den gældende boligbyggerilovs § 33 vedrørende tidspunktet for udbetaling af statslån til almennyttigt byggeri.
TIL § 9 Bestemmelsen svarer til den gældende boligbyggerilovs § 49 om rente- og afdragsbidrag.
TIL § 10 Det foreslås, at kommunegaranti efter § 10 ydes efter regler svarende til de i § 85 i den gældende lov om boligbyggeri fastsatte vedrørende kommunegaranti til lette kollektivboliger, plejehjem og beskyttede boliger.
Samtidig gives der ved den samtidigt foreslåede ændring af lov om realkreditinstitutter - for så vidt angår ombygninger efter § 6, stk. 3, - adgang til med denne kommunegaranti at fravige lånegrænsen på 85 pct., jfr. forslag til ændring af realkreditlovens § 10. TIL § 11 Ældreboliger vil kunne indrettes bl.a. ved ombygning af almennyttige beboelseslejligheder.
Disse lejligheder er i forvejen finansierede med statslig støtte i form af grundkapital, rentesikring eller afdrags- og rentebidrag.
Denne støtte vil bortfalde ved ombygningen til ældreboliger, og ved den her foreslåede bestemmelse åbnes der adgang for kommunen til at yde en tilsvarende støtte.
Der henvises til det samtidigt fremsatte forslag til ændring af lov om boligbyggeri.
Ved det hidtidige, tilsvarende bortfald af støtte ved indretning af pensionistboliger, beskyttede boliger, plejehjem o.l. i støttet byggeri har kommunerne kunnet overtage den bortfaldne støtte ved de lejekontrakter, de har indgået med boligselskabet.
Med overgangen til ældreboligloven, hvor lejekontrakterne indgås med boligtageren - og ikke kommunen er det, for at sikre en ensartet huslejedannelse i ældreboligerne, nødvendigt at give kommunerne hjemmel til at yde den støtte, der bortfalder.
Kommunalbestyrelsen kan hverken efter nærværende forslag eller efter det samtidig fremsatte forslag til følgelovgivning optage lån i realkreditinstitutterne eller modtage rentebidrag fra staten til den støtte, der bortfalder eller skal tilbagebetales ved tilvejebringelse af ældreboliger i eksisterende offentligt støttet byggeri.
Der kan kun ydes realkreditlån og udbetales rentebidrag efter denne lovs § 6, stk. og 3 til finansieringen af selve ombygningsarbejderne.
TIL § 12 Det foreslås, at købsprisen for eksisterende ejendomme, der erhverves med henblik på ombygning til ældreboliger, skal forelægges det lokale vurderingsråd.
Baggrunden for forslaget er et ønske om at sikre, at adgangen til at opnå støtte til erhvervelse af eksisterende ejendomme ikke kan give anledning til spekulationsmæssigt betingede stigninger i købspriserne på disse ejendomme.
TIL § 13 Det foreslås præciseret, at den kommunale støtte i de tilfælde, hvor ældreboliger opføres eller indrettes med kommunen selv som bygherre, består i en kommunal grundkapital svarende til kommunelån til de øvrige bygherrer.
Kommunens støtte ydes i øvrigt på tilsvarende måde som til de øvrige bygherrer efter § 7 stk.
2-3, § 8 og § 9. TIL § 14 Det foreslås, at indeks- og kommunelån i medfør af ældreboliglovens § 6, stk. 3 efter godkendelse fra kommunen som støttemyndighed skal kunne rykke for senere forbedringslån, således at der bliver større mulighed for at optage sådanne lån med sikkerhed indenfor 85 pct. af ejendommens værdi.
En forudsætning for, at indekslån kan rykke, er, at der er kommunal garanti for den del af lånet, der herefter har pantesikkerhed ud over 85 pct. af ejendommens værdi.
Desuden skal det pågældende realkreditinstitut være indforstået med rykningen.
For så vidt angår almennyttige ejendomme, hvortil der er ydet kommunal støtte til opførelse eller ombygning til ældreboliger, foreslås det, at pantebreve udstedt med hjemmel i § 3, stk. 6, i lov om boligbyggeri uden kommunal godkendelse skal kunne udstedes med pantesikkerhed forud for det indekslån, hvortil kommunen har ydet garanti.
Også her er det en forudsætning for, at indekslånet kan rykke, at der er kommunal garanti for den del af lånet, der herefter har pantesikkerhed ud over 85 pct. af ejendommens værdi, ligesom det pågældende realkreditinstitut skal være indforstået med rykningen.
Der henvises til, at lånegrænsen på 85 pct.
 samtidig foreslås fraveget for lån med kommunal garanti, jfr.
 bemækningerne til § 10.
Da kommunelånet (grundkapitallånet) efter lovforslagets § 7 skal have oprykkende panteret efter indekslånet med kommunegaranti, vil den almennyttige afdelings muligheder for at opnå lån til eventuel senere forbedring eller opretning af ejendommen under de nævnte forudsætninger være upåvirket af ældreboligindretningen og den kommunale medfinansiering og garantistillelse.
Formuleringen indebærer desuden, at et senere optaget indekslån med kommunal garanti efter ældreboligloven ved successiv ombygning til ældreboliger i prioritetsrækkefølgen kan placeres efter et tidligere ydet ældreboliglån.
TIL § 15 Det foreslås i lighed med § 58 i lov om boligbyggeri, at støtte efter ældreboligloven ikke skal kunne ydes til arbejde, der er udført forinden støttetilsagn opnås.
Baggrunden herfor er bl.a. et ønske om at sikre, at støtte efter loven bevirker en egentlig tilvækst af boliger egnede for ældre og personer med handicap.
TIL § 16 Bestemmelsen svarer i princippet til de for almennyttigt byggeri og lette kollektivboliger gældende regler, jfr. §§ 11, 43 og 82 i lov om boligbyggeri.
Beboerindskuddets størrelse, 2 pct. af anskaffelsessummen, svarer til indskuddet i almennyttigt byggeri.
Der vil hertil kunne opnås lån til betaling af beboerindskud efter reglerne i lov om individuel boligstøtte.
Kapitel 4 TIL § 17 Efter de gældende regler i bistandsloven står kommunerne for visitation til plejehjem og beskyttede boliger.
Udlejning af lette kollektivboliger sker i praksis i vidt omfang i et meget nært samarbejde mellem bygherren (det almennyttige selskab eller den selvejende institution) og kommunen.
Ved lovforslagets § 1 foreslås, at den enkelte kommune sørger for det fornødne antal boliger for ældre og personer med handicap, der har behov for sådanne boliger.
Herudover påhviler det kommunen finansielt at bidrage i mærkbart omfang til tilvejebringelse af kommende ældreboliger.
For at sikre en hensigtsmæssig anvendelse af ressourcerne, foreslås det derfor, at der - uanset om bygherren er et almennyttigt selskab, en selvejende institution eller en privat, der også forestår boligernes drift - gives kommunerne en fuld, formaliseret anvisningsret til alle boliger, der tilvejebringes efter ældreboligloven.
Hvis ældreboligerne ejes af et almennyttigt boligselskab, en selvejende institution eller en privat, vil det kun være anvisningsretten til boligerne, der foreslås overført til kommunen.
Den egentlige udlejning og administration tilkommer fortsat ejeren.
Ved § 17, stk. 2 foreslås, at den enkelte kommune, hvis den ønsker det, kan overlade sin anvisningsret til ejendommens ejer for en kortere eller længere periode.
Ejeren vil som ved udlejningsbyggeri i øvrigt kunne lade en administrator el.lign.
 forestå den praktiske udlejning.
Det bemærkes, at såfremt kommunen overlader anvisningsretten til ejendommens ejer, gælder for dennes virke de samme retssikkerhedsgarantier som gælder for offentlig virksomhedsudøvelse.
Således vil såvel offentlighedsloven som forvaltningsloven gælde for ejendomsejerens eventuelle udøvelse af anvisningsret.
I det omfang kommunalbestyrelsen vælger at overlade anvisningsretten til ejendommens ejer, vil kommunen have pligt til at fastsætte nærmere forskrifter for udøvelse af virksomheden.
Det bemærkes i denne forbindelse, at der ved en senere revision af lov om leje vil blive foreslået en opsigelsesbestemmelse, hvorefter personer, der overtager en ældrebolig i forbindelse med lejerens død, i lighed med boligbyggerilovens § 83 a om lette kollektivboliger vil kunne opsiges fra boligen, hvis de samtidig tilbydes en anden passende bolig.
Det må dog herved forudsættes, at der ved overvejelserne i forbindelse med opsigelse tages videst muligt hensyn til den tilbageblevne ægtefælle, og at opsigelse kun finder sted, hvor det skønnes strengt nødvendigt af hensyn til udnyttelsen af de eksisterende boliger.
Det samme gælder overtagelse af et lejemål ved lejerens skilsmisse og de øvrige i lejelovens §§ 75-78 nævnte tilfælde.
Det foreslås, at der ikke i ældreboligloven fastsættes kriterier for anvisning af ældreboligerne.
Den enkelte kommune kan således inden for den brede personkreds af ældre og personer med fysisk eller psykisk handicap med behov for en ældrebolig foretage anvisning efter en konkret vurdering af lokale forhold og behov.
TIL § 18 Det foreslås, at lejefastsættelsen for ældreboliger - uanset bygherre - sker i form af den fulde omkostningsbestemte leje svarende til det i dag gældende for alt støttet udlejningsbyggeri efter lov om boligbyggeri, herunder lette kollektivboliger.
Lejen skal kunne dække alle nødvendige udgifter til renholdelse, forsikringer, administration, prioritetsydelser vedrørende lån (i det omfang disse ikke dækkes af rente- og afdragsbidrag), vedligeholdelse, henlæggelser til planlagte og periodiske fornyelser og andre foreskrevne bidrag.
For almennyttige afdelinger vil dette omfatte bidrag til dispositionsfond, ligesom reglerne om byggefond finder anvendelse for dette byggeri.
Der henvises herom nærmere til de almindelige bemærkninger, hvoraf fremgår, at lov om leje og for almennyttigt byggeri tillige lov om boligbyggeri finder supplerende anvendelse for ældreboliger.
Lejen er således i princippet indkomst-uafhængig.
Beboere i ældreboliger vil uanset deres indkomst skulle betale en leje, der i princippet dækker de omkostninger ved boligernes drift, der ikke dækkes af rente- og afdragsbidrag.
Der sker således ikke inddragelse af beboeres pension/ indtægt eller en del heraf til dækning af boligudgiften som efter de gældende regler for plejehjem.
Beboerne vil efter reglerne i lov om individuel boligstøtte kunne opnå boligstøtte til betaling af en del af lejen.
Lejen fastsættes for hver enkelt bebyggelse forstået som boliger opført samtidig af samme bygherre.
Lejefastsættelse forudsættes at gælde det samlede bruttoetageareal inkl. evt. fælles boligareal.
Det bemærkes, at lejen efter den foreslåede lejefastsættelsesmetode i modsætning til efter lejelovens regler ikke indeholder et afkast.
Såfremt en kommune udlejer ældreboliger, vil den således ikke, som hvis den optræder som »privat« udlejer af almindeligt udlejningsbyggeri, oppebære et afkast, og beboerne vil altså ikke skulle bidrage hertil.
Det foreslås, at tilsynet med lejefastsættelse for ældreboligerne, uanset om udlejer er et almennyttigt selskab, en selvejende institution eller private, foretages af kommunalbestyrelsen.
Reglen svarer til kommunalbestyrelsens tilsyn med lejefastsættelse i almennyttigt byggeri og lette kollektivboliger efter § 7 i den gældende lov om boligbyggeri, ligesom tilsynet med den daglige drift af plejehjem og beskyttede boliger efter bistandslovens § 82 føres af kommunalbestyrelsen.
For så vidt angår oprindelige beboere i privat udlejningsbyggeri, der ombygges til ældreboliger, vil det ved en senere revision af lejelovgivningen blive foreslået, at de hidtidige regler om lejefastsættelse, eventuel huslejenævnsbehandling m.v. skal forblive uændret for disse bebeoere.
Det foreslåede svarer til, hvad der i dag gælder vedrørende private udlejningsejendomme, der erhverves af almennyttige boligselskaber.
TIL § 19 Boligydelse og boligsikring efter lov om individuel boligstøtte kan kun ydes til selvstændige lejligheder forsynet med køkken med indlagt vand og forsvarligt afløb for spildevand.
Det foreslås i § 19, stk. 1, at lejen for de ældreboliger efter § 4, der måtte blive indrettet som ikke-selvstændige lejligheder uden eget køkken fastsættes efter lignende retningslinier, som i de tilfælde, hvor der kunne ydes boligstøtte.
Evt. overskydende beløb betales af kommunen med en statsrefusion på 75 pct.
Ved husstandsindkomst forestås i denne forbindelse samme begreb som efter lov om individuel boligstøtte.
Lejen vil selvsagt i intet tilfælde kunne overstige den omkostningsbestemte leje, jfr. § 18.
Det forudsættes, at den i stk. 3 foreslåede reguleringsordning ændres i overensstemmelse med eventuel regulering af grænsebeløbet i lov om individuel boligstøtte.
TIL § 20 Det foreslås, at ombygningsarbejder efter ældreboligloven altid fuldt ud betragtes som en forbedring, for hvilken lejeforhøjelse kan kræves i overensstemmelse med de gældende regler herom.
Kapitel 5 TIL § 21 For at sikre, at ældreboliger til stadighed kan opfylde tidssvarende krav til kvalitet og indretning samt mere generelle ønsker fra boligtagere, kommuner og bygherrer, kan der være behov for at kunne foretage forsøg, hvor f.eks. alternative byggemetoder, nye boligformer og lignende ideer kan afprøves.
Som eksempel herpå kan nævnes indretning af boligfællesskaber/ ældreboligkollektiver og forsøg med elevatorer.
Med henblik på at sikre, at kommende revisioner af ældreboligloven kan bygge på de indvundne erfaringer, og derved medvirke til at sikre de bedst mulige boliger for ældre og personer med handicap også på længere sigt, foreslås, at der i loven indføres en forsøgsbestemmelse, således at boligministeren i konkrete sager får mulighed for at fravige de i loven fastsatte regler med hensyn til indretning, anvendelse og drift af ældreboliger.
Der vil derimod ikke være mulighed for at fravige de gældende udgiftsrammer.
En tilsvarende forsøgsbestemmelse eksisterer for støttet byggeri efter boligbyggerilovens § 62 a.
TIL § 22 Det foreslås, at kommunalbestyrelsen er tilsynsmyndighed med hensyn til drift af ældreboliger, herunder med hensyn til overholdelse af lovens regler om lejens fastsættelse m.v.
Under hensyn til kommunernes medfinansiering af ældreboligbyggeriet foreslås en meget høj grad af decentralisering.
Der vil således ikke ud over de enkelte tilfælde, der efter lovforslaget direkte kræver boligministerens medvirken, blive fastsat administrative rutiner, hvorefter de enkelte byggeprojekter indsendes til Boligministeriet til godkendelse, men alene en ordning, med henblik på ministeriets indsamling og formidling af mere generelle erfaringer samt udarbejdelse af statistik.
Den enkelte kommune fastsætter selv inden for lovgivningens rammer de nærmere regler for boligernes drift, herunder for det kommunale tilsyn med driften af de boliger, der ejes af andre end kommunen selv.
For så vidt angår ældreboliger, der opføres af almennyttige boligselskaber, suppleres den foreslåede § 22 dog som anført med de i lov om boligbyggeri fastsatte tilsynsregler.
TIL § 23 Reglerne for regnskabsaflæggelse svarer i hovedtræk til bestemmelserne i boligbyggerilovens §§ 13 og 18 om regnskabsaflæggelse for almennyttigt byggeri.
For kommunalt ejede ældreboliger gælder dog de revisionsregler, der er fastsat for kommunernes virksomhed i lov om kommunernes styrelse.
Kapitel 6 TIL § 24 Det foreslås, at ældreboliger, der har fået støtte efter loven, ikke skal kunne anvendes til andet formål, med mindre kommunalbestyrelsen giver tilladelse hertil - f.eks. fordi ejendommen ikke længere er egnet til ældreboliger, eller fordi der ikke længere er behov for sådanne boliger i kommunen.
Kommunalbestyrelsen vil kunne stille som betingelse for en sådan tilladelse, f.eks. at ydet støtte (såvel lån som afdrags- og rentebidrag) tilbagebetales.
TIL § 25 Det foreslås fastslået, at ældreboligejendomme ikke skal kunne overdrages til andre end dem, der er nævnt i § 5. Ejendommen kan ikke overdrages, såfremt overdragelsen medfører, at ældreboligerne ikke fortsat kan udlejes.
TIL § 26 Det foreslås, at begrænsningerne i råderetten over en ældreboligejendom sikres ved en deklaration, der tinglyses på ejendommen som en fortrinsret.
TIL § 27 Det foreslås, at ejeren - f.eks. et dødsbo efter en privat person, der har ejet og drevet ældreboliger - kan forlange, at kommunen overtager boligerne til en pris svarende til restgælden på indekslån og kommunelån (og for ombygninger tillige oprindelige, foranstående lån), såfremt ejendommen ikke kan sælges til denne eller højere pris til anden side.
Kapitel 7 TIL § 28 Vurderingen af virkningen på boligforsyningen af den foreslåede nye ældreboligordning er behæftet med usikkerhed, indtil erfaring med reglernes praktiske virkning indvindes.
Da behandlingen af sager vedrørende opførelse og drift af ældreboligerne efter forslaget som udgangspunkt fuldt ud er lagt ud til kommunerne foreslås, at ministeren kan kræve, at kommunerne til ministeriet skal indsende materiale vedrørende ældreboliger til brug for bl.a. opsamling og formidling af erfaringer i form af udsendelse af publikationer samt statistikudarbejdelse og vurdering af bl.a. lovens bygningsmæssige og økonomiske virkninger.
Kommunerne vil med udgangspunkt i denne bestemmelse endvidere blive pålagt at indberette de tilfælde til Boligministeriet, hvor der meddeles dispensation efter forslagets § 4.
For at kunne følge aktiviteten af ældreboligbyggeriet skal Boligministeriet endvidere hvert år i oktober måned modtage oplysninger om, hvor mange ældreboliger den enkelte kommune påtænker at iværksætte i det kommende år.
Kommunen kan ikke påbegynde flere ældreboliger, end der er indberettet.
TIL § 29 På linie med hvad der gælder på ungdomsboligområdet, foreslås oprettet et ældreboligråd, der som rådgivende organ for boligministeren skal foretage en permanent og systematisk opfølgning af ældreboligområdet og de ældres boligforhold.
Rådet skal endvidere virke som et ideeforum, egnet til at fremme dialogen på området.
Rådet vil blive sammensat af repræsentanter fra myndigheder og organisationer, der arbejder med ældreboligområdet og har med disse problemer at gøre.
Rådet vil i sin virksomhed bl.a. løbende kunne holde boligministeren underrettet om sine overvejelser og vurderinger, idet udviklingen i de ældres boligforhold må skønnes at kunne blive af en sådan karakter, at der fremover kan være behov for en rådgivning af de besluttende myndigheder på dette område.
Hvor der er særlige økonomiske eller sociale problemer forbundet med at sikre de ældre rimelige boligforhold, er det rådets opgave at afgive indstilling til boligministeren om foranstaltninger til afhjælpning heraf.
Rådet skal samtidig følge og vurdere boligforholdene for særlige ældregrupper, som erfaringsmæssigt har mere specielle boligproblemer og i fornødent omfang indstille, hvorledes disse specielle problemer kan tænkes løst.
Rådet vil herunder kunne holde sig underrettet om eksempelvis udlejningssituationen og øvrige økonomiske og organisatorisk- administrative forhold i ældreboligsektoren.
Rådet skal endelig overveje planlægningen og udformningen af fremtidige boliger for ældre.
Sekretariatsfunktionen varetages af Boligministeriet.
Det bemærkes, at formanden for ældreboligrådet agtes aflønnet efter samme retningslinier som formanden for det nuværende ungdomsboligråd.
TIL § 30 Bestemmelsen svarer til de tilsvarende bestemmelser i lov om boligbyggeri, lov om byfornyelse og boligforbedring m.fl.
TIL § 31 Det foreslås, at den kasse- og regnskabsmæssige forvaltning for så vidt angår rentebidraget udføres af Kongeriget Danmarks Hypotekbank og Finansforvaltning i lighed med, hvad der gælder for boligbyggeri opført med støtte efter lov om boligbyggeri.
TIL § 32 Bestemmelsen giver i lighed med hvad der gælder efter § 92 i lov om boligbyggeri boligministeren adgang til at fastsætte nærmere bestemmelser vedrørende administrationen af loven.
TIL § 33 Det foreslås, at loven træder i kraft 1. januar 1988.
Fra og med denne dato vil der ikke kunne påbegyndes opførelse af ældreboliger i henhold til bistandsloven (plejehjem og beskyttede boliger). Efter den 31.12.1987 vil der heller ikke kunne gives tilsagn til opførelse af lette kollektivboliger efter lov om boligbyggeri.
Tilsvarende kan der fra samme dato heller ikke indgås lejeaftaler vedrørende pensionistboliger efter lov om individuel boligstøtte.
Der henvises herom nærmere til de almindelige bemærkninger vedrørende ændringer af de nævnte love.
TIL § 34 Det foreslås fastsat, at loven tages op til revision i folketingsåret 1992-93. Baggrunden herfor er et ønske om at sikre gennemførelse af de justeringer, der må vise sig hensigtsmæssige, når de første erfaringer foreligger med hensyn til lovens praktiske virkninger, jfr. også bemærkninger til § 28.
Det er herved forudsat, at også spørgsmålet om tilnærmelse af driften af eksisterende ældreboliger til forslagets regler vil kunne tages op i forbindelse med den foreslåede revision.
Forslaget indeholder derfor ikke bestemmelser om eksisterende ældreboligers evt. overgang til senere drift efter forslagets regler.
Ældreboliger af de eksisterende typer vil således kunne videreføres i den oprindelige form.
Også de eksisterende plejehjem vil efter den nye lovs ikrafttræden kunne videreføres som institutioner, hvor service ydes, og hvor den enkelte beboers bolig ikke er en særskilt lejlighed.
Disse institutioner vil således fortsat kunne stå til rådighed for de ældre, som er i en situation, hvor den service, kommunen kan yde i den ældres hjem, ikke længere slår til.
Efter lovforslaget vil ejerne af sådanne boliger imidlertid umiddelbart også få mulighed for at kunne få finansieret ombygning af boligerne til ældreboliger, jfr. § 6, stk. 3.
