Nr LSF 19 Forslag til Lov om Hovedstadens Sygehusfællesskab Fremsat af sundhedsministeren (Yvonne Herløv Andersen) den 26. oktober 1994 Vedtaget ved tredjebehandling den 15. december 1994 Lov nr. 1132 af 21/12/1994 Kapitel 1 Opgaver § 1. Hovedstadens Sygehusfællesskab varetager sygehusbehandling  

 m.v. af borgerne i Københavns og Frederiksberg Kommuner.
 Stk. 2. Sygehusfællesskabet varetager sygehusbehandling m.v. af  

 øvrige borgere, der efter lov om sygehusvæsenets regler om frit sygehusvalg  

 ønsker behandling på sygehuse i sygehusfællesskabet.
 Stk. 3. Sygehusfællesskabet varetager sygehusbehandling m.v. af  

 lands- og landsdelspatienter fra amtskommunerne.
 Stk. 4. Sygehusfællesskabet skal som universitetssygehusvæsen i  

 tæt samarbejde med det øvrige danske sundhedsvæsen sikre, at det danske  

 sundhedsvæsen på et højt fagligt niveau kan varetage undersøgelse, behandling  

 og pleje af patienter, forsknings- og udviklingsarbejde samt uddannelse af  

 sundhedspersonale.
 Stk. 5. Sygehusfællesskabet medvirker til at udvikle den  

 sundhedsfremmende og forebyggende indsats.
 § 2. Sygehusfællesskabet sikrer Rigshospitalet som et  

 sundhedsvidenskabeligt udviklingscenter med særlige opgaver inden for  

 patientbehandling, forskning og uddannelse.
 § 3. Sygehusfællesskabet varetager i øvrigt opgaver, der efter  

 lovgivningen er henlagt til sygehusvæsenet på de i lovgivningen anførte  

 vilkår.
Kapitel 2 Etablering m.v.
 § 4. Københavns og Frederiksberg Kommuner og staten etablerer  

 sygehusfællesskabet ved vederlagsfrit at overføre deres sygehuse og hertil  

 knyttede institutioner m.v. til sygehusfællesskabet.
Stk. 2. De af stk. 1 omfattede sygehuse og institutioner m.v.  

 overføres til sygehusfællesskabet med de rettigheder og forpligtelser,  

 hvormed de har tilhørt de tidligere ejere.
Dog overføres ikke restgæld på  

 lån, der er sikret med pant i de overførte ejendomme.
 Stk. 3. Tilpasninger i opgavefordelingen mellem  

 sygehusfællesskabet og Københavns og Frederiksberg Kommuner fastlægges ved  

 aftale mellem de to kommunalbestyrelser og sundhedsministeren.
Stk. 4. Bestemmelserne i lov om offentlige myndigheders registre  

 om statslige myndigheders registre finder tilsvarende anvendelse på registre,  

 der føres for sygehusfællesskabet.
Sundhedsministeren kan bemyndige  

 sygehusfællesskabet til at fastsætte forskrifter for sygehusfællesskabets  

 registre.
 § 5. Der kan mellem Københavns og Frederiksberg  

 kommunalbestyrelser og bestyrelsen for sygehusfællesskabet indgås aftale om  

 levering af ydelser med tilknytning til sygehusfællesskabets  

 opgavevaretagelse.
Kapitel 3 Økonomi og finansiering m.v.
 § 6. For sygehusfællesskabets økonomiske forvaltning finder  

 bestemmelserne i kapitel V og § 54 i lov om kommunernes styrelse tilsvarende  

 anvendelse, medmindre andet er fastsat i denne lov eller i  

 sygehusfællesskabets vedtægt.
 Stk. 2. Ved revisionen af de under sygehusfællesskabet hørende  

 regnskabsområder skal det, ud over hvad der følger af stk. 1, påses, at der  

 ved forvaltningen af midlerne og driften af de virksomheder, hvis regnskaber  

 er omfattet af revisionen, er taget skyldige økonomiske hensyn.
 Stk. 3. Rigsrevisor kan af egen drift eller på anmodning af  

 statsrevisorerne foranstalte undersøgelser i henhold til rigsrevisorloven af  

 sygehusfællesskabets regnskaber samt udvalgte regnskabsområder herunder.  

 Rigsrevisor har til brug for sådanne undersøgelser adgang til  

 sygehusfællesskabets regnskabsmateriale m.v. i overensstemmelse med  

 rigsrevisorlovens §§ 12 og 13.
 Stk. 4. Københavns og Frederiksberg Kommuners revisorer kan på  

 tilsvarende måde som rigsrevisor foranstalte undersøgelser af  

 sygehusfællesskabets regnskaber, jf. stk. 3.
§ 7. Forslag til årsbudget og flerårige budgetoverslag skal  

 undergives to behandlinger i bestyrelsen med mindst otte ugers mellemrum.  

 Efter 1. behandling sendes forslaget til årsbudget og flerårige  

 budgetoverslag senest den 1. juli til Københavns og Frederiksberg  

 kommunalbestyrelser samt til sundhedsministeren.
Ved 2. behandling, der skal  

 foregå senest den 1. oktober, vedtages forslaget af bestyrelsen, jf. § 12,  

 stk. 2. Det endeligt vedtagne årsbudget og de flerårige budgetoverslag sendes  

 til Københavns og Frederiksberg kommunalbestyrelser samt til  

 sundhedsministeren, finansministeren og indenrigsministeren.
Stk. 2. Sygehusfællesskabets årsregnskab afgives af bestyrelsen  

 til revision inden en af indenrigsministeren fastsat frist.
Det endeligt  

 godkendte årsregnskab skal sammen med revisionsberetningen og de afgørelser,  

 som bestyrelsen har truffet i forbindelse hermed, sendes til Københavns og  

 Frederiksberg kommunalbestyrelser samt til sundhedsministeren,  

 finansministeren og indenrigsministeren.
§ 8. Københavns og Frederiksberg Kommuner betaler en andel af  

 sygehusfællesskabets udgifter svarende til deres forbrug.
Kommunernes  

 betalinger i budgetåret sker som acontobetaling, der fastlægges på baggrund  

 af de to kommuners forventede forbrug det foregående år.
Acontobetalingen  

 sker med en tolvtedel månedligt.
Inden 1. juli i det efterfølgende år  

 foretages der på grundlag af sygehusfællesskabets regnskab en endelig  

 opgørelse af betalingen på grundlag af de to kommuners faktiske forbrug.  

 Overskud eller underskud indregnes i de to kommuners betaling i det derefter  

 følgende budgetår.
 Stk. 2. Staten betaler et beløb, der dels medgår til  

 finansieringen af sygehusfællesskabets særlige opgaver, jf. § 1, stk. 4, og §  

 2, dels finansierer et beløb, som sygehusfællesskabet årligt betaler til  

 amtskommunerne, Københavns og Frederiksberg Kommuner samt Færøernes og  

 Grønlands hjemmestyre, jf. stk. 4. Betalingen sker med en tolvtedel  

 månedligt.
 Stk. 3. Tidspunktet for de i stk. 1 og 2 nævnte  

 tolvtedelsbetalinger fastsættes i sygehusfællesskabets vedtægt.
 Stk. 4. Sundhedsministeren fastsætter regler om beregningen af det  

 i stk. 2 nævnte beløb til amtskommunerne, Københavns og Frederiksberg  

 Kommuner samt Færøernes og Grønlands hjemmestyre.
Kapitel 4 Ledelse § 9. Sygehusfællesskabet ledes af en bestyrelse, der har det  

 overordnede ansvar for sygehusfællesskabet.
Bestyrelsen består af 15  

 medlemmer.
Københavns og Frederiksberg kommunalbestyrelser udpeger  

 henholdsvis 7 og 2 medlemmer, og sundhedsministeren udpeger 6 medlemmer.
For  

 hvert medlem udpeges en stedfortræder, der kan indtræde, når det pågældende  

 medlem har forfald.
Stk. 2. Valgene har virkning for kommunalbestyrelsernes  

 funktionsperiode.
Valgene har dog virkning, indtil nyvalg har fundet sted.  

 Kommunalbestyrelserne og sundhedsministeren kan til enhver tid afsætte et af  

 dem udpeget bestyrelsesmedlem eller stedfortræder.
 Stk. 3. Kommunalbestyrelserne og sundhedsministeren har  

 instruktionsbeføjelse over for de af dem udpegede bestyrelsesmedlemmer og  

 stedfortrædere.
§ 10. Bestyrelsen ansætter en direktion, som varetager den daglige  

 administrative og økonomiske ledelse inden for rammer, der fastlægges af  

 bestyrelsen.
Direktionen ansætter og afskediger sygehusfællesskabets  

 personale.
 § 11. De nærmere regler om sygehusfællesskabets styrelse m.v.  

 fastsættes i en vedtægt, der vedtages af bestyrelsen og godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 Stk. 2. Bestyrelsen vedtager selv sin forretningsorden.
 Stk. 3. Bestyrelsen vælger selv sin formand og to næstformænd.
Stk. 4. Bestyrelsen træffer bestemmelse om vederlag til  

 bestyrelsens medlemmer og stedfortrædere.
Vederlaget godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 § 12. Bestyrelsen er beslutningsdygtig, når mindst 8 medlemmer er  

 til stede.
 Stk. 2. Bestyrelsens beslutninger træffes ved stemmeflertal, jf.  

 dog stk. 3.
 Stk. 3. Vedtagelse af forslag, der har vidtrækkende betydning for  

 tilrettelæggelsen af det samlede danske sygehusvæsen, kræver, at mindst 10  

 medlemmer af bestyrelsen stemmer for forslaget.
 Stk. 4. Bestyrelsens beslutninger indføres i en  

 beslutningsprotokol, der underskrives af samtlige tilstedeværende medlemmer.  

 Et bestyrelsesmedlem, der ikke er enig i bestyrelsens beslutning, har ret til  

 at få sin mening kort indført i protokollen.
Kapitel 5 Planlægningsbestemmelser m.v.
§ 13. Bestyrelsen udarbejder en plan for tilrettelæggelsen af  

 virksomheden efter denne lov.
Udarbejdelse af planen, herunder høring efter  

 stk. 2, koordineres med Københavns og Frederiksberg Kommuner.
 Stk. 2. Forud for endelig vedtagelse af planen eller væsentlige  

 ændringer heri skal der indhentes udtalelser fra de berørte amtskommuner,  

 Sundhedsstyrelsen, Københavns og Frederiksberg Kommuner samt praksissektoren  

 i de to kommuner.
 Stk. 3. Planen indgår i den plan for tilrettelæggelsen af  

 Københavns og Frederiksberg Kommuners virksomhed på sundhedsområdet, som skal  

 udarbejdes efter reglerne om sundhedsplanlægning i lov om offentlig  

 sygesikring.
 Stk. 4. Københavns og Frederiksberg kommunalbestyrelser og  

 sundhedsministeren kan af sygehusfællesskabets bestyrelse forlange meddelt  

 enhver oplysning, som er nødvendig for varetagelsen af de nævnte parters  

 opgaver på sundhedsområdet.
Kapitel 6 Bestemmelser om personale § 14. Løn- og andre ansættelsesvilkår for personale, der ansættes  

 i sygehusfællesskabet, godkendes af et nævn, der består af finansministeren,  

 overborgmesteren i Københavns Kommune og borgmesteren i Frederiksberg  

 Kommune.
 Stk. 2. Nævnet træffer afgørelse ved enstemmighed.
Stk. 3. Finansministeren fastsætter efter forhandling med  

 bestyrelsen for sygehusfællesskabet og Københavns og Frederiksberg  

 kommunalbestyrelser nærmere regler om nævnets virksomhed.
Nævnet fastsætter  

 selv sin forretningsorden.
 § 15. I forbindelse med at udførelsen af de opgaver, der er nævnt  

 i kapitel 1, overtagesaf sygehusfællesskabet, overgår de tjenestemænd, der  

 pr. 31. december 1994 er ansat i staten og Københavns og Frederiksberg  

 Kommuner til løsning af disse opgaver, til ansættelse i sygehusfællesskabet  

 på vilkår svarende til de hidtidige tjenestemandsvilkår.
 Stk. 2. De tjenestemænd, der er nævnt i stk. 1, får ved  

 pensionering fra denne ansættelse udbetalt den samlede tjenestemandspension  

 af sygehusfællesskabet.
 Stk. 3. Udgift til tjenestemandspensioner, der aktualiseres ved  

 sygdom, alder og dødsfald, deles mellem den hidtidige  

 pensionsgiver/ansættelsesmyndighed og sygehusfællesskabet i forhold til den  

 del af den enkelte tjenestemands pensionsalder pr. 1. januar 1995, der er  

 optjent henholdsvis i staten og Københavns og Frederiksberg Kommuner, og den  

 del af den pågældendes pensionsalder, der er optjent under ansættelsen i  

 sygehusfællesskabet efter 1. januar 1995.
 Stk. 4. Udgift til tjenestemandspensioner, der aktualiseres ved  

 uansøgt afsked, der ikke er begrundet i sygdom eller alder, deles som anført  

 i stk. 3 fra en af finansministeren efter drøftelse med bestyrelsen for  

 sygehusfællesskabet fastsat alder efter det 60. år.
 Stk. 5. Finansministeren fastsætter efter drøftelse med Københavns  

 og Frederiksberg kommunalbestyrelser nærmere regler for pensionsberegning,  

 -administration og -deling og revision m.v. af tjenestemandspensioner, der  

 skal deles efter stk. 3 og 4.
 Stk. 6. Afgørelse af tvivlsspørgsmål i henhold til stk. 1-5  

 træffes af finansministeren efter drøftelse med Københavns og Frederiksberg  

 kommunalbestyrelser.
Kapitel 7 Tilsyn § 16. Tilsynet med sygehusfællesskabets virksomhed varetages af  

 indenrigsministeren.
Lov om kommunernes styrelse § 55, stk. 1, § 57, § 60, §  

 61, stk. 1-5, og § 61 b, stk. 1, om tilsynet med kommunalbestyrelsens  

 virksomhed finder tilsvarende anvendelse på tilsynet.
Kapitel 8 Straffebestemmelser § 17. Et medlem af sygehusfællesskabets bestyrelse, der gør sig  

 skyldig i grov tilsidesættelse af de pligter, som den pågældendes hverv  

 medfører, straffes med bøde.
Simpelt uagtsom pligttilsidesættelse straffes  

 dog ikke.
 Stk. 2. Påtale efter stk. 1 sker efter indenrigsministerens  

 begæring.
Kapitel 9 Overgangs- og ikrafttrædelsesbestemmelser § 18. Loven træder i kraft den 1. januar 1995.
 Stk. 2. §§ 9-12, 16, 17 og 20 træder dog i kraft dagen efter  

 bekendtgørelsen i Lovtidende.
 § 19. Lov nr. 1082 af 23. december 1992 om Rigshospitalet ophæves.  

 Regler fastsat i medfør af lov om Rigshospitalet forbliver dog i kraft,  

 indtil de afløses af nye regler fastsat i medfør af denne lov.
 Stk. 2. Sygehusfællesskabet sikrer opfyldelsen af den fireårige  

 budgetaftale for 1993-96 for Rigshospitalet.
 § 20. Københavns og Frederiksberg Kommuner indskyder i 1995 et  

 beløb svarende til Københavns henholdsvis Frederiksberg Kommunes budgetter  

 for 1994 for de områder, der omfattes af sygehusfællesskabet, fratrukket 1,5  

 pct.
 Stk. 2. De i stk. 1 nævnte beløb opreguleres til 1995 pris- og  

 lønniveau og reguleres med konsekvenserne for 1995 af den mellem regeringen,  

 Amtsrådsforeningen samt Københavns og Frederiksberg Kommuner indgåede aftale  

 om udviklingen af sygehusvæsenet i perioden 1995-98.
 Stk. 3. Overskud eller underskud i 1995 fordeles mellem Københavns  

 og Frederiksberg Kommuner i forhold til disses faktiske forbrug i året og  

 indregnes i de to kommuners betaling i 1997.
Stk. 4. Staten indskyder i 1995 og 1996 et beløb svarende til den  

 bevilling, som staten i henhold til den fireårige budgetaftale skulle have  

 ydet til Rigshospitalet i det pågældende år.
I 1997 indskyder staten et beløb  

 svarende til beløbet for 1996 opregnet til pris- og lønniveau for 1997.
 Stk. 5. Staten indskyder endvidere opsparede drifts- og  

 anlægsmidler vedrørende Rigshospitalet inden for rammerne af den fireårige  

 budgetaftale.
 Stk. 6. Bestyrelsen vedtager årsbudget for 1995 inden for de i  

 stk. 1, 2, 4 og 5 angivne rammer.
Stk. 7. Statens og kommunernes betalinger, jf. stk. 1 og 4, til  

 sygehusfællesskabet sker med en tolvtedel månedligt.
Tidspunktet for  

 betalingerne fastsættes i sygehusfællesskabets vedtægt.
§ 21. Sygehusfællesskabet fastsætter taksterne for Rigshospitalets  

 ydelser i 1995 og 1996 således, at den samlede takstbetaling under  

 forudsætning af uændret aktivitet og diagnosesammensætning er uændret i  

 forhold til det foregående år bortset fra pris- og lønregulering samt  

 ændringer i den samlede forrentning og afskrivning af investeringer foretaget  

 i 1994 og følgende år.
Endvidere indregnes udgifter, som amtskommunerne  

 kompenseres for over de generelle tilskud.
Ved uændret aktivitet forstås et  

 uændret antal behandlede patienter med en uændret diagnosesammensætning og et  

 uændret færdigbehandlingsniveau.
Taksterne for nye behandlingsformer  

 fastsættes særskilt uden for den nævnte ramme.
§ 22. Staten yder fra 1996 et årligt tilskud til  

 sygehusfællesskabet til aflastning af Københavns og Frederiksberg Kommuners  

 sygehusudgifter.
Tilskuddet anvendes til at nedbringe de to kommuners  

 betalinger i forholdet 840 til 160. I 1996 udgør tilskuddet 1 mia. kr. i 1995  

 pris- og lønniveau.
Fra 1997 nedtrappes tilskuddet med 100 mio. kr. årligt  

 frem til og med år 2005.
 Stk. 2. Det i stk. 1 nævnte tilskud udbetales med en tolvtedel  

 månedligt.
 § 23. Uanset bestemmelsen i § 12 i lov om sygehusvæsenet kan  

 sygehusfællesskabet først fra den 1. januar 1996 af Københavns og  

 Frederiksberg Kommuner opkræve betaling pr. sengedag for færdigbehandlede  

 patienter, der er indlagt på sygehusfællesskabets sygehuse, og som har bopæl  

 i en af de to kommuner.
Oprindeligt fremsat forslag Kapitel 1 Opgaver § 1. Hovedstadens Sygehusfællesskab varetager sygehusbehandling  

 m.v. af borgerne i Københavns og Frederiksberg kommuner.
 Stk. 2. Sygehusfællesskabet varetager sygehusbehandling m.v. af  

 øvrige borgere, der efter lov om sygehusvæsenets regler om frit sygehusvalg  

 ønsker behandling på sygehuse i sygehusfællesskabet.
 Stk. 3. Sygehusfællesskabet varetager sygehusbehandling m.v. af  

 lands- og landsdelspatienter fra amtskommunerne.
 Stk. 4. Sygehusfællesskabet skal som universitetssygehusvæsen i  

 tæt samarbejde med det øvrige danske sundhedsvæsen sikre, at det danske  

 sundhedsvæsen på et højt fagligt niveau kan varetage undersøgelse, behandling  

 og pleje af patienter, forsknings- og udviklingsarbejde samt uddannelse af  

 sundhedspersonale.
 Stk. 5. Sygehusfællesskabet medvirker til at udvikle den  

 sundhedsfremmende og forebyggende indsats.
 § 2. Sygehusfællesskabet sikrer Rigshospitalet som et  

 sundhedsvidenskabeligt udviklingscenter med særlige opgaver inden for  

 patientbehandling, forskning og uddannelse.
 § 3. Sygehusfællesskabet varetager i øvrigt opgaver, der efter  

 lovgivningen er henlagt til sygehusvæsenet på de i lovgivningen anførte  

 vilkår.
Kapitel 2 Etablering m.v.
 § 4. Københavns og Frederiksberg kommuner og staten etablerer  

 sygehusfællesskabet ved vederlagsfrit at overføre deres sygehuse og hertil  

 knyttede institutioner m.v. til sygehusfællesskabet.
Stk. 2. De af stk. 1 omfattede sygehuse og institutioner m.v.  

 overføres til sygehusfællesskabet med de rettigheder og forpligtelser,  

 hvormed de har tilhørt de tidligere ejere.
Dog overføres ikke restgæld på  

 lån, der er sikret med pant i de overførte ejendomme.
 Stk. 3. Tilpasninger i opgavefordelingen mellem  

 sygehusfællesskabet og Københavns og Frederiksberg kommuner fastlægges ved  

 aftale mellem de to kommunalbestyrelser og sundhedsministeren.
Stk. 4. Bestemmelserne i lov om offentlige myndigheders registre  

 om statslige myndigheders registre finder tilsvarende anvendelse på registre,  

 der føres for sygehusfællesskabet.
Sundhedsministeren kan bemyndige  

 sygehusfællesskabet til at fastsætte forskrifter for sygehusfællesskabets  

 registre.
 § 5. Der kan mellem Københavns og Frederiksberg  

 kommunalbestyrelser og bestyrelsen for sygehusfællesskabet indgås aftale om  

 levering af ydelser med tilknytning til sygehusfællesskabets  

 opgavevaretagelse.
Kapitel 3 Økonomi og finansiering m.v.
 § 6. For sygehusfællesskabets økonomiske forvaltning finder  

 bestemmelserne i kapitel V og § 54 i lov om kommunernes styrelse tilsvarende  

 anvendelse, medmindre andet er fastsat i denne lov eller i  

 sygehusfællesskabets vedtægt.
§ 7. Forslag til årsbudget og flerårige budgetoverslag skal  

 undergives to behandlinger i bestyrelsen med mindst otte ugers mellemrum.  

 Efter 1. behandlingen sendes forslaget til årsbudget og flerårige  

 budgetoverslag senest den 1. juli til Københavns og Frederiksberg  

 kommunalbestyrelser samt til sundhedsministeren.
Ved 2. behandlingen, der  

 skal foregå senest den 1. oktober, vedtages forslaget af bestyrelsen, jf. §  

 12, stk. 2. Det endeligt vedtagne årsbudget og de flerårige budgetoverslag  

 sendes til Københavns og Frederiksberg kommunalbestyrelser samt til  

 sundhedsministeren, finansministeren og indenrigsministeren.
Stk. 2. Sygehusfællesskabets årsregnskab afgives af bestyrelsen  

 til revision inden en af indenrigsministeren fastsat frist.
Det endeligt  

 godkendte årsregnskab skal sammen med revisionsberetningen og de afgørelser,  

 som bestyrelsen har truffet i forbindelse hermed, sendes til Københavns og  

 Frederiksberg kommunalbestyrelser samt til sundhedsministeren,  

 finansministeren og indenrigsministeren.
§ 8. Københavns og Frederiksberg kommuner betaler en andel af  

 sygehusfællesskabets udgifter svarende til deres forbrug.
Kommunernes  

 betalinger i budgetåret sker som a conto betaling, der fastlægges på baggrund  

 af de to kommuners forventede forbrug det foregående år.
A conto betalingen  

 sker med en tolvtedel månedligt.
Inden 1. juli i det efterfølgende år  

 foretages der på grundlag af sygehusfællesskabets regnskab en endelig  

 opgørelse af betalingen på grundlag af de to kommuners faktiske forbrug.  

 Overskud eller underskud indregnes i de to kommuners betaling i det derefter  

 følgende budgetår.
 Stk. 2. Staten betaler et beløb, der dels medgår til  

 finansieringen af sygehusfællesskabets særlige opgaver, jf. § 1, stk. 4 og §  

 2, dels finansierer et beløb, som sygehusfællesskabet årligt betaler til  

 amtskommunerne, Københavns og Frederiksberg kommuner samt Færøernes og  

 Grønlands Hjemmestyre, jf. stk. 4. Betalingen sker med en tolvtedel  

 månedligt.
 Stk. 3. Tidspunktet for de i stk. 1 og 2 nævnte  

 tolvtedelsbetalinger fastsættes i sygehusfællesskabets vedtægt.
 Stk. 4. Sundhedsministeren fastsætter regler om beregningen af det  

 i stk. 2 nævnte beløb til amtskommunerne, Københavns og Frederiksberg  

 kommuner samt Færøernes og Grønlands Hjemmestyre.
Kapitel 4 Ledelse § 9. Sygehusfællesskabet ledes af en bestyrelse, der har det  

 overordnede ansvar for sygehusfællesskabet.
Bestyrelsen består af 15  

 medlemmer.
Københavns og Frederiksberg kommunalbestyrelser udpeger  

 henholdsvis 7 og 2 medlemmer, og sundhedsministeren udpeger 6 medlemmer.
For  

 hvert medlem udpeges en stedfortræder, der kan indtræde, når det pågældende  

 medlem har forfald.
Stk. 2. Valgene har virkning for kommunalbestyrelsernes  

 funktionsperiode.
Valgene har dog virkning indtil nyvalg har fundet sted.  

 Kommunalbestyrelserne og sundhedsministeren kan til enhver tid afsætte et af  

 dem udpeget bestyrelsesmedlem eller stedfortræder.
 Stk. 3. Kommunalbestyrelserne og sundhedsministeren har  

 instruktionsbeføjelse over for de af dem udpegede bestyrelsesmedlemmer og  

 stedfortrædere.
§ 10. Bestyrelsen ansætter en direktion, som varetager den daglige  

 administrative og økonomiske ledelse inden for rammer, der fastlægges af  

 bestyrelsen.
Direktionen ansætter og afskediger sygehusfællesskabets  

 personale.
 § 11. De nærmere regler om sygehusfællesskabets styrelse m.v.  

 fastsættes i en vedtægt, der vedtages af bestyrelsen og godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 Stk. 2. Bestyrelsen vedtager selv sin forretningsorden.
 Stk. 3. Bestyrelsen vælger selv sin formand og to næstformænd.
Stk. 4. Bestyrelsen træffer bestemmelse om vederlag til  

 bestyrelsens medlemmer og stedfortrædere.
Vederlaget godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 § 12. Bestyrelsen er beslutningsdygtig, når mindst 8 medlemmer er  

 til stede.
 Stk. 2. Bestyrelsens beslutninger træffes ved stemmeflertal, jf.  

 dog stk. 3.
 Stk. 3. Vedtagelse af forslag, der har vidtrækkende betydning for  

 tilrettelæggelsen af det samlede danske sygehusvæsen, kræver, at mindst 10  

 medlemmer af bestyrelsen stemmer for forslaget.
 Stk. 4. Bestyrelsens beslutninger indføres i en  

 beslutningsprotokol, der underskrives af samtlige tilstedeværende medlemmer.  

 Et bestyrelsesmedlem, der ikke er enig i bestyrelsens beslutning, har ret til  

 at få sin mening kort indført i protokollen.
Kapitel 5 Planlægningsbestemmelser m.v.
§ 13. Bestyrelsen udarbejder en plan for tilrettelæggelsen af  

 virksomheden efter denne lov.
Udarbejdelse af planen, herunder høring efter  

 stk. 2, koordineres med Københavns og Frederiksberg kommuner.
 Stk. 2. Forud for endelig vedtagelse af planen eller væsentlige  

 ændringer heri skal der indhentes udtalelser fra de berørte amtskommuner,  

 Sundhedsstyrelsen, Københavns og Frederiksberg kommuner samt praksissektoren  

 i de to kommuner.
 Stk. 3. Planen indgår i den plan for tilrettelæggelsen af  

 Københavns og Frederiksberg kommuners virksomhed på sundhedsområdet, som skal  

 udarbejdes efter reglerne om sundhedsplanlægning i lov om offentlig  

 sygesikring.
 Stk. 4. Københavns og Frederiksberg kommunalbestyrelser og  

 sundhedsministeren kan af sygehusfællesskabets bestyrelse forlange meddelt  

 enhver oplysning, som er nødvendig for varetagelsen af de nævnte parters  

 opgaver på sundhedsområdet.
Kapitel 6 Bestemmelser om personale § 14. Løn- og andre ansættelsesvilkår for personale, der ansættes  

 i sygehusfællesskabet, godkendes af et nævn, der består af finansministeren,  

 overborgmesteren i Københavns Kommune og borgmesteren i Frederiksberg  

 Kommune.
 Stk. 2. Nævnet træffer afgørelse ved enstemmighed.
Stk. 3. Finansministeren fastsætter efter forhandling med  

 bestyrelsen for sygehusfællesskabet og Københavns og Frederiksberg  

 kommunalbestyrelser nærmere regler om nævnets virksomhed.
Nævnet fastsætter  

 selv sin forretningsorden.
 § 15. I forbindelse med at udførelsen af de opgaver, der er nævnt  

 i kapitel 1, overtagesaf sygehusfællesskabet, overgår de tjenestemænd, der  

 pr. 31. december 1994 er ansat i staten, Københavns og Frederiksberg kommuner  

 til løsning af disse opgaver, til ansættelse i sygehusfællesskabet på vilkår  

 svarende til de hidtidige tjenestemandsvilkår.
 Stk. 2. De tjenestemænd, der er nævnt i stk. 1, får ved  

 pensionering fra denne ansættelse udbetalt den samlede tjenestemandspension  

 fra sygehusfællesskabet.
 Stk. 3. Udgift til tjenestemandspensioner, der aktualiseres ved  

 sygdom, alder og dødsfald, deles mellem den hidtidige  

 pensionsgiver/ansættelsesmyndighed og sygehusfællesskabet i forhold til den  

 del af den enkelte tjenestemands pensionsalder pr. 1. januar 1995, der er  

 optjent henholdsvis i staten, Københavns og Frederiksberg kommuner, og den  

 del af den pågældendes pensionsalder, der er optjent under ansættelsen i  

 sygehusfællesskabet efter 1. januar 1995.
 Stk. 4. Udgift til tjenestemandspensioner, der aktualiseres ved  

 uansøgt afsked, der ikke er begrundet i sygdom eller alder, deles som anført  

 i stk. 3 fra en af finansministeren efter drøftelse med bestyrelsen for  

 sygehusfællesskabet fastsat alder efter det 60. år.
 Stk. 5. Finansministeren fastsætter efter drøftelse med Københavns  

 og Frederiksberg kommunalbestyrelser nærmere regler for pensionsberegning,  

 -administration og -deling og revision m.v. af tjenestemandspensioner, der  

 skal deles efter stk. 3 og 4.
 Stk. 6. Afgørelse af tvivlsspørgsmål i henhold til stk. 1-5  

 træffes af finansministeren efter drøftelse med Københavns og Frederiksberg  

 kommunalbestyrelser.
Kapitel 7 Tilsyn § 16. Tilsynet med sygehusfællesskabets virksomhed varetages af  

 indenrigsministeren.
Lov om kommunernes styrelse § 55, stk. 1, § 57, § 60, §  

 61, stk. 1-5, og § 61 b, stk. 1, om tilsynet med kommunalbestyrelsens  

 virksomhed finder tilsvarende anvendelse på tilsynet.
Kapitel 8 Straffebestemmelser § 17. Et medlem af sygehusfællesskabets bestyrelse, der gør sig  

 skyldig i grov tilsidesættelse af de pligter, som den pågældendes hverv  

 medfører, straffes med bøde.
Simpelt uagtsom pligttilsidesættelse straffes  

 dog ikke.
 Stk. 2. Påtale efter stk. 1 sker efter indenrigsministerens  

 begæring.
Kapitel 9 Overgangs- og ikrafttrædelsesbestemmelser § 18. Loven træder i kraft den 1. januar 1995.
 Stk. 2. §§ 9-12, 16-17 og 20 træder dog i kraft dagen efter  

 bekendtgørelsen i Lovtidende.
 § 19. Lov nr. 1082 af 23. december 1992 om Rigshospitalet ophæves.  

 Regler fastsat i medfør af lov om Rigshospitalet forbliver dog i kraft,  

 indtil de afløses af nye regler fastsat i medfør af denne lov.
 Stk. 2. Sygehusfællesskabet sikrer opfyldelsen af den fireårige  

 budgetaftale for 1993-1996 for Rigshospitalet.
 § 20. Københavns og Frederiksberg kommuner indskyder i 1995 et  

 beløb svarende til Københavns henholdsvis Frederiksberg Kommunes budgetter  

 for 1994 for de områder, der omfattes af sygehusfællesskabet, fratrukket  

 1,5%.
 Stk. 2. De i stk. 1 nævnte beløb opreguleres til 1995 pris- og  

 lønniveau og reguleres med konsekvenserne for 1995 af den mellem regeringen,  

 Amtsrådsforeningen samt Københavns og Frederiksberg kommuner indgåede aftale  

 om udviklingen af sygehusvæsenet i perioden 1995-1998.
 Stk. 3. Overskud eller underskud i 1995 fordeles mellem Københavns  

 og Frederiksberg kommuner i forhold til disses faktiske forbrug i året og  

 indregnes i de to kommuners betaling i 1997.
Stk. 4. Staten indskyder i 1995 og 1996 et beløb svarende til den  

 bevilling, som staten i henhold til den fireårige budgetaftale skulle have  

 ydet til Rigshospitalet i det pågældende år.
I 1997 indskyder staten et beløb  

 svarende til beløbet for 1996 opregnet til pris-og lønniveau for 1997.
 Stk. 5. Staten indskyder endvidere opsparede drifts- og  

 anlægsmidler vedrørende Rigshospitalet inden for rammerne af den fireårige  

 budgetaftale.
 Stk. 6. Bestyrelsen vedtager årsbudget for 1995 inden for de i  

 stk. 1-2 og 4-5 angivne rammer.
Stk. 7. Statens og kommunernes betalinger, jf. stk. 1, 4 og 5, til  

 sygehusfællesskabet sker med en tolvtedel månedligt.
Tidspunktet for  

 betalingerne fastsættes i sygehusfællesskabets vedtægt.
§ 21. Sygehusfællesskabet fastsætter taksterne for Rigshospitalets  

 ydelser i 1995 og 1996 således, at den samlede takstbetaling, under  

 forudsætning af uændret aktivitet og diagnosesammensætning, er uændret i  

 forhold til det foregående år, bortset fra pris- og lønregulering samt  

 ændringer i den samlede forrentning og afskrivning af investeringer foretaget  

 i 1994 og følgende år.
Endvidere indregnes udgifter, som amtskommunerne  

 kompenseres for over de generelle tilskud.
Ved uændret aktivitet forstås et  

 uændret antal behandlede patienter med en uændret diagnosesammensætning og et  

 uændret færdigbehandlingsniveau.
Taksterne for nye behandlingsformer  

 fastsættes særskilt uden for den nævnte ramme.
§ 22. Staten yder fra 1996 et årligt tilskud til  

 sygehusfællesskabet til aflastning af Københavns og Frederiksberg kommuners  

 sygehusudgifter.
Tilskuddet anvendes til at nedbringe de to kommuners  

 betalinger i forholdet 840 til 160. I 1996 udgør tilskuddet 1 mia. kr. i 1995  

 pris- og lønniveau.
Fra 1997 nedtrappes tilskuddet med 100 mio. kr. årligt  

 frem til og med år 2005.
 Stk. 2. Det i stk. 1 nævnte tilskud udbetales med en tolvtedel  

 månedligt.
 § 23. Uanset bestemmelsen i § 12 i lov om sygehusvæsenet kan  

 sygehusfællesskabet først fra den 1. januar 1996 af Københavns og  

 Frederiksberg kommuner opkræve betaling pr. sengedag for færdigbehandlede  

 patienter, der er indlagt på sygehusfællesskabets sygehuse, og som har bopæl  

 i de to kommuner.
Bemærkninger til lovforslaget Almindelige bemærkninger Med dette lovforslag foreslås oprettelse af en ny forvaltningsenhed -  

 Hovedstadens Sygehusfællesskab.
Med lovforslaget søges etableret et samlet  

 universitetssygehusvæsen i Hovedstaden.
Sygehusfællesskabet vil omfatte lands- og landsdelssygehusene  

 Rigshospitalet, Hvidovre Hospital og Bispebjerg Hospital samt Frederiksberg  

 Hospital, Sundby Hospital, Kommunehospitalet og Sct.
Hans Hospital samt  

 servicefunktioner, der naturligt henhører under sygehusdriften.
 Regeringen og Københavns Kommune og Frederiksberg Kommune har den 10. juni  

 1994 indgået aftale om kommunernes økonomi i 1995. Som et led heri er det  

 aftalt, at driften af de to kommuners sygehuse og Rigshospitalet ved lov  

 søges udlagt til en ny forvaltningsenhed med virkning fra den 1. januar 1995.  

 Der er samtidig fremsat et særskilt lovforslag om nødvendige ændringer i  

 anden lovgivning.
Med et samlet budget på knap 7,3 mia. kr., ca. 19.000 årsværk og godt  

 5.200 sengepladser vil sygehusfællesskabet omfatte ca. 20% af landets  

 sygehuskapacitet.
Det skønnes endvidere, at sygehusfællesskabets  

 aktivitetsniveau det første år kan anslås til ca. 175.000 udskrivninger og  

 knap 1,7 mio. sengedage.
Sygehusfællesskabet bliver således landets største  

 universitetssygehusvæsen.
 Formålet med etableringen af sygehusfællesskabet er overordnet at sikre  

 borgerne adgang til undersøgelse, behandling og pleje af høj kvalitet på  

 fællesskabets sygehuse.
 Med fælles planlægning og drift af sygehusene er det således et hovedmål  

 at sikre en bedre udnyttelse af den samlede kapacitet, hvorved effektiviteten  

 vil blive øget til fordel for patienterne.
 Etableringen af sygehusfællesskabet vil bl.a. muliggøre:
 - En samling af specialiserede lands- og landsdelsafdelinger.
 - Etablering af elektive funktioner, dvs. varetagelse af planlagte  

 undersøgelser og behandlinger.
- Øgede muligheder for at reducere antallet af afdelinger, der har  

 døgnvagt.
Det giver flere lægetimer til rådighed i dagarbejdstiden, og dermed  

 styrkes mulighederne for at sikre kontinuitet og kvalitet i  

 sygehusbehandlingen.
- Bredere patientunderlag under de specialiserede afdelinger.
Disse  

 afdelinger vil kunne være på forkant med den medicinske udvikling til fordel  

 for det samlede sygehusvæsen.
 - Styrke grundlaget for den kliniske forskning og undervisning og for  

 samarbejdet med Københavns Universitets sundhedsvidenskabelige fakultet.
 På denne baggrund kan følgende målsætninger for sygehusfællesskabets  

 virksomhed opstilles:
 * Sygehusfællesskabet tilbyder undersøgelse, behandling og pleje af høj  

 international kvalitet.
 * Sygehusfællesskabet tilbyder i samarbejde med Københavns og  

 Frederiksberg kommuner undersøgelse, behandling, pleje og genoptræning i et  

 sammenhængende og veltilrettelagt forløb for patienterne.
 * Med udgangspunkt i patientbehandlingen udfører sygehusfællesskabet  

 forskning på højt internationalt niveau, og nye behandlingsformer udvikles  

 bl.a. under anvendelse af resultaterne fra grundforskningen.
 * Som universitetssygehusvæsen er uddannelse af sundhedspersonale en  

 vigtig opgave for sygehusfællesskabet og en forudsætning for, at  

 målsætningerne for patientbehandlingen og forskningen kan opfyldes.
 * Sygehusfællesskabet indgår i løsningen af sine opgaver i et tæt  

 samarbejde med det amtskommunale sygehusvæsen, universiteter, hospitaler og  

 forskningsinstitutioner, herunder udenlandske, den medicotekniske industri og  

 lægemiddelvirksomheder.
 * Sygehusfællesskabet medvirker til at udvikle den sundhedsfremmende og  

 forebyggende indsats.
 Der blev - som led i aftalerne af 10. juni 1994 mellem regeringen,  

 Amtsrådsforeningen, Københavns Kommune og Frederiksberg Kommune om økonomien  

 i 1995 - indgået en aftale om udviklingen af sygehusvæsenet i perioden  

 1995-1998. Sygehusfællesskabet vil blive omfattet af denne fireårige aftale.
 Aftalen indebærer bl.a.:
- at sygehusfællesskabet er omfattet af målsætningen om maksimalt 3  

 måneders ventetid til operation under indlæggelse og aftalen om en  

 ekstraordinær indsats i 1995 med henblik på at realisere den mellem  

 regeringen og de kommunale parter aftalte fælles ventetidsmålsætning, - at sygehusfællesskabet i samarbejde med Københavns og Frederiksberg  

 kommuner medvirker ved udbygningen af indsatsen for de sindslidende i  

 overensstemmelse med den plan, der er fastlagt på baggrund af rapporten fra  

 1993 fra udvalget vedrørende en fremskyndet indsats for personer med  

 sindslidelser, - at sygehusfællesskabet i forbindelse med vedtagelsen af budgettet for  

 1995 fastlægger mål for de enkelte sygehuses service over for patienterne.
 Ud over at betjene borgerne i Københavns og Frederiksberg kommuner vil  

 sygehusfællesskabet også yde sygehusbehandling til borgere fra det øvrige  

 land.
 Der vil først og fremmest være tale om behandling knyttet til lands- og  

 landsdelsfunktionerne på Rigshospitalet, Hvidovre Hospital og Bispebjerg  

 Hospital.
 Herudover vil sygehusfællesskabet i henhold til sygehusloven også yde  

 behandling til alle personer med behov for akut behandling under midlertidigt  

 ophold i sygehusfællesskabets område samt til patienter, der i henhold til  

 sygehuslovens regler om frit sygehusvalg vælger behandling på et sygehus i  

 sygehusfællesskabet.
Sygehusfællesskabet vil derfor skulle videreføre den årelange gode  

 tradition for samarbejde mellem sygehuskommunerne og mellem sygehuskommunerne  

 og de centrale sundhedsmyndigheder.
Lovforslaget lægger i den forbindelse op  

 til et tæt samarbejde mellem sygehusfællesskabet og amtskommunerne i  

 forbindelse med sygehusplanlægningen.
Særligt skal fremhæves behovet for et  

 tæt og åbent samarbejde med Københavns Amt.
 Lovforslagets planlægningsbestemmelser tager endvidere sigte på at  

 fastholde og udbygge det tætte samarbejde mellem hospitalerne, de  

 praktiserende læger og øvrige ydere på sygesikringsområdet samt de  

 tilgrænsende sektorer, herunder socialsektoren, i Københavns og Frederiksberg  

 kommuner.
 Det vil endelig være naturligt, at sygehusene i sygehusfællesskabet  

 medvirker aktivt til rekruttering af personale til internationale  

 sundhedsopgaver.
 I relation til lov om beskatning til kommunerne af faste ejendomme anses  

 de ejendomme, der overtages af sygehusfællesskabet, at kunne sidestilles med  

 ejendomme, der tilhører staten og kommunerne.
Rigshospitalet Staten indskyder årligt et beløb til finansiering af Rigshospitalets  

 særlige opgaver inden for patientbehandling, forskning og uddannelse.
 Med det statslige bidrag til sygehusfællesskabets virksomhed forudsættes  

 det - i overensstemmelse med aftalen om etablering af Hovedstadens  

 Sygehusfællesskab - at sygehusfællesskabet samlet skal fungere som et  

 sundhedsvidenskabeligt behandlings-, forsknings- og uddannelsescenter, der i  

 tæt samarbejde med det øvrige danske sundhedsvæsen samt andre europæiske og  

 internationale centre sikrer, at det danske sundhedsvæsen kan yde  

 patientbehandling samt varetage forskning og uddannelse på et højt fagligt  

 niveau.
 Som universitetssygehusvæsen forudsættes sygehusfællesskabet endvidere at  

 varetage disse opgaver i et tæt samarbejde med såvel danske som udenlandske  

 universiteter og forskningsinstitutioner.
Rigshospitalet har på grund af sin - i dansk sammenhæng - store faglige  

 bredde og forskningsmæssige styrke en central rolle i løsningen af denne  

 opgave.
Den rolle, Rigshospitalet er tillagt i det danske sundhedsvæsen i  

 medfør af lov om Rigshospitalet, fastholdes således uændret.
 Dette udelukker ikke, at fagligt hensigtsmæssige sammenlægninger,  

 rationaliseringer og ændrede opgavefordelinger på såvel basis- som lands- og  

 landsdelsniveau kan involvere samtlige hospitalsenheder i  

 sygehusfællesskabet, herunder Rigshospitalet, jf. den overordnede målsætning  

 for sygehusfællesskabet om at sikre en bedre udnyttelse af den samlede  

 sygehuskapacitet i Hovedstaden.
 Rigshospitalets virksomhed er i dag reguleret i lov om Rigshospitalet, der  

 trådte i kraft 1. januar 1993. Loven udmøntede dele af ovennævnte  

 budgetaftale for Rigshospitalet for perioden 1993-96.
 Loven om Rigshospitalet skal ved hospitalets overførsel til  

 sygehusfællesskabet ophæves.
 Det er indeholdt i aftalen om etableringen af sygehusfællesskabet, at den  

 fireårige budgetaftale for Rigshospitalets udvikling gennemføres.
Hovedstadens Sygehusfællesskab - en ny forvaltningsenhed Sygehusfællesskabet er en offentlig myndighed og således omfattet af  

 offentlighedsloven, forvaltningsloven m.v.
 Sygehusfællesskabet ledes af en bestyrelse bestående af i alt 15  

 medlemmer, heraf 7 medlemmer udpeget af Københavns Kommune, 2 medlemmer  

 udpeget af Frederiksberg Kommune samt 6 medlemmer udpeget af  

 sundhedsministeren.
Bestyrelsen træffer beslutning ved almindeligt stemmeflertal bortset fra  

 beslutninger af vidtrækkende betydning for tilrettelæggelsen af det samlede  

 danske sygehusvæsen, hvor kvalificeret flertal kræves.
Parterne har dog i  

 aftalen af 10. juni 1994 om etableringen af sygehusfællesskabet  

 tilkendegivet, at der skal tilstræbes enighed mellem de tre parter om  

 sygehusfællesskabets budget.
Det forudsættes i øvrigt, at der bliver størst  

 mulig åbenhed omkring bestyrelsens arbejde, herunder at offentligheden sikres  

 mulighed for at følge arbejdet i bestyrelsen.
Der er søgt bevillingsmæssig hjemmel til at oprette et midlertidigt  

 administrativt organ.
Organet, der er benævnt Hovedstadens Sygehusfællesskab  

 under etablering, skal have til opgave i efteråret 1994 at forberede  

 sygehusfællesskabets virksomhed fra 1. januar 1995, herunder forberedelse af  

 sygehusfællesskabets budget for 1995. Der er endvidere søgt hjemmel for en  

 tidsbegrænset periode til at ansætte en direktion før 1. januar 1995 samt  

 afholde visse udgifter til løsning af administrative opgaver.
Det er  

 forudsat, at parterne indtil 1. januar bistår med varetagelsen af de  

 administrative opgaver.
 Lovforslaget er udarbejdet efter forhandling med Københavns og  

 Frederiksberg kommuner.
Personale Inden for det område, der omfattes af sygehusfællesskabet, er der i dag  

 ca. 24.700 ansatte, hvoraf ca. 3.300 er tjenestemænd.
De ansatte fordeler sig  

 således:
Staten: Ca. 5.800 ansatte, heraf ca. 900 tjenestemænd Københavns Kommune: Ca. 16.800 ansatte, heraf ca. 2.000 tjenestemænd Frederiksberg Kommune: Ca. 2.100 ansatte, heraf ca. 400 tjenestemænd.
Efter aftalen om Hovedstadens Sygehusfællesskab etableres et samråd mellem  

 sygehusfællesskabet, Finansministeriet og Københavns og Frederiksberg  

 kommuner om løn- og ansættelsesvilkår for personale, der ansættes i  

 sygehusfællesskabet.
Aftalen foreslås udmøntet i form af en bestemmelse om  

 godkendelse af løn- og andre ansættelsesvilkår i et særligt nævn.
 Det forudsættes, at det ikke tjenestemandsansatte personale overgår til  

 ansættelse i sygehusfællesskabet i overensstemmelse med reglerne i lov om  

 lønmodtagers retsstilling ved virksomhedsoverdragelse.
 I forbindelse med at udførelsen af de opgaver, der er nævnt i kapitel 1,  

 overføres til sygehusfællesskabet, overgår de tjenestemænd, der pr. 31.  

 december 1994 er ansat i staten, Københavns og Frederiksberg kommuner til  

 løsning af disse opgaver, til ansættelse i sygehusfællesskabet på vilkår  

 svarende til de hidtidige tjenestemandsvilkår.
 De for personalet hidtil gældende gruppelivsordninger samt  

 overenskomstbaserede pensionsordninger forudsættes videreført efter 1. januar  

 1995 med samme dækning, som hidtil har været gældende for den konkrete  

 stilling.
Økonomiske konsekvenser Lovforslagets økonomiske konsekvenser er i overensstemmelse med resultatet  

 af forhandlingerne mellem regeringen og Københavns og Frederiksberg kommuner  

 om kommunernes økonomi i 1995.
 Lovforslaget er udgiftsneutralt for amtskommunerne.
Administrative konsekvenser Lovforslaget indebærer en række administrative konsekvenser for København  

 og Frederiksberg kommuner.
 De administrationsopgaver i relation til sygehusvæsenets drift, som i dag  

 varetages af de to kommuner, skal således overføres til sygehusfællesskabet.
 Det indebærer, at sygehusfælleskabet skal opbygge en ny administration,  

 som kan bistå bestyrelsen med den overordnede styring og planlægning af  

 sygehusfælleskabet.
 For Finansministeriet indebærer forslaget, at der overføres 3 årsværk fra  

 ministeriet til sygehusfællesskabet.
For Sundhedsministeriet indebærer forslaget, at ministeriet ikke længere  

 skal varetage overordnede sekretariatsopgaver for Rigshospitalet.
Til gengæld  

 skal ministeriet betjene de af ministeriet udpegede bestyrelsesmedlemmer.  

 Samlet set vil disse ændrede opgaver ikke medføre større ændringer i  

 ministeriets sekretariatsopgaver.
Høring Lovforslaget har været til høring hos samtlige ministerier samt:
Københavns Kommune Frederiksberg Kommunalbestyrelse Amtsrådsforeningen i Danmark Kommunernes Landsforening Københavns Amt Sundhedsstyrelsen Levnedsmiddelstyrelsen Statens Seruminstitut Den Almindelige Danske Lægeforening Foreningen af Yngre Læger Praktiserende Lægers Organisation Foreningen af Speciallæger Dansk Sygeplejeråd Den Almindelige Danske Jordemoderforening Danmarks Apotekerforening Dansk Tandlægeforening Tandlægernes Nye Landsforening Danske Fysioterapeuter Dansk Farmaceutforening Grønlands Hjemmestyre Færøernes Landsstyre Rigsombudet på Færøerne Nævnet for Etnisk Ligestilling Det Etiske Råd Den Sociale Ankestyrelse Socialstyrelsen Statsansattes Kartel Akademikernes Centralorganisation Statstjenestemændenes Centralorganisation II Tjenestemænds og Overenskomstansattes Kartel Lager og Handelsarbejdernes Forbund Kommunale Tjenestemænd og Overenskomstansatte Københavnske Lønmodtagerorganisationers Fællesrepræsentation Det Kommunale Kartel Funktionærernes og Tjenestemændenes Fællesråd Centralorganisationen af Faglærte lønarbejdere ved Københavns Kommune Forbundet af Offentligt Ansatte Centralorganisationen for Tjenestemænd Centralorganisationernes Fællesudvalg Dansk Funktionærforbund Husligt Arbejderforbund Kvindeligt Arbejderforbund Maskinmestrenes Forening Rigsrevisionen Kommunernes Lønningsnævn Rigshospitalet Frederiksberg Kommunalforening Dansk Socialrådgiverforening Københavns Kommunalforening Økonomaforeningen Landssammenslutningen af Hospitalslaboranter Danske Apoteksassistenters Forening Ergoterapeutforeningen.
Bemærkninger til de enkelte bestemmelser Til kapitel 1 Til § 1 I § 1 beskrives de hovedopgaver, som Hovedstadens Sygehusfællesskab skal  

 varetage.
 Opgaverne efter stk. 1-4 er nærmere beskrevet i forslagets almindelige  

 bemærkninger.
Sygehusfællesskabet skal fungere som en integreret del af det samlede  

 sundhedsvæsen.
Dette kommer bl.a. til udtryk i stk. 5, hvori det foreslås, at  

 sygehusfællesskabet også skal medvirke til at udvikle den sundhedsfremmende  

 og forebyggende indsats.
Sygehusfællesskabet med dets faglige personale  

 forventes således bl.a. i samarbejde med primærsektoren at bidrage til at  

 fremme den forebyggende og sundhedsfremmende indsats.
Til § 2 Det foreslås, at Rigshospitalet sikres som et sundhedsvidenskabligt  

 udviklingscenter med særlige opgaver inden for patientbehandling, forskning  

 og uddannelse, idet Rigshospitalet på grund af sin - i dansk sammenhæng -  

 store faglige bredde og forskningsmæssige styrke har en central rolle i  

 løsningen af denne opgave.
Til § 3 Bestemmelsen præciserer, at sygehusfællesskabet er omfattet af lov om  

 sygehusvæsenet og i lighed med det amtskommunale sygehusvæsen varetager  

 opgaver efter lov om svangerskabshygiejne og fødselshjælp, lov om  

 svangerskabsafbrydelse, lov om sterilisation og kastration samt efter lov om  

 statshospitalernes overførsel til amtskommunerne m.v.
Til kapitel 2 Til § 4 Hvidovre Hospital, Bispebjerg Hospital, Sundby Hospital,  

 Kommunehospitalet, Sct.
Hans Hospital, Frederiksberg Hospital og  

 Rigshospitalet samt hertil knyttede institutioner overføres vederlagsfrit og  

 gældfrit af henholdsvis Københavns Kommune, Frederiksberg Kommune og staten  

 til sygehusfællesskabet.
Endvidere overføres de servicefunktioner, der  

 naturligt henhører under sygehusdriften.
Restgæld på lån, der er sikret med  

 pant i de overførte ejendomme, overføres dog ikke.
Arbejdsdelingen mellem sygehusvæsenet, primærsektoren og socialsektoren er  

 i disse år under forandring, hvor en større del af behandlings- og  

 plejeindsatsen søges flyttet til primær- og/eller socialsektoren.
Omlægningen  

 af indsatsen for sindslidende er et eksempel herpå.
Bestemmelsen i stk. 3  

 tager derfor sigte på, at parterne inden for rammerne af gældende lovgivning  

 kan aftale de ændringer i arbejdsdelingen mellem sygehusfællesskabets og  

 kommunernes indsats, som de måtte finde hensigtsmæssige.
Bestemmelsen i stk. 4 indebærer, at oprettelse af registre i  

 sygehusfællesskabet skal godkendes af sundhedsministeren efter reglerne om  

 statslige myndigheders registre, jf. §§ 4 og 5 i lov om offentlige  

 myndigheders registre.
Sundhedsministeren kan efter bestemmelsen delegere  

 kompetencen til at fastsætte registerforskrifter til sygehusfællesskabet.
De registre, der i dag anvendes i Rigshospitalets og de to kommuners  

 sygehusadministration og på de enkelte sygehuse i sygehusfællesskabet,  

 overgår til sygehusfællesskabet som led i etableringen.
Fra  

 sygehusfællesskabets etablering gælder derfor reglerne i registerloven om  

 statslige myndigheders registre.
Dette er ikke til hinder for, at  

 sygehusfællesskabet bliver registeransvarlig myndighed for de registre, der  

 overgår til sygehusfællesskabet som led i etableringen, og for fremtidige  

 registre, der oprettes af sygehusfællesskabet.
 Beslutning om tilslutning til fælleskommunale registre, jf. registerlovens  

 § 7, træffes af sygehusfællesskabet.
Til § 5 Det er fundet hensigtsmæssigt at præcisere, at Københavns og Frederiksberg  

 kommuner kan levere ydelser til sygehusfællesskabet.
Med bestemmelsen fjernes enhver tvivl om, hvorvidt Københavns og  

 Frederiksberg kommuner kan fortsætte med at levere ydelser som f.eks.  

 befordringsydelser, madleverancer, vask og bedriftssundhedstjeneste o.lign.  

 til sygehusvæsenet.
Tilsvarende kan sygehusfællesskabet levere ydelser til de  

 to kommuner på samme måde, som sygehusene i dag deltager i løsningen af  

 kommunernes opgaver.
Til kapitel 3 Til § 6 Kapitel V og § 54 i den kommunale styrelseslov indeholder reglerne for  

 kommunernes økonomiske forvaltning herunder regler for budget, regnskab og  

 revision.
Disse regler finder anvendelse i det omfang, der ikke er bestemt  

 andet i denne lov eller i sygehusfællesskabets vedtægt.
Det er således  

 foreslået, at forslaget til årsbudget skal vedtages af bestyrelsen ved  

 almindelig flertalsbeslutning, jf. § 7, stk. 1.
Vedrørende revision følger det af bestemmelserne i den kommunale  

 styrelseslov, at bestyrelsen for sygehusfællesskabet skal vælge en sagkyndig  

 revision.
Indenrigsministeriet skal som tilsynsmyndighed godkende den valgte  

 revision.
Rigsrevisionen kan i medfør af rigsrevisorloven kræve sygehusfællesskabets  

 regnskab forelagt til gennemgang.
Tilsvarende kan Københavns og Frederiksberg  

 kommuners revision i medfør af den kommunale styrelseslovgivning kræve  

 regnskabet forelagt til gennemgang.
Til § 7 Sygehusfællesskabets nettodrifts- og anlægsudgifter med fradrag af statens  

 tilskud skal finansieres af Københavns og Frederiksberg kommuner.
Det er  

 derfor fundet hensigtsmæssigt, at sygehusfællesskabets budgetter og  

 regnskaber udarbejdes i overensstemmelse med regler, der gælder for  

 budgetlægning og regnskabsaflæggelse i kommunerne.
Dette indebærer bl.a., at  

 sygehusfællesskabets årsbudget skal underkastes to behandlinger i  

 bestyrelsen.
Selskabets budgetforslag kan herved blive forelagt de pågældende  

 kommunalbestyrelser i tiden mellem 1. og 2. behandling.
Der er herved sikret  

 grundlag for, at sygehusfællesskabets budgetlægning kan afstemmes med og  

 indarbejdes i de to kommuners budgettering af de samlede kommunale udgifter.
Ansvaret for udarbejdelsen af forslag til årsbudget og flerårige  

 budgetoverslag er henlagt til sygehusfællesskabets bestyrelse.
I sammenhæng  

 hermed er det fastsat, at forslaget skal vedtages ved beslutning i  

 fællesskabets bestyrelse.
 Af hensyn til budgetbehandlingen i de to kommuner er fristerne for  

 udarbejdelse og vedtagelse af sygehusfællesskabets årsbudget dog fremrykket i  

 forhold til kommunernes budgetbehandling.
Det er i øvrigt forudsat, at der under udarbejdelsen af  

 sygehusfællesskabets årsbudget er tæt kontakt mellem fællesskabet og de to  

 kommuner således, at der sker den fornødne koordination i forhold til den  

 kommunale budgetprocedure.
Udveksling af administrative oplæg på det tidligst  

 mulige tidspunkt vil være en naturlig del af dette samarbejde.
 I overensstemmelse med de almindelige regler for regnskabsaflæggelse og  

 revision i kommunerne skal bestyrelsen, når revisionen har afgivet beretning  

 om revisionen af årsregnskabet, træffe afgørelse med hensyn til de fremkomne  

 bemærkninger.
Budgetter og regnskaber foreslås - ud over til parterne - sendt til  

 Indenrigsministeriet og Finansministeriet, der har behov for disse med  

 henblik på at kunne foretage samlede vurderinger af kommunernes og  

 amtskommunernes økonomi.
Sygehusfællesskabet forventes endvidere at bidrage  

 til den løbende indsamling af skøn over den økonomiske udvikling, som  

 gennemføres af Finansministeriet.
Til § 8 Bestemmelsen fastlægger, hvorledes sygehusfællesskabet finansieres.  

 Finansieringen sker ved bidrag fra Københavns og Frederiksberg kommuner og  

 staten.
Sygehusfællesskabet vil herudover modtage betalinger for  

 udenamtspatienter m.v., jf. sygehuslovens bestemmelser herom.
 Københavns og Frederiksberg kommuners bidrag fordeles i budgettet efter  

 deres forventede forbrug det foregående år med en efterregulering i forhold  

 til det faktiske forbrug.
 Som anført i aftalen af 10. juni 1994 mellem regeringen og Københavns og  

 Frederiksberg kommuner tilstræbes en model, der ikke i sig selv skævvrider  

 udgiftsfordelingen mellem kommunerne i forhold til 1995.
Ved opgørelsen af forbruget vil kommunernes betalinger kunne knyttes til  

 bl.a. sengedage, behandlingsforløb og særlige ydelser m.v.
Nærmere  

 bestemmelser om opgørelsen af forbruget fastsættes af bestyrelsen for  

 sygehusfællesskabet.
Et eventuelt underskud ved driften af sygehusfællesskabet dækkes i forhold  

 til kommunernes faktiske forbrug det pågældende år.
Et overskud eller  

 underskud indregnes derfor i de to kommuners betaling til sygehusfællesskabet  

 i det derefter følgende budgetår.
 Størrelsen af bidraget til sygehusfællesskabet fra Københavns og  

 Frederiksberg kommuner indgår som andre kommunale udgifter i de årlige  

 økonomiforhandlinger mellem regeringen og de to kommuner.
 De to kommuners bidrag er dog for så vidt angår 1995 fastlagt i aftalen om  

 etablering af sygehusfællesskabet, jf. bemærkningerne til § 20.
 Staten bidrager årligt med et beløb, der medgår til finansieringen af  

 særlige opgaver inden for patientbehandling, forskning og uddannelse, jf. §  

 1, stk. 4, og § 2, samt finansierer en pulje, som sygehusfællesskabet årligt  

 udbetaler til Københavns og Frederiksberg kommuner og de amtskommuner, der  

 får løst lands- og landsdelsopgaver i sygehusfællesskabet, samt Grønlands og  

 Færøernes Hjemmestyre.
 Den nævnte pulje svarer til den såkaldte bonuspulje, hvormed  

 Rigshospitalets brugere blev delvist kompenseret for forhøjelsen af  

 Rigshospitalets takster ved overgangen til bruttotakster pr. 1. januar 1994.
Ordningen foreslås videreført, men som noget nyt er det hensigten at  

 udmønte sundhedsministerens bemyndigelse til at fastsætte nærmere regler  

 således, at forholdet mellem Københavns og Frederiksberg kommuner og de  

 øvrige amtskommuners andel af bonuspuljen bliver låst fast efter fordelingen  

 i 1994. Herved får de øvrige brugere samlet en fast andel af bonuspuljen  

 uanset interne opgaveændringer i sygehusfællesskabet.
Beløbet udbetales som  

 en kompensation fra sygehusfællesskabet til den enkelte bruger.
Ordningens  

 videreførelse indebærer, at øvrige amtskommuner ikke berøres økonomisk, jf.  

 bemærkningerne til lovforslagets økonomiske konsekvenser.
Som det fremgår af bemærkningerne til § 21, overgår Rigshospitalet fra den  

 1. januar 1997 til den almindelige amtskommunale takstmodel, hvorefter  

 amtskommunerne får del i gennemførte rationaliseringer.
Det indebærer, at  

 taksterne i 1997 nedsættes med det beløb, som takstniveauet i 1996 lå over  

 omkostningsniveauet i 1996.
 Med henblik på at sikre en udgiftsneutral videreførelse af bonuspuljen vil  

 det derfor være nødvendigt at reducere bonuspuljen i 1997 med ovennævnte  

 beløb.
 Dette sker i 1997 med en a conto tildeling på grundlag af det budget, der  

 lægges til grund for takstfastsættelsen i 1996, men med en senere  

 efterregulering på grundlag af regnskab 1996. Regnskab 1996 benyttes for at  

 sikre brugerne, at det kun er de faktisk opnåede rationaliseringsgevinster,  

 der bliver fradraget i bonuspuljen.
 Som kompensation for afskaffelsen af den frie indlæggelsesret og  

 overgangen til betaling for benyttelsen af Rigshospitalet modtager Bornholms  

 Amtskommune fra Rigshospitalet en særlig bonus på 60 mio. kr. i 1994 pris- og  

 lønniveau svarende til værdien af forbruget i 1992. Denne særlige ordning  

 foreslås opretholdt, således at sygehusfællesskabet fremover afholder  

 udgifterne til den særlige bonus til Bornholms Amtskommune.
Såvel den almindelige bonuspulje som den specielle bonus til Bornholms  

 Amtskommune indgår i den statslige bevilling til sygehusfællesskabet og  

 udbetales som et tilskud herfra.
Københavns og Frederiksberg kommuners andel  

 af bonuspuljen indgår i finansieringen af sygehusfællesskabet.
 Statens bidrag er for så vidt angår 1995, 1996 og 1997 fastlagt i aftalen  

 om etableringen af sygehusfællesskabet, jf. bemærkningerne til § 20.
 I tilknytning til sygehusfællesskabets budget for 1997 og forud for  

 vedtagelsen af de følgende års budgetter udarbejdes der for den del af de  

 statslige bidrag, der medgår til finansieringen af særlige opgaver inden for  

 patientbehandling, forskning og uddannelse, jf. § 1, stk. 4, og § 2, en  

 virksomhedsoversigt.
Til kapitel 4 Til § 9 Bestyrelsen skal inden for de i loven udstukne rammer fastlægge de  

 overordnede mål og prioriteringer for sygehusfællesskabet.
Bestyrelsen skal  

 endvidere sikre en økonomisk forsvarlig drift.
Sammensætningen af bestyrelsen for sygehusfællesskabet følger aftalen  

 mellem staten og Københavns og Frederiksberg kommuner.
Der henvises herom til  

 lovforslagets almindelige bemærkninger.
 De kommunale medlemmer udpeges blandt kommunalbestyrelsernes/magistratens  

 medlemmer.
Det foreslås, at der udpeges en stedfortræder for hvert medlem, der kan  

 indtræde i bestyrelsen i tilfælde, hvor det pågældende medlem er forhindret i  

 at deltage i et møde.
Ved et medlems udtræden af bestyrelsen tilkommer det  

 sundhedsministeren eller den kommunalbestyrelse, der har udpeget medlemmet,  

 at udpege et nyt medlem.
 Medlemmer og stedfortrædere udpeges ved begyndelsen af hver ny kommunal  

 valgperiode, hvorved det sikres, at de kommunalt udpegede medlemmer altid  

 afspejler den politiske sammensætning i kommunalbestyrelserne.
Det foreslås, at bestyrelsesmedlemmer og stedfortrædere til enhver tid kan  

 afsættes af sundhedsministeren eller den kommunalbestyrelse, der har udpeget  

 de pågældende.
Udpegning af nye kommunale medlemmer og stedfortrædere til  

 bestyrelsen foretages af kommunalbestyrelsen efter indstilling fra den  

 valggruppe, der har udpeget det afsatte medlem eller den pågældende  

 stedfortræder.
 Det er fundet hensigtsmæssigt at præcisere den almindelige regel om  

 instruktionsbeføjelse.
Til § 10 Bestyrelsen ansætter en direktion til at varetage fællesskabets daglige  

 ledelse.
Direktionen ansætter og afskediger fællesskabets personale.
Til § 11 De nærmere regler for sygehusfællesskabets virksomhed fastsættes i en  

 vedtægt.
Der tilstræbes enighed mellem parterne om vedtægtens udformning.
I vedtægten vil bestyrelsen blive pålagt at sikre personalets aktive  

 inddragelse i beslutninger om sygehusfællesskabets drift og udvikling.
De  

 omstillinger, der løbende skal gennemføres, og som ikke kan undgå at påvirke  

 personalet på sygehusene, må gennemføres i et tæt samarbejde med personalet.  

 Der påregnes oprettet et centralt samarbejdsudvalg for hele  

 sygehusfællesskabet og hovedsamarbejdsudvalg på alle sygehusene.
Vedtægten skal godkendes af indenrigsministeren efter forhandling med  

 sundhedsministeren samt Københavns og Frederiksberg kommunalbestyrelser.  

 Ændringer i vedtægten skal ligeledes godkendes af indenrigsministeren efter  

 forhandling med sundhedsministeren og de to kommunalbestyrelser.
Det  

 foreslås, at bestyrelsen selv vælger sin formand og to næstformænd.
Det er  

 herved forudsat, at Københavns og Frederiksberg kommuner og staten hver  

 besætter en af disse tre poster.
Det er endvidere foreslået, at bestyrelsens beslutninger om vederlag til  

 bestyrelsens medlemmer og stedfortrædere skal godkendes af  

 indenrigsministeren efter forhandling med sundhedsministeren og de to  

 kommunalbestyrelser.
Der vil i den forbindelse blive inddraget  

 sammenligninger med vederlæggelse af medlemmer i lignende bestyrelser,  

 herunder i kommunale fællesskaber.
Til § 12 Beslutninger i bestyrelsen træffes ved almindeligt stemmeflertal.
Dette  

 gælder eksempelvis beslutninger vedrørende sygehusfællesskabets økonomi  

 f.eks. vedtagelse af budget, optagelse af lån, dispositioner over fast  

 ejendom samt påtagelse af garantiforpligtelser.
Særligt for så vidt angår  

 vedtagelse af budgettet er det dog mellem parterne aftalt, at der tilstræbes  

 enighed herom.
Ligeledes vil beslutninger vedrørende tilrettelæggelsen af  

 sygehusbehandlingen på sygehusene i sygehusfællesskabet, herunder f.eks.  

 beslutninger vedrørende specialeplanlægning, tilpasning og rationalisering af  

 sygehuskapaciteten m.v., kunne træffes ved almindeligt stemmeflertal.
Vedtagelse af forslag, der har vidtrækkende betydning for  

 tilrettelæggelsen af det samlede danske sygehusvæsen, kræver kvalificeret  

 flertal.
Der tænkes herved især på forslag om betydelige udvidelser eller  

 indskrænkninger af kapaciteten til lands- og landsdelsfunktioner og  

 igangsætning af nye behandlingsformer med væsentlig betydning for det samlede  

 danske sundhedsvæsen.
 Af hensyn til muligheden for at håndhæve bestyrelsesmedlemmernes ansvar,  

 jf. bemærkningerne til § 17, skal bestyrelsens beslutninger indføres i en  

 beslutningsprotokol, hvorved det kan konstateres, hvilke bestyrelsesmedlemmer  

 der er ansvarlige for de trufne beslutninger.
Til kapitel 5 Til § 13 Sygesikringslovens planlægningsbestemmelser pålægger Københavns og  

 Frederiksberg kommuner at udarbejde en samlet plan for tilrettelæggelsen af  

 virksomheden på sundhedsområdet.
Med de foreslåede bestemmelser henlægges ansvaret for udarbejdelse og  

 vedtagelse af en plan for virksomheden i sygehusvæsenet til bestyrelsen for  

 sygehusfællesskabet.
Den af bestyrelsen for sygehusfællesskabet vedtagne  

 sygehusplan vil således skulle indgå uændret i de to kommuners samlede  

 sundhedsplan.
Sygehusplanen skal omfatte varetagelsen af de opgaver, der er  

 henlagt til sygehusfællesskabet.
Københavns og Frederiksberg kommuner har fortsat væsentlige opgaver i  

 relation til fastlæggelse og gennemførelse af den samlede sundhedspolitik i  

 Hovedstadsområdet herunder opgaver vedrørende sikringen af det nødvendige  

 samarbejde i sundhedssektoren og med den sociale sektor.
Der vil imidlertid  

 også påhvile sygehusfællesskabet et selvstændigt ansvar for at sikre, at det  

 samarbejde, der i Københavns Kommune og Frederiksberg Kommune allerede er  

 etableret mellem på den ene side kommunernes sygehusvæsen og sygehuse og på  

 den anden side den øvrige del af sundhedssektoren samt især den sociale  

 sektor, bevares og udbygges.
I Frederiksberg Kommune kan som eksempel nævnes såvel mere konkrete  

 samarbejdsrelationer som hospitalslægers deltagelse i visitationen til  

 kommunens plejehjem, udførelse af psykiatrisk tilsynsfunktion ved kommunens  

 plejehjem, medvirken ved møder med kommunens ældreråd som mere generelle  

 tiltag i form af nedsættelse af tværsektoriale udvalg.
Som eksempel på  

 sidstnævnte kan nævnes det tværgående socialpsykiatriske udvalg og  

 AIDS-komiteen, hvor såvel socialsektoren, undervisningssektoren og  

 sundhedssektoren er repræsenteret.
Mellem hospital og praksissektor er  

 ligeledes etableret flere samarbejdsorganer.
Et vigtigt samarbejdsforum i Københavns Kommune vil fortsat være de  

 fællesudvalg, som er etableret omkring de 4 københavnske lokalhospitaler,  

 herunder også Rigshospitalet, med repræsentation fra både hospital,  

 praksissektor og socialsektor.
Disse udvalg vil blive videreført også efter  

 etableringen af sygehusfællesskabet.
Et andet vigtigt led i samarbejdet bliver den nyetablerede  

 kontaktlægeordning.
Ordningen indebærer, at der til hver enkelt  

 hospitalsafdeling er knyttet en deltidsansat praktiserende læge som  

 kontaktlæge, og at der til hospitalet som helhed er knyttet en ligeledes  

 deltidsansat praktiserende læge som koordinerende kontaktlæge.
Det er  

 kontaktlægernes opgave generelt at styrke den indbyrdes forståelse og  

 samarbejde mellem hospitalerne og praksissektoren.
Også denne ordning vil  

 blive videreført efter etableringen af sygehusfællesskabet.
Der kan endvidere peges på de initiativer, der gennem de seneste år er  

 taget for at øge samarbejdet mellem hospitaler og praksislæger omkring  

 behandlingen af bestemte sygdomme.
Som eksempel herpå kan nævnes det  

 etablerede samarbejdsprojekt mellem Bispebjerg Hospitals smerteklinik og de  

 praktiserende læger vedrørende smertebehandling.
For at sikre rammerne for det nødvendige samarbejde og koordination er der  

 i bestemmelserne fastsat regler om høring af relevante parter, inden  

 bestyrelsen endeligt vedtager planen for sygehusfællesskabet.
Det er  

 endvidere udtrykkeligt fastsat, at sygehusplanen indgår i Københavns og  

 Frederiksberg kommuners sundhedsplaner samt at udarbejdelsen af planen,  

 herunder gennemførelse af høringer, koordineres med de to kommuner.
 Bestemmelserne fastlægger en pligt for bestyrelsen for sygehusfællesskabet  

 til at forelægge udkast til sygehusplanen til udtalelse for de to  

 kommunalbestyrelser inden endelig vedtagelse i bestyrelsen.
Sygehusfællesskabet vil i betydeligt omfang også varetage sygehusopgaver  

 for amtskommunerne.
Det er derfor fundet hensigtsmæssigt, at  

 sygehusfællesskabet skal indhente udtalelser fra de amtskommuner, der vil  

 blive berørt af planen inden udkast til planen forelægges  

 kommunalbestyrelserne.
Tilsvarende gælder vedtagelse af planændringer.
Det er i øvrigt forudsat, at sygehusplanen og sundhedsplanen udarbejdes i  

 tæt kontakt mellem sygehusfællesskabet og de to kommuner bl.a. således, at  

 planerne tager udgangspunkt i fælles forudsætninger, herunder samlede  

 beskrivelser af sundhedstilstanden i området, samt fælles målsætninger og  

 tilrettelæggelse af samarbejdet i sundhedsvæsenet og med tilgrænsende  

 sektorer.
Der bør endelig sikres en tidsmæssig koordination ved udarbejdelse  

 af planerne.
Det vil være naturligt, at høring af Sundhedsstyrelsen og  

 praksissektoren i Københavns og Frederiksberg kommuner sker samlet over  

 sygehusplanudkastet og udkast til kommunernes samlede sundhedsplaner, og at  

 denne høring sker inden kommunerne afgiver endelig udtalelse til  

 sygehusfællesskabet.
 Høringsreglerne finder tilsvarende anvendelse i forbindelse med væsentlige  

 ændringer i en vedtaget plan.
Sygehusplanen skal behandles af bestyrelsen for sygehusfællesskabet een  

 gang i hver udpegningsperiode.
I perioden fra lovens ikrafttræden til der kan  

 foreligge en af bestyrelsen vedtaget plan for virksomheden i  

 sygehusfællesskabet, vil driften tage udgangspunkt i de sygehusplaner, der  

 indgår i de nuværende sundhedsplaner for Københavns og Frederiksberg  

 kommuner.
 Med henblik på at Københavns og Frederiksberg kommunalbestyrelser og  

 sundhedsministeren kan varetage deres opgaver på sundhedsområdet, fastslår  

 bestemmelsen, at sygehusfællesskabet er forpligtet til at meddele parterne  

 enhver oplysning, som de finder nødvendig for varetagelsen af disse opgaver.
Til kapitel 6 Til § 14 Efter aftalen om Hovedstadens Sygehusfællesskab etableres et samråd mellem  

 sygehusfællesskabet, Finansministeriet og Københavns og Frederiksberg  

 kommuner om løn- og ansættelsesvilkår for personale, der ansættes i  

 sygehusfællesskabet.
 Det foreslås, at samrådsmodellen udmøntes således, at løn- og andre  

 ansættelsesvilkår for personale, der ansættes i sygehusfællesskabet, skal  

 godkendes af et nævn, der består af finansministeren, overborgmesteren i  

 København og borgmesteren på Frederiksberg.
 De nærmere regler om nævnets virksomhed fastsættes af finansministeren  

 efter forhandling med sygehusfællesskabet og Københavns og Frederiksberg  

 kommunalbestyrelser.
 Godkendelsesbeføjelsen tænkes navnlig anvendt i forbindelse med  

 fastlæggelsen af de overordnede principper for løn- og ansættelsesvilkårene,  

 herunder rammerne for sygehusfællesskabets overenskomst- og  

 aftaleforhandlinger, mens der normalt ikke vil være grund til at kræve  

 godkendelse af ansættelsesvilkår for enkeltstillinger.
 Om nævnets kompetence i interessetvister på tjenestemandsområdet henvises  

 til bemærkningerne til § 15.
 Sygehusfællesskabet fastlægger inden for de fastsatte rammer selv løn- og  

 ansættelsesvilkårene og forhandler og indgår kollektive overenskomster og  

 aftaler med personaleorganisationerne.
 Sygehusfællesskabet bør i fornødent omfang koordinere løn- og  

 ansættelsesvilkårene med Amtsrådsforeningen i Danmark og Kommunernes  

 Landsforening.
 Bestemmelserne i lovgivningen om kommunernes styrelse om Kommunernes  

 Lønningsnævns godkendelse af løn- og øvrige ansættelsesforhold finder ikke  

 anvendelse for personale, der ansættes i sygehusfællesskabet.
Regeringen og Københavns og Frederiksberg kommuner tillægger det væsentlig  

 betydning, at ansættelsesvilkårene for sygehusfællesskabets personale bliver  

 så enkle, åbne og fleksible som muligt, herunder at antallet af  

 overenskomster reduceres.
Herved tilgodeses sygehusfællesskabets behov for en  

 effektiv opgavevaretagelse og medarbejdernes udviklingsmuligheder fremmes.
 Ud over de tjenestemænd, der er omfattet af § 15, vil sygehusfællesskabet  

 med nævnets godkendelse kunne ansætte tjenestemænd i visse stillinger.
 Regeringen og de to kommuner finder det ønskeligt, at  

 personaleorganisationerne indbyrdes etablerer et samarbejde med henblik på,  

 at de i fællesskab kan varetage overenskomstforhandlinger m.v. i forhold til  

 sygehusfællesskabet.
Til § 15 Bestemmelsen fastsætter, at de tjenestemænd, der er beskæftiget ved de  

 opgaver, der er nævnt i kapitel 1, overgår til ansættelse i  

 sygehusfællesskabet på vilkår svarende til deres hidtidige  

 tjenestemandsvilkår i forbindelse med, at udførelsen af de pågældende opgaver  

 overtages af sygehusfællesskabet.
Sygehusfællesskabet indtræder som  

 arbejdsgiver for den enkelte tjenestemand.
Udførelsen af de opgaver, der er nævnt i kapitel 1, skal i almindelighed  

 overtages af sygehusfællesskabet pr. 1. januar 1995. De tjenestemænd, der er  

 beskæftiget ved disse opgaver pr. 31. december 1994, overgår således til  

 ansættelse i sygehusfællesskabet pr. 1. januar 1995. Udførelsen af nogle af  

 de opgaver, der er nævnt i kapitel 1, skal sygehusfællesskabet imidlertid  

 først overtage på et senere tidspunkt.
Bestemmelsen indebærer i disse  

 tilfælde, at de tjenestemænd, der pr. 31. december 1994 er ansat som  

 tjenestemænd, og som på det senere opgaveomlægningstidspunkt stadig er  

 beskæftiget ved disse opgaver, overgår til ansættelse i sygehusfællesskabet.
Tjenestemændenes overgang til ansættelse i sygehusfællesskabet indebærer  

 ikke i sig selv en forflyttelse, idet ansættelsen efter bestemmelsen sker på  

 vilkår svarende til de hidtidige tjenestemandsvilkår.
Tjenestemændene vil  

 derfor ikke have ret til at kræve sig afskediget med rådighedsløn/ventepenge  

 eller pension som følge af selve overgangen til ansættelse i  

 sygehusfællesskabet.
Det bemærkes i den forbindelse, at sygehusfællesskabet er en offentlig  

 institution, der er omfattet af forvaltningsloven og offentlighedsloven.  

 Tjenestemændene overgår således - som led i den generelle opgaveomlægning på  

 sygehusområdet - til et andet offentligretligt retssubjekt med fortsat  

 udførelse af deres hidtidige arbejdsopgaver og uden andre ændringer i deres  

 ansættelsesområde, ansættelsesvilkår, optjening af pension, disciplinærregler  

 m.v. og lønudvikling end de ændringer, som de måtte tåle ved fortsat  

 ansættelse i staten, Københavns Kommune eller Frederiksberg Kommune.
Det  

 forudsættes, at tjenestemændene ikke behøver at skifte ansættelsesform ved  

 eventuel avancement. Økonomistrukturen sikrer i øvrigt, som nævnt neden for,  

 at sygehusfællesskabet til enhver tid vil kunne opfylde sine løn- og  

 pensionsforpligtelser over for de overgåede tjenestemænd.
Som ansatte i  

 sygehusfællesskabet vil de pågældende tjenestemænd endvidere alene være  

 forpligtede til at overtage en anden passende stilling inden for  

 sygehusfællesskabet, som de ville have været forpligtede til at overtage  

 under deres hidtidige tjenestemandsansættelse i henholdsvis staten,  

 Københavns og Frederiksberg kommuner.
Det forudsættes således, at sygehusfællesskabet for denne gruppe af  

 overgåede tjenestemænd etablerer regler om tjenestemænds ansættelsesvilkår,  

 herunder om tjenestemandspension, der svarer til de enkelte tjenestemænds  

 hidtidige ansættelsesvilkår.
Disse regler skal således indeholde bestemmelser  

 svarende til tjenestemandslovens §§ 10-13 og §§ 20-24 om tjenestemandens  

 pligter og om disciplinærforfølgning og de tilsvarende regler for  

 tjenestemænd i Københavns og Frederiksberg kommuner.
Reglerne skal endvidere indeholde bestemmelser om, hvorledes der skal  

 forholdes, hvis der ikke kan indgås aftale om løn- og ansættelsesvilkår for  

 tjenestemænd i sygehusfællesskabet.
Det forudsættes, at afgørelsen i så fald  

 træffes af det nævn, der er omtalt i § 14, idet der ikke er adgang til at  

 etablere konflikt.
 Sygehusfællesskabet bliver pensionsmyndighed for disse  

 tjenestemandspensionsrettigheder og forudsættes som pensionsmyndighed at  

 følge de i tjenestemandspensionslovgivningen gældende regelsæt, herunder  

 reglerne om høring af Nævnet for Helbredsbedømmelser i Tjenestemandssager,  

 jf. tjenestemandspensionslovens § 31, stk. 2, og § 32.
 Sygehusfællesskabet afholder over driften udgifter til løn, evt.  

 rådighedsløn/ventepenge, efterindtægt af løn samt tjenestemandspension til  

 disse ansatte på tjenestemandsvilkår.
Pensionen deles i forhold til optjent pensionsalder - i hele år -  

 henholdsvis under beskæftigelse hos tidligere ansættelsesmyndighed og i  

 sygehusfællesskabet.
Hvis ikke andet aftales mellem parterne gælder  

 retningslinierne i Finansministeriets cirkulæreskrivelse af 30. november 1977  

 om deling og refusion af udgifter til efterindtægt og pension til  

 tjenestemænd m. fl., der i forbindelse med opgaveomlægninger mellem stat og  

 kommuner er blevet ansat eller overført til tjeneste ved (amts)kommuner m.v.
 Ved afskedigelser, der beror på beslutning truffet af sygehusfællesskabets  

 ledelse - og er uforudseelige som f.eks. sygdom og dødsfald - afholdes hele  

 udgiften til pensionen af sygehusfællesskabet indtil en af finansministeren -  

 efter drøftelse med sygehusfællesskabet - fastsat alder efter det 60. år.  

 Herved skabes sammenhæng mellem ansvar og kompetence, idet  

 sygehusfællesskabet umiddelbart vil skulle afholde de pensionsudgifter, der  

 følger af beslutningen om afsked, der aktualiserer en tjenestemandspension.
 Sygehusfællesskabets udgifter til pensioner indgår i øvrigt i  

 fællesskabets driftsudgifter, jf. de foreslåede bestemmelser i §§ 8 og 16,  

 hvor det bl.a. er bestemt, at et evt. underskud indregnes i de to kommuners  

 betaling i det følgende budgetår, og at sygehusfællesskabet har mulighed for  

 låntagning m.v. Økonomistrukturen sikrer, at sygehusfællesskabet til enhver  

 tid vil kunne opfylde sine løn- og pensionsforpligtelser over for de  

 overgåede tjenestemænd.
 Finansministeren fastsætter efter drøftelse med Københavns og  

 Frederiksberg kommuner nærmere regler for pensionsberegning, -administration  

 og -deling, refusion, revision m.v. af pensioner, der omfattes af reglerne i  

 stk. 2-4 og afgør tvivlsspørgsmål om pensionsrettigheder efter stk. 1-5.
 Der udarbejdes ved sygehusfællesskabets oprettelse en liste over  

 tjenestemænd, der er blevet ansat i sygehusfællesskabet med  

 tjenestemandspensionsrettigheder, hvis pensioner til sin tid skal deles.  

 Listen skal indeholde navn, fødselsdato, ansættelsesdato, lønramme/skalatrin  

 og aktuel pensionsalder pr. datoen for sygehusfællesskabets oprettelse.
Til kapitel 7 Til § 16 Det foreslås, at indenrigsministeren fører tilsyn med sygehusfællesskabet,  

 og at indenrigsministeren tillægges de samme reaktionsmuligheder, som de  

 kommunale tilsynsmyndigheder har over for kommuner og amtskommuner.
Henvisningen til § 55, stk. 1, i den kommunale styrelseslov giver  

 indenrigsministeren hjemmel til at fastsætte regler om sygehusfællesskabets  

 låneoptagelse.
Det er hensigten, at låneoptagelsen styres ved meddelelse af  

 dispensation, og at låntagning i øvrigt foregår på samme vilkår vedrørende  

 bl.a. låneform og løbetid, som gælder for kommuner og amtskommuner.
Der sigtes først og fremmest til de tilfælde, hvor det skønnes rimeligt at  

 meddele dispensation for låneoptagelse til sygehusfællesskabets  

 anlægsudgifter.
Endvidere skal sygehusfællesskabet have adgang til at oprette  

 en kassekredit bl.a. under hensyn til, at et eventuelt underskud først  

 modregnes i kommunernes betalinger 2 år efter, jf. § 8, stk. 1.
Med henvisningen til § 60 i den kommunale styrelseslov skabes hjemmel for,  

 at sygehusfællesskabet med indenrigsministeriets godkendelse kan indgå aftale  

 om deltagelse i kommunale fællesskaber som f.eks.
AMGROS.
Til kapitel 8 Til § 17 Bestemmelsen svarer til de bestemmelser om strafansvar, som gælder for  

 kommunalbestyrelsesmedlemmer, jfr. § 61 c i lov om kommunernes styrelse.
 Bestemmelsen om, at påtale kun kan ske efter indenrigsministerens  

 begæring, er indsat for at undgå grundløse, tvivlsomme og bagatelagtige  

 anmeldelser.
Til kapitel 9 Til § 18 Lovforslagets § 18 foreslår i overensstemmelse med aftalen af 10. juni  

 1994 om etableringen af sygehusfællesskabet, at ikrafttrædelsestidspunktet  

 fastsættes til den 1. januar 1995.
 Det foreslås dog, at §§ 9-12, § 16, § 17 og § 20 træder i kraft dagen  

 efter bekendtgørelsen i Lovtidende med henblik på, at bestyrelsen kan vedtage  

 årsbudgettet for 1995.
Til § 19 Af lovforslagets § 4 fremgår det, at Rigshospitalet pr. 1. januar 1995  

 foreslås overført til sygehusfællesskabet.
Som følge heraf foreslås lov om  

 Rigshospitalet ophævet.
I november 1992 er der som led i aftalen om Finansloven for 1993 indgået  

 en fireårig budgetaftale for Rigshospitalet.
Bestemmelsen i stk. 2 sikrer  

 overholdelsen af denne aftale.
Til § 20 § 20 fastlægger udtømmende de to kommuners budgetterede sygehusudgifter  

 for 1995.
Det er i aftalen om etableringen af sygehusfællesskabet fastlagt, at  

 Københavns og Frederiksberg kommuner i sygehusfællesskabets første år 1995  

 indskyder 1994-budgetter minus 1,5% for de områder, der er omfattet af  

 sygehusfællesskabet.
Beløbet opreguleres til 1995 pris- og lønniveau og  

 reguleres med de økonomiske konsekvenser for 1995 af den mellem regeringen,  

 Amtsrådsforeningen samt Københavns og Frederiksberg kommuner indgåede  

 fireårige aftale om udviklingen af sygehusvæsenet.
Rammerne for sygehusfællesskabets budget 1995 er således allerede fastlagt  

 med aftalen om etablering af fællesskabet.
På den baggrund og af tidsmæssige  

 grunde er der for 1995 ikke fundet behov for at følge den i § 7 foreslåede  

 budgetprocedure med to behandlinger i bestyrelsen og høring af de deltagende  

 parter.
 I stedet foreslås det, at bestyrelsen inden for de angivne rammer vedtager  

 årsbudgettet for 1995.
Et eventuelt underskud ved driften af sygehusfællesskabet i 1995 dækkes i  

 henhold til aftalen af 10. juni 1994 om etableringen af sygehusfællesskabet  

 af Københavns og Frederiksberg kommuner i forhold til kommunernes faktiske  

 forbrug i året.
Et overskud eller underskud indregnes herefter i de to  

 kommuners betalinger til sygehusfællesskabet i 1997.
Det er endvidere fastlagt i aftalen om etableringen af  

 sygehusfællesskabet, at staten i årene 1995 og 1996 indskyder et beløb, der  

 svarer til den bevilling, som staten i henhold til den fireårige budgetaftale  

 skulle have ydet til Rigshospitalet.
Aftalen forpligter endelig staten til i  

 1997 at indskyde et beløb svarende til beløbet for 1996 opregnet til pris- og  

 lønniveau for 1997.
Statens indskud fra 1995 vil blive udbetalt dels direkte fra  

 Sundhedsministeriet, dels via en forhøjelse af det amtskommunale bloktilskud,  

 som udbetales via Indenrigsministeriet.
Forhøjelsen af det amtskommunale  

 bloktilskud sker som kompensation for, at Rigshospitalet bliver omfattet af  

 den amtskommunale momsudligningsordning.
Den førstnævnte andel vedrører  

 Rigshospitalets hidtidige nettoudgifter, ekskl. moms.
Til § 21 Rigshospitalets takstsystem har hidtil været underlagt en særlig  

 regulering som følge af hospitalets særlige status som statsligt hospital.
Ved oprettelsen af sygehusfællesskabet får Rigshospitalet »egne  

 patienter«, hvorfor argumenterne for den hidtidige særlige regulering af  

 takstsystemet falder bort.
Det vil dog ikke være hensigtsmæssigt at overgå  

 til den almindelige amtskommunale takstmodel pr. 1. januar 1995, idet  

 takstsystemet og mulighederne for at beholde rationaliseringsgevinster via  

 taksterne er en integreret del af budgetaftalen for Rigshospitalet for  

 1993-96.
 Derfor foreslås den nuværende takstmodel bibeholdt i 1995 og 1996, således  

 at Rigshospitalet først fra 1. januar 1997 overgår til den almindelige  

 amtskommunale takstmodel efter de regler, der måtte gælde for amtskommunernes  

 takstfastsættelse for 1997.
 Bestemmelsen i § 21 indebærer, at Rigshospitalets takster i 1995 og 1996  

 fastsættes således, at den samlede takstbetaling under forudsætning af  

 uændret aktivitet og diagnosesammensætning er uændret i forhold til 1994,  

 bortset fra pris- og lønregulering samt ændringer i den samlede forrentning  

 og afskrivning.
 For de øvrige sygehuse i sygehusfællesskabet indebærer forslaget, at  

 takstfastsættelsen som hidtil sker efter de regler, der gælder for de  

 amtskommunale sygehuse.
Til § 22 I regeringens aftale af 10. juni 1994 med henholdsvis Københavns og  

 Frederiksberg kommuner om de to kommuners økonomi i 1995 indgår, at staten  

 yder et midlertidigt tilskud til driften af sygehusvæsenet i  

 hovedstadsområdet.
I 1996 udgør tilskuddet 1 mia. kr., der fordeles på en  

 sådan måde, at det aflaster Københavns Kommunes sygehusudgifter med 840 mio.  

 kr. og Frederiksberg Kommunes sygehusudgifter med 160 mio. kr.
 Tilskuddet nedtrappes med 100 mio. kr. årligt frem til og med år 2005, dog  

 således at første reduktion sker i 1997. Når nedtrapningen indledes, skal det  

 midlertidige tilskud nedbringe Københavns og Frederiksberg kommuners  

 betalinger til sygehusfællesskabet i forholdet 840 til 160.
 For så vidt angår 1995 har Folketingets Finansudvalg den 24. juni 1994 ved  

 akt nr. 364 tiltrådt, at staten yder et tilskud til Københavns Kommune på 840  

 mio. kr. og et tilskud til Frederiksberg Kommune på 160 mio. kr. til  

 aflastning af de to kommuners sygehusudgifter.
Til § 23 Da Københavns og Frederiksberg kommuner hidtil har omfattet både primær-  

 og sekundær sektor, har det ikke været relevant, at sygehusvæsenet opkræver  

 betaling for færdigbehandlede patienter fra de to kommuner.
Det bliver nu  

 relevant i kraft af de to kommuners overdragelse af sygehusvæsenet til  

 sygehusfællesskabet.
 Bestemmelsen i § 23 fastslår, at sygehusfællesskabet først fra den 1.  

 januar 1996 kan afkræve Københavns og Frederiksberg kommuner betaling pr.  

 sengedag for færdigbehandlede patienter.
Efter 2. behandling den 13. december 1994 Kapitel 1 Opgaver § 1. Hovedstadens Sygehusfællesskab varetager sygehusbehandling  

 m.v. af borgerne i Københavns og Frederiksberg Kommuner.
 Stk. 2. Sygehusfællesskabet varetager sygehusbehandling m.v. af  

 øvrige borgere, der efter lov om sygehusvæsenets regler om frit sygehusvalg  

 ønsker behandling på sygehuse i sygehusfællesskabet.
 Stk. 3. Sygehusfællesskabet varetager sygehusbehandling m.v. af  

 lands- og landsdelspatienter fra amtskommunerne.
 Stk. 4. Sygehusfællesskabet skal som universitetssygehusvæsen i  

 tæt samarbejde med det øvrige danske sundhedsvæsen sikre, at det danske  

 sundhedsvæsen på et højt fagligt niveau kan varetage undersøgelse, behandling  

 og pleje af patienter, forsknings- og udviklingsarbejde samt uddannelse af  

 sundhedspersonale.
 Stk. 5. Sygehusfællesskabet medvirker til at udvikle den  

 sundhedsfremmende og forebyggende indsats.
 § 2. Sygehusfællesskabet sikrer Rigshospitalet som et  

 sundhedsvidenskabeligt udviklingscenter med særlige opgaver inden for  

 patientbehandling, forskning og uddannelse.
 § 3. Sygehusfællesskabet varetager i øvrigt opgaver, der efter  

 lovgivningen er henlagt til sygehusvæsenet på de i lovgivningen anførte  

 vilkår.
Kapitel 2 Etablering m.v.
 § 4. Københavns og Frederiksberg Kommuner og staten etablerer  

 sygehusfællesskabet ved vederlagsfrit at overføre deres sygehuse og hertil  

 knyttede institutioner m.v. til sygehusfællesskabet.
Stk. 2. De af stk. 1 omfattede sygehuse og institutioner m.v.  

 overføres til sygehusfællesskabet med de rettigheder og forpligtelser,  

 hvormed de har tilhørt de tidligere ejere.
Dog overføres ikke restgæld på  

 lån, der er sikret med pant i de overførte ejendomme.
 Stk. 3. Tilpasninger i opgavefordelingen mellem  

 sygehusfællesskabet og Københavns og Frederiksberg Kommuner fastlægges ved  

 aftale mellem de to kommunalbestyrelser og sundhedsministeren.
Stk. 4. Bestemmelserne i lov om offentlige myndigheders registre  

 om statslige myndigheders registre finder tilsvarende anvendelse på registre,  

 der føres for sygehusfællesskabet.
Sundhedsministeren kan bemyndige  

 sygehusfællesskabet til at fastsætte forskrifter for sygehusfællesskabets  

 registre.
 § 5. Der kan mellem Københavns og Frederiksberg  

 kommunalbestyrelser og bestyrelsen for sygehusfællesskabet indgås aftale om  

 levering af ydelser med tilknytning til sygehusfællesskabets  

 opgavevaretagelse.
Kapitel 3 Økonomi og finansiering m.v.
 § 6. For sygehusfællesskabets økonomiske forvaltning finder  

 bestemmelserne i kapitel V og § 54 i lov om kommunernes styrelse tilsvarende  

 anvendelse, medmindre andet er fastsat i denne lov eller i  

 sygehusfællesskabets vedtægt.
 Stk. 2. Ved revisionen af de under sygehusfællesskabet hørende  

 regnskabsområder skal det, ud over hvad der følger af stk. 1, påses, at der  

 ved forvaltningen af midlerne og driften af de virksomheder, hvis regnskaber  

 er omfattet af revisionen, er taget skyldige økonomiske hensyn.
 Stk. 3. Rigsrevisor kan af egen drift eller på anmodning af  

 statsrevisorerne foranstalte undersøgelser i henhold til rigsrevisorloven af  

 sygehusfællesskabets regnskaber samt udvalgte regnskabsområder herunder.  

 Rigsrevisor har til brug for sådanne undersøgelser adgang til  

 sygehusfællesskabets regnskabsmateriale m.v. i overensstemmelse med  

 rigsrevisorlovens §§ 12 og 13.
 Stk. 4. Københavns og Frederiksberg Kommuners revisorer kan på  

 tilsvarende måde som rigsrevisor foranstalte undersøgelser af  

 sygehusfællesskabets regnskaber, jf. stk. 3.
§ 7. Forslag til årsbudget og flerårige budgetoverslag skal  

 undergives to behandlinger i bestyrelsen med mindst otte ugers mellemrum.  

 Efter 1. behandling sendes forslaget til årsbudget og flerårige  

 budgetoverslag senest den 1. juli til Københavns og Frederiksberg  

 kommunalbestyrelser samt til sundhedsministeren.
Ved 2. behandling, der skal  

 foregå senest den 1. oktober, vedtages forslaget af bestyrelsen, jf. § 12,  

 stk. 2. Det endeligt vedtagne årsbudget og de flerårige budgetoverslag sendes  

 til Københavns og Frederiksberg kommunalbestyrelser samt til  

 sundhedsministeren, finansministeren og indenrigsministeren.
Stk. 2. Sygehusfællesskabets årsregnskab afgives af bestyrelsen  

 til revision inden en af indenrigsministeren fastsat frist.
Det endeligt  

 godkendte årsregnskab skal sammen med revisionsberetningen og de afgørelser,  

 som bestyrelsen har truffet i forbindelse hermed, sendes til Københavns og  

 Frederiksberg kommunalbestyrelser samt til sundhedsministeren,  

 finansministeren og indenrigsministeren.
§ 8. Københavns og Frederiksberg Kommuner betaler en andel af  

 sygehusfællesskabets udgifter svarende til deres forbrug.
Kommunernes  

 betalinger i budgetåret sker som acontobetaling, der fastlægges på baggrund  

 af de to kommuners forventede forbrug det foregående år.
Acontobetalingen  

 sker med en tolvtedel månedligt.
Inden 1. juli i det efterfølgende år  

 foretages der på grundlag af sygehusfællesskabets regnskab en endelig  

 opgørelse af betalingen på grundlag af de to kommuners faktiske forbrug.  

 Overskud eller underskud indregnes i de to kommuners betaling i det derefter  

 følgende budgetår.
 Stk. 2. Staten betaler et beløb, der dels medgår til  

 finansieringen af sygehusfællesskabets særlige opgaver, jf. § 1, stk. 4, og §  

 2, dels finansierer et beløb, som sygehusfællesskabet årligt betaler til  

 amtskommunerne, Københavns og Frederiksberg Kommuner samt Færøernes og  

 Grønlands hjemmestyre, jf. stk. 4. Betalingen sker med en tolvtedel  

 månedligt.
 Stk. 3. Tidspunktet for de i stk. 1 og 2 nævnte  

 tolvtedelsbetalinger fastsættes i sygehusfællesskabets vedtægt.
 Stk. 4. Sundhedsministeren fastsætter regler om beregningen af det  

 i stk. 2 nævnte beløb til amtskommunerne, Københavns og Frederiksberg  

 Kommuner samt Færøernes og Grønlands hjemmestyre.
Kapitel 4 Ledelse § 9. Sygehusfællesskabet ledes af en bestyrelse, der har det  

 overordnede ansvar for sygehusfællesskabet.
Bestyrelsen består af 15  

 medlemmer.
Københavns og Frederiksberg kommunalbestyrelser udpeger  

 henholdsvis 7 og 2 medlemmer, og sundhedsministeren udpeger 6 medlemmer.
For  

 hvert medlem udpeges en stedfortræder, der kan indtræde, når det pågældende  

 medlem har forfald.
Stk. 2. Valgene har virkning for kommunalbestyrelsernes  

 funktionsperiode.
Valgene har dog virkning, indtil nyvalg har fundet sted.  

 Kommunalbestyrelserne og sundhedsministeren kan til enhver tid afsætte et af  

 dem udpeget bestyrelsesmedlem eller stedfortræder.
 Stk. 3. Kommunalbestyrelserne og sundhedsministeren har  

 instruktionsbeføjelse over for de af dem udpegede bestyrelsesmedlemmer og  

 stedfortrædere.
§ 10. Bestyrelsen ansætter en direktion, som varetager den daglige  

 administrative og økonomiske ledelse inden for rammer, der fastlægges af  

 bestyrelsen.
Direktionen ansætter og afskediger sygehusfællesskabets  

 personale.
 § 11. De nærmere regler om sygehusfællesskabets styrelse m.v.  

 fastsættes i en vedtægt, der vedtages af bestyrelsen og godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 Stk. 2. Bestyrelsen vedtager selv sin forretningsorden.
 Stk. 3. Bestyrelsen vælger selv sin formand og to næstformænd.
Stk. 4. Bestyrelsen træffer bestemmelse om vederlag til  

 bestyrelsens medlemmer og stedfortrædere.
Vederlaget godkendes af  

 indenrigsministeren efter forhandling med sundhedsministeren og Københavns og  

 Frederiksberg kommunalbestyrelser.
 § 12. Bestyrelsen er beslutningsdygtig, når mindst 8 medlemmer er  

 til stede.
 Stk. 2. Bestyrelsens beslutninger træffes ved stemmeflertal, jf.  

 dog stk. 3.
 Stk. 3. Vedtagelse af forslag, der har vidtrækkende betydning for  

 tilrettelæggelsen af det samlede danske sygehusvæsen, kræver, at mindst 10  

 medlemmer af bestyrelsen stemmer for forslaget.
 Stk. 4. Bestyrelsens beslutninger indføres i en  

 beslutningsprotokol, der underskrives af samtlige tilstedeværende medlemmer.  

 Et bestyrelsesmedlem, der ikke er enig i bestyrelsens beslutning, har ret til  

 at få sin mening kort indført i protokollen.
Kapitel 5 Planlægningsbestemmelser m.v.
§ 13. Bestyrelsen udarbejder en plan for tilrettelæggelsen af  

 virksomheden efter denne lov.
Udarbejdelse af planen, herunder høring efter  

 stk. 2, koordineres med Københavns og Frederiksberg Kommuner.
 Stk. 2. Forud for endelig vedtagelse af planen eller væsentlige  

 ændringer heri skal der indhentes udtalelser fra de berørte amtskommuner,  

 Sundhedsstyrelsen, Københavns og Frederiksberg Kommuner samt praksissektoren  

 i de to kommuner.
 Stk. 3. Planen indgår i den plan for tilrettelæggelsen af  

 Københavns og Frederiksberg Kommuners virksomhed på sundhedsområdet, som skal  

 udarbejdes efter reglerne om sundhedsplanlægning i lov om offentlig  

 sygesikring.
 Stk. 4. Københavns og Frederiksberg kommunalbestyrelser og  

 sundhedsministeren kan af sygehusfællesskabets bestyrelse forlange meddelt  

 enhver oplysning, som er nødvendig for varetagelsen af de nævnte parters  

 opgaver på sundhedsområdet.
Kapitel 6 Bestemmelser om personale § 14. Løn- og andre ansættelsesvilkår for personale, der ansættes  

 i sygehusfællesskabet, godkendes af et nævn, der består af finansministeren,  

 overborgmesteren i Københavns Kommune og borgmesteren i Frederiksberg  

 Kommune.
 Stk. 2. Nævnet træffer afgørelse ved enstemmighed.
Stk. 3. Finansministeren fastsætter efter forhandling med  

 bestyrelsen for sygehusfællesskabet og Københavns og Frederiksberg  

 kommunalbestyrelser nærmere regler om nævnets virksomhed.
Nævnet fastsætter  

 selv sin forretningsorden.
 § 15. I forbindelse med at udførelsen af de opgaver, der er nævnt  

 i kapitel 1, overtagesaf sygehusfællesskabet, overgår de tjenestemænd, der  

 pr. 31. december 1994 er ansat i staten og Københavns og Frederiksberg  

 Kommuner til løsning af disse opgaver, til ansættelse i sygehusfællesskabet  

 på vilkår svarende til de hidtidige tjenestemandsvilkår.
 Stk. 2. De tjenestemænd, der er nævnt i stk. 1, får ved  

 pensionering fra denne ansættelse udbetalt den samlede tjenestemandspension  

 af sygehusfællesskabet.
 Stk. 3. Udgift til tjenestemandspensioner, der aktualiseres ved  

 sygdom, alder og dødsfald, deles mellem den hidtidige  

 pensionsgiver/ansættelsesmyndighed og sygehusfællesskabet i forhold til den  

 del af den enkelte tjenestemands pensionsalder pr. 1. januar 1995, der er  

 optjent henholdsvis i staten og Københavns og Frederiksberg Kommuner, og den  

 del af den pågældendes pensionsalder, der er optjent under ansættelsen i  

 sygehusfællesskabet efter 1. januar 1995.
 Stk. 4. Udgift til tjenestemandspensioner, der aktualiseres ved  

 uansøgt afsked, der ikke er begrundet i sygdom eller alder, deles som anført  

 i stk. 3 fra en af finansministeren efter drøftelse med bestyrelsen for  

 sygehusfællesskabet fastsat alder efter det 60. år.
 Stk. 5. Finansministeren fastsætter efter drøftelse med Københavns  

 og Frederiksberg kommunalbestyrelser nærmere regler for pensionsberegning,  

 -administration og -deling og revision m.v. af tjenestemandspensioner, der  

 skal deles efter stk. 3 og 4.
 Stk. 6. Afgørelse af tvivlsspørgsmål i henhold til stk. 1-5  

 træffes af finansministeren efter drøftelse med Københavns og Frederiksberg  

 kommunalbestyrelser.
Kapitel 7 Tilsyn § 16. Tilsynet med sygehusfællesskabets virksomhed varetages af  

 indenrigsministeren.
Lov om kommunernes styrelse § 55, stk. 1, § 57, § 60, §  

 61, stk. 1-5, og § 61 b, stk. 1, om tilsynet med kommunalbestyrelsens  

 virksomhed finder tilsvarende anvendelse på tilsynet.
Kapitel 8 Straffebestemmelser § 17. Et medlem af sygehusfællesskabets bestyrelse, der gør sig  

 skyldig i grov tilsidesættelse af de pligter, som den pågældendes hverv  

 medfører, straffes med bøde.
Simpelt uagtsom pligttilsidesættelse straffes  

 dog ikke.
 Stk. 2. Påtale efter stk. 1 sker efter indenrigsministerens  

 begæring.
Kapitel 9 Overgangs- og ikrafttrædelsesbestemmelser § 18. Loven træder i kraft den 1. januar 1995.
 Stk. 2. §§ 9-12, 16, 17 og 20 træder dog i kraft dagen efter  

 bekendtgørelsen i Lovtidende.
 § 19. Lov nr. 1082 af 23. december 1992 om Rigshospitalet ophæves.  

 Regler fastsat i medfør af lov om Rigshospitalet forbliver dog i kraft,  

 indtil de afløses af nye regler fastsat i medfør af denne lov.
 Stk. 2. Sygehusfællesskabet sikrer opfyldelsen af den fireårige  

 budgetaftale for 1993-96 for Rigshospitalet.
 § 20. Københavns og Frederiksberg Kommuner indskyder i 1995 et  

 beløb svarende til Københavns henholdsvis Frederiksberg Kommunes budgetter  

 for 1994 for de områder, der omfattes af sygehusfællesskabet, fratrukket 1,5  

 pct.
 Stk. 2. De i stk. 1 nævnte beløb opreguleres til 1995 pris- og  

 lønniveau og reguleres med konsekvenserne for 1995 af den mellem regeringen,  

 Amtsrådsforeningen samt Københavns og Frederiksberg Kommuner indgåede aftale  

 om udviklingen af sygehusvæsenet i perioden 1995-98.
 Stk. 3. Overskud eller underskud i 1995 fordeles mellem Københavns  

 og Frederiksberg Kommuner i forhold til disses faktiske forbrug i året og  

 indregnes i de to kommuners betaling i 1997.
Stk. 4. Staten indskyder i 1995 og 1996 et beløb svarende til den  

 bevilling, som staten i henhold til den fireårige budgetaftale skulle have  

 ydet til Rigshospitalet i det pågældende år.
I 1997 indskyder staten et beløb  

 svarende til beløbet for 1996 opregnet til pris- og lønniveau for 1997.
 Stk. 5. Staten indskyder endvidere opsparede drifts- og  

 anlægsmidler vedrørende Rigshospitalet inden for rammerne af den fireårige  

 budgetaftale.
 Stk. 6. Bestyrelsen vedtager årsbudget for 1995 inden for de i  

 stk. 1, 2, 4 og 5 angivne rammer.
Stk. 7. Statens og kommunernes betalinger, jf. stk. 1 og 4, til  

 sygehusfællesskabet sker med en tolvtedel månedligt.
Tidspunktet for  

 betalingerne fastsættes i sygehusfællesskabets vedtægt.
§ 21. Sygehusfællesskabet fastsætter taksterne for Rigshospitalets  

 ydelser i 1995 og 1996 således, at den samlede takstbetaling under  

 forudsætning af uændret aktivitet og diagnosesammensætning er uændret i  

 forhold til det foregående år bortset fra pris- og lønregulering samt  

 ændringer i den samlede forrentning og afskrivning af investeringer foretaget  

 i 1994 og følgende år.
Endvidere indregnes udgifter, som amtskommunerne  

 kompenseres for over de generelle tilskud.
Ved uændret aktivitet forstås et  

 uændret antal behandlede patienter med en uændret diagnosesammensætning og et  

 uændret færdigbehandlingsniveau.
Taksterne for nye behandlingsformer  

 fastsættes særskilt uden for den nævnte ramme.
§ 22. Staten yder fra 1996 et årligt tilskud til  

 sygehusfællesskabet til aflastning af Københavns og Frederiksberg Kommuners  

 sygehusudgifter.
Tilskuddet anvendes til at nedbringe de to kommuners  

 betalinger i forholdet 840 til 160. I 1996 udgør tilskuddet 1 mia. kr. i 1995  

 pris- og lønniveau.
Fra 1997 nedtrappes tilskuddet med 100 mio. kr. årligt  

 frem til og med år 2005.
 Stk. 2. Det i stk. 1 nævnte tilskud udbetales med en tolvtedel  

 månedligt.
 § 23. Uanset bestemmelsen i § 12 i lov om sygehusvæsenet kan  

 sygehusfællesskabet først fra den 1. januar 1996 af Københavns og  

 Frederiksberg Kommuner opkræve betaling pr. sengedag for færdigbehandlede  

 patienter, der er indlagt på sygehusfællesskabets sygehuse, og som har bopæl  

 i en af de to kommuner.
