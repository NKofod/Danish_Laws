Fremsat den 13. december 2001 af  

 justitsministeren (Lene Espersen) Forslag til Lov om ændring  

 af straffeloven, retsplejeloven, lov om  

 konkurrence- og forbrugerforhold på telemarkedet,  

 våbenloven, udleveringsloven samt lov om udlevering af  

 lovovertrædere til Finland, Island, Norge og Sverige (Gennemførelse af FN-konventionen til  

 bekæmpelse af finansiering af terrorisme, gennemførelse af FN s  

 Sikkerhedsråds resolution nr. 1373 (2001) samt øvrige  

 initiativer til bekæmpelse af terrorisme mv.) § 1 I straffeloven, jf. lovbekendtgørelse nr. 808 af 14. september  

 2001, foretages følgende ændringer:
 1. I § 27, stk. 1, indsættes som 2.  

 pkt.:
 »For så vidt angår straf for forsøg  

 finder § 21, stk. 3, tilsvarende anvendelse.«.
 2. I § 77 a indsættes efter 1. pkt.:
 »Der kan under samme betingelser ske konfiskation af andre  

 formuegoder, herunder penge.«.
 3. I § 93, stk. 1, nr. 1, indsættes som  

2. pkt.:
 »2. led gælder dog ikke for juridiske  

 personer.«.
 4. § 114 affattes således:
 »§ 114. For terrorisme straffes med fængsel indtil  

 på livstid den, som med forsæt til at skræmme en befolkning  

 i alvorlig grad, eller uretmæssigt at tvinge danske eller udenlandske  

 offentlige myndigheder eller en international organisation til at foretage  

 eller undlade at foretage en handling, eller at destabilisere eller  

 ødelægge et lands eller en international organisations  

 grundlæggende politiske, forfatningsmæssige, økonomiske  

 eller samfundsmæssige strukturer begår en eller flere af  

 følgende handlinger, når handlingen i kraft af dens karakter  

 eller den sammenhæng, hvori den begås, kan tilføje et land  

 eller en international organisation alvorlig skade:
 1)	Manddrab efter § 237.
 2)	Grov vold efter § 245 eller § 246.
 3)	Frihedsberøvelse efter § 261.
 4)	Forstyrrelse af trafiksikkerheden efter § 184, stk. 1,  

 retsstridige forstyrrelser i driften af almindelige samfærdselsmidler  

 mv. efter § 193, stk. 1, eller groft hærværk efter  

 § 291, stk. 2, hvis disse overtrædelser begås på  

 en måde, der kan bringe menneskeliv i fare eller forårsage  

 betydelige økonomiske tab.
 5)	Kapring af transportmidler efter § 183 a.
 6)	Grove våbenlovsovertrædelser efter § 192 a eller  

 lov om våben og eksplosivstoffer § 10, stk. 2.
 7)	Brandstiftelse efter § 180, sprængning, spredning af  

 skadevoldende luftarter, oversvømmelse, skibbrud, jernbane- eller  

 anden transportulykke efter § 183, stk. 1 og 2, sundhedsfarlig  

 forurening af vandforsyningen efter § 186, stk. 1, sundhedsfarlig  

 forurening af ting bestemt til almindelig udbredelse mv. efter § 187,  

 stk. 1.
 Stk. 2. På samme måde straffes den, som med det i  

 stk. 1 nævnte forsæt transporterer våben eller  

 eksplosivstoffer.
 Stk. 3. Endvidere straffes på samme måde den, der  

 med det i stk. 1 nævnte forsæt truer med at begå en af  

 de i stk. 1 og 2 nævnte handlinger.«.
 5. Efter § 114 indsættes:
»§ 114 a.
Med fængsel indtil 10 år straffes den,  

 som 1)	direkte eller indirekte yder økonomisk støtte til, 2)	direkte eller indirekte tilvejebringer eller indsamler midler til,  

 eller 3)	direkte eller indirekte stiller penge, andre formuegoder, eller  

 finansielle eller andre lignende ydelser til rådighed for en person, en gruppe eller en sammenslutning, der  

 begår eller har til hensigt at begå terrorhandlinger omfattet af  

 § 114.
§ 114 b.
Den, som i øvrigt ved tilskyndelse, råd  

 eller dåd medvirker til at fremme den kriminelle virksomhed eller det  

 fælles formål for en gruppe eller sammenslutning, som foretager  

 en eller flere handlinger omfattet af § 114 eller § 114 a, nr. 1  

 eller 2, når virksomheden eller formålet indebærer, at en  

 eller flere handlinger af denne karakter begås, straffes med  

 fængsel indtil 6 år.
§ 114 c.
Den, som, uden at forholdet omfattes af  

 §§ 114-114 b, deltager i eller yder væsentlig økonomisk  

 støtte eller anden væsentlig støtte til korps, gruppe  

 eller sammenslutning, der har til hensigt ved magtanvendelse at øve  

 indflydelse på offentlige anliggender eller fremkalde forstyrrelse af  

 samfundsordenen, straffes med fængsel indtil 6 år.
§ 114 d.
Den, som, uden at forholdet omfattes af  

 §§ 114-114 c, deltager i en ulovlig militær organisation eller  

 gruppe, straffes med bøde eller fængsel indtil 4 måneder  

 eller under skærpende omstændigheder med fængsel indtil 2  

 år.
§ 114 e.
Med fængsel indtil 6 år straffes den, der  

 under skærpende omstændigheder i strid med lovgivningen om ikke  

 spredning af masseødelæggelsesvåben mv.
1)	udfører produkter med dobbelt anvendelse uden tilladelse, 2)	til brug for myndighedernes afgørelser om produkter med  

 dobbelt anvendelse giver urigtige eller vildledende oplysninger eller fortier  

 oplysninger af betydning for sagens afgørelse, eller 3)	handler i strid med vilkår, der er fastsat i myndighedernes  

 afgørelser om produkter med dobbelt anvendelse.«.
 6. § 183 a affattes således:
»§ 183 a.
Den, som om bord i et luftfartøj, skib samt  

 andet kollektivt transportmiddel eller godstransportmiddel ved ulovlig tvang,  

 jf. § 260, overtager kontrollen over fartøjet eller  

 køretøjet eller griber ind i dettes manøvrering,  

 straffes med fængsel indtil livstid.«.
 7. I § 192 a ændres »fængsel indtil 4  

 år« til: »fængsel indtil 6 år«.
 8. I § 192 a indsættes som  

stk. 2.:
 »Stk. 2. På samme måde straffes den, der i strid  

 med lovgivningen om våben og eksplosivstoffer udvikler eller med  

 henblik herpå forsker i faste stoffer, væsker eller luftarter,  

 som ved spredning virker skadevoldende, bedøvende eller  

 irriterende.«.
 9. § 306 affattes således:
 »§ 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelse af  

 denne lov.«.
§ 2 I lov om rettens pleje, jf. lovbekendtgørelse nr. 809 af 14.  

 september 2001, foretages følgende ændringer:
 1. Overskriften til kapitel 71 affattes således:
 »Indgreb i meddelelseshemmeligheden, observation og  

 dataaflæsning«.
 2. I § 786, stk. 1, udgår: »offentlige«.
 3. I § 786 indsættes efter stk. 3 som  

 nye stykker:
»Stk. 4. Det påhviler udbydere af telenet eller  

 teletjenester at foretage registrering og opbevaring i 1 år af  

 oplysninger om teletrafik til brug for efterforskning og  

 retsforfølgning af strafbare forhold.
Justitsministeren  

 fastsætter efter forhandling med ministeren for videnskab, teknologi og  

 udvikling nærmere regler om denne registrering og opbevaring.
 Stk. 5. Justitsministeren kan efter forhandling med ministeren  

 for videnskab, teknologi og udvikling fastsætte regler om telenet- og  

 teletjenesteudbyderes praktiske bistand til politiet i forbindelse med  

 indgreb i meddelelseshemmeligheden.
Stk. 6. Overtrædelse af stk. 4, 1. pkt., straffes med  

 bøde.
Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Stk. 7. For overtrædelse af bestemmelser i forskrifter,  

 der er fastsat i medfør af stk. 4, 2. pkt., og stk. 5, kan der  

 fastsættes bestemmelser om bødestraf.
Der kan endvidere  

 fastsættes bestemmelser om at pålægge selskaber mv.  

 (juridiske personer) strafansvar efter reglerne i straffelovens 5.  

 kapitel.«.
 Stk. 4 bliver herefter stk. 8.
 4. Efter § 791 a indsættes:
»§ 791 b.
Aflæsning af ikke offentligt  

 tilgængelige oplysninger i et informationssystem ved hjælp af  

 programmer eller andet udstyr (dataaflæsning) kan foretages,  

 såfremt 1)	der er bestemte grunde til at antage, at informationssystemet  

 anvendes af en mistænkt i forbindelse med planlagt eller begået  

 kriminalitet som nævnt i nr. 3, 2)	indgrebet må antages at være af afgørende  

 betydning for efterforskningen, og 3)	efterforskningen angår en forsætlig overtrædelse  

 af straffelovens kapitel 12 eller 13 eller en overtrædelse af  

 straffelovens §§ 180, 183, stk. 1 og 2, 183 a, 186, stk. 1,  

 187, stk. 1, 191, 192 a eller 237.
 Stk. 2. Indgreb som nævnt i stk. 1 må ikke  

 foretages, såfremt det efter indgrebets formål, sagens betydning  

 og den krænkelse og ulempe, som indgrebet må antages at forvolde  

 den eller de personer, som det rammer, ville være et  

 uforholdsmæssigt indgreb.
Stk. 3. Afgørelse om dataaflæsning træffes  

 af retten ved kendelse.
I kendelsen angives det informationssystem, som  

 indgrebet angår.
I øvrigt finder reglerne i § 783,  

 stk. 1, 3. og 4. pkt., samt stk. 2 og 3, tilsvarende  

 anvendelse.
 Stk. 4. Efterfølgende underretning om et foretaget  

 indgreb sker efter reglerne i § 788, stk. 1, 3 og 4. Underretningen  

 gives til den, der har rådigheden over det informationssystem, der har  

 været aflæst efter stk. 1. I øvrigt finder reglerne i  

 § 782, stk. 2, §§ 784-785, § 789 samt § 791  

 tilsvarende anvendelse.«.
 5. § 799, stk. 1, 1. pkt., affattes  

 således:
 »Såfremt det er af afgørende betydning for  

 efterforskningen, at ransagningen foretages, uden at den mistænkte  

 eller andre gøres bekendt hermed, kan retten, hvis efterforskningen  

 angår en forsætlig overtrædelse af straffelovens kapitel 12  

 eller 13 eller en overtrædelse af straffelovens §§ 180, 183,  

 stk. 1 og 2, 183 a, 186, stk. 1, 187, stk. 1, 191, 192 a eller  

 237, ved kendelse træffe bestemmelse herom og om, at reglerne i  

 § 798, stk. 2, 1.-4. pkt., og stk. 3, fraviges.«.
 6. I § 799 indsættes som stk. 3:
»Stk. 3. Retten kan bestemme, at der inden for det tidsrum,  

 der efter stk. 2 fastsættes i medfør af § 783,  

 stk. 2, kan foretages gentagne ransagninger.
Retten skal i den  

 forbindelse fastsætte antallet af ransagninger.
Hvis særlige  

 grunde taler derfor, kan retten bestemme, at der kan foretages et ubestemt  

 antal ransagninger.«.
 7. I § 802, stk. 2, nr. 2, § 805, stk. 3,  

og § 807 d, stk. 2, 1. pkt., ændres »og § 76  

 a, stk. 5,« til: »§ 76 a, stk. 5, og § 77 a, 2.  

 pkt.,«.
 8. I § 803, stk. 1, indsættes efter 1.  

 pkt.:
 »Andre formuegoder, herunder penge, som en person, der  

 ikke er mistænkt, har rådighed over, kan beslaglægges som  

 led i efterforskningen af en lovovertrædelse, der er undergivet  

 offentlig påtale, hvis der er grund til at antage, at disse formuegoder  

 bør konfiskeres.«.
 9. I § 806, stk. 3, 1. pkt., indsættes efter  

 »kan politiet træffe beslutning om beslaglæggelse«: »og om  

 edition«.
 10. I § 807 b, stk. 1,og § 807 d,  

 stk. 1, 1. pkt., ændres »§ 803, stk. 1,« til:  

 »§ 803, stk. 1, 1. pkt.,«.
 11. I § 807 b, stk. 2, og § 807 d,  

 stk. 2, 1.pkt., indsættes efter »§ 802, stk. 2,«:  

 »og § 803, stk. 1, 2. pkt.,«.
§ 3 I lov nr. 418 af 31. maj 2000 om konkurrence- og forbrugerforhold på  

 telemarkedet foretages følgende ændringer:
 1. § 15, stk. 3, ophæves.
 2. I § 34, stk. 5, indsættes efter »den  

 offentlige alarmtjeneste«: »eller politiet«.
§ 4 I lov om våben og eksplosivstoffer, jf. lovbekendtgørelse nr.  

 67 af 26. januar 2000, som ændret ved § 23 i lov nr. 433 af 31.  

 maj 2000, foretages følgende ændring:
 1. I § 5, 1. pkt., indsættes efter »tilvirke«:  

 »og udvikle eller med henblik herpå forske i«.
§ 5 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, som ændret ved § 4 i lov nr. 280 af  

 25. april 2001, foretages følgende ændringer:
 1. § 2 affattes således:
»§ 2. Udlevering af en dansk statsborger til  

 strafforfølgning i en medlemsstat i Den Europæiske Union kan  

 ske, 1)	hvis den pågældende i de sidste 2 år forud for den  

 strafbare handling har haft bopæl i den stat, hvortil udlevering  

 ønskes, og en handling, der svarer til den lovovertrædelse, for  

 hvilken der søges udlevering, efter dansk ret kan straffes med  

 fængsel i mindst 6 måneder, eller 2)	hvis handlingen efter dansk ret kan medføre højere  

 straf end fængsel i 4 år.
 Stk. 2. Justitsministeren kan på grundlag af en  

 overenskomst med en anden stat fastsætte, at danske statsborgere kan  

 udleveres til strafforfølgning i den pågældende stat, hvis  

 handlingen, for hvilken der søges udlevering, efter dansk ret kan  

 straffes med fængsel i mindst 1 år, og betingelserne i  

 stk. 1 i øvrigt er opfyldt.
 Stk. 3. Gælder der i forhold til en anden stat ikke en  

 af de i stk. 2 nævnte overenskomster, kan justitsministeren  

 træffe beslutning om udlevering af en dansk statsborger til  

 strafforfølgning, hvis betingelserne i stk. 2, jf. stk. 1,  

 er opfyldt, og særlige hensyn til retshåndhævelsen i  

 øvrigt taler derfor.« .
 2. Efter § 2 indsættes:
»§ 2 a.
Udlevering af en udlænding til  

 strafforfølgning eller til fuldbyrdelse af en dom i en medlemsstat i  

 Den Europæiske Union kan ske, hvis en handling, der svarer til den  

 lovovertrædelse, for hvilken der søges udlevering, efter dansk  

 ret kan straffes med fængsel i mindst 6 måneder.
Udlevering af en  

 udlænding til andre stater kan kun ske, hvis handlingen efter dansk ret  

 kan straffes med fængsel i mindst 1 år.
Kan handlingen efter  

 dansk ret medføre kortere fængselsstraf, kan udlevering dog ske,  

 hvis der er overenskomst herom med den pågældende stat.«.
 3. § 3, stk. 1, ophæves.
 Stk. 2-5 bliver herefter stk. 1-4.
 4. I § 3, stk. 3, nr. 1, der bliver  

stk. 2, nr. 1, ændres »frihedsstraf« til:  

 »fængsel«.
 5. I § 3, stk. 4, der bliver stk. 3,  

 ændres »betingelserne i stk. 1-3« til: »betingelserne i § 2,  

 § 2 a og § 3, stk. 1 og 2,«.
 6. § 5, stk. 3 og 4, ophæves, og i stedet  

 indsættes:
»Stk. 3. Stk. 1 og 2 finder ikke anvendelse, når  

 handlingen er omfattet af 1)	artikel 1 eller 2 i den europæiske konvention om  

 bekæmpelse af terrorisme, 2)	artikel 2, jf. artikel 1, i FN-konventionen til bekæmpelse af  

 terrorbombninger, eller 3)	artikel 2, jf. artikel 1, i FN-konventionen til bekæmpelse af  

 finansiering af terrorisme.«.
 7. I § 13 og § 19, stk. 1,  

 ændres »og kapitel 75 b om beslaglæggelse« til: », kapitel 74 om  

 beslaglæggelse og edition samt kapitel 75 a om andre  

 efterforskningsskridt«.
§ 6 I lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige, som ændret ved lov nr. 251 af 12.  

 juni 1975 og § 5 i lov nr. 433 af 31. maj 2000, foretages  

 følgende ændring:
 1. I § 11, 1. pkt., og § 16, stk. 1, 1.  

 pkt., ændres »og 74 om beslaglæggelse og edition« til: », 74  

 om beslaglæggelse og edition samt 75 a om andre  

 efterforskningsskridt«.
§ 7 Stk. 1. Loven træder i kraft dagen efter  

 bekendtgørelsen i Lovtidende, jf. dog stk. 2. § 5, nr. 1-6,  

 finder anvendelse på anmodninger om udlevering, der fremsættes  

 efter lovens ikrafttræden.
 Stk. 2. Justitsministeren fastsætter tidspunktet for  

 ikrafttrædelsen af retsplejelovens § 786, stk. 4 og 6, som  

 affattet ved denne lovs § 2, nr. 3.
 Stk. 3. § 5, stk. 3, nr. 3, i lov om udlevering af  

 lovovertrædere, som affattet ved denne lovs § 5, nr. 6, finder  

 først anvendelse på anmodninger om udlevering, der  

 fremsættes efter, at FN-konventionen til bekæmpelse af  

 finansiering af terrorisme er trådt i kraft mellem Danmark og  

 vedkommende fremmede stat.
§ 8 Justitsministeren fremsætter i folketingsåret 2005-06 forslag  

 om revision af retsplejelovens § 786, stk. 4, som affattet ved  

 denne lovs § 2, nr. 3.
§ 9 Stk. 1. Loven gælder ikke for Færøerne og  

 Grønland.
 Stk. 2. § 1 kan ved kongelig anordning helt eller delvist  

 sættes i kraft for Færøerne med de afvigelser, som de  

 særlige færøske forhold tilsiger.
 Stk. 3. § 5 kan ved kongelig anordning helt eller delvist  

 sættes i kraft for Færøerne og Grønland med de  

 afvigelser, som de særlige færøske og grønlandske  

 forhold tilsiger.
Bemærkninger  

 til lovforslaget Almindelige bemærkninger Indholdsfortegnelse 1.
Indledning 1.1.
Regeringens samlede lovgivningsinitiativer mod  

 terrorisme 1.2.
Lovforslagets indhold 2.
Strafferetlige initiativer mod terrorisme 2.1.
Internationale initiativer mod terrorisme 2.1.1.
FN-initiativer vedrørende  

 terrorisme 2.1.1.1.
FN s terrorfinansieringskonvention 2.1.1.2.
FN s Sikkerhedsråds resolution nr. 1373  

 (2001) 2.1.2.
EU-initiativer vedrørende  

 terrorisme 2.1.2.1.
Forslag til rammeafgørelse om bekæmpelse af  

 terrorisme 2.1.2.2.
Forslag til rammeafgørelse om gensidig anerkendelse  

 af europæiske anholdelsesbeslutninger (den europæiske  

 arrestordre) 2.1.2.3.
Forslag til forordning om specifikke restriktive  

 foranstaltninger mod visse personer eller enheder med henblik på at  

 bekæmpe den internationale terrorisme 2.1.3.
FATF-initiativer vedrørende  

 terrorisme 2.2.
Gældende ret 2.2.1.
 Straffelovens bestemmelser om terrorisme  

 mv.
 2.2.1.1.
Straffelovens kapitel 12 og 13 2.2.1.2.
Øvrige relevante  

 straffebestemmelser 2.2.1.3.
Konfiskation og beslaglæggelse 2.2.2.
Straffemyndighed 2.2.3.
Retshjælp 2.2.4.
Udlevering 2.2.5.
 Ikke spredning af  

 masseødelæggelsesvåben mv.
 2.3.
Justitsministeriets overvejelser 2.3.1.
FN s terrorfinansieringskonvention 2.3.2.
FN s Sikkerhedsråds resolution nr. 1373  

 (2001) 2.3.3.
EU-kommissionens forslag til rammeafgørelse om  

 bekæmpelse af terrorisme 2.3.4.
 Ikke spredning af  

 masseødelæggelsesvåben mv.
 3.
Styrkelse af politiets  

 efterforskningsmuligheder 3.1.
Logning af trafikdata vedrørende  

 telekommunikation 3.1.1.
Gældende ret 3.1.1.1.
Indgreb i meddelelseshemmeligheden 3.1.1.2.
Opbevaring af trafikdata 3.1.2.
Brydensholt-udvalgets forslag 3.1.2.1.
Udvalgets generelle overvejelser 3.1.2.2.
Behovet for regulering 3.1.2.3.
Det nærmere indhold af reguleringen 3.1.3.
Justitsministeriets overvejelser 3.1.3.1.
Teletrafikdata 3.1.3.2.
Internettrafikdata 3.1.3.3.
Lovtekniske overvejelser 3.2.
Politiets praktiske muligheder for at foretage indgreb i  

 meddelelseshemmeligheden 3.2.1.
Kontakten mellem politiet og  

 teleselskaberne 3.2.2.
 Ansvaret for etablering af aflytning mv.
 3.2.3.
Politiets adgang til abonnentoplysninger 3.3.
Ransagning 3.3.1.
Gældende ret 3.3.2.
Justitsministeriets overvejelser 3.3.2.1.
Hemmelig ransagning 3.3.2.2.
Gentagne ransagninger uden umiddelbar  

 underretning 3.4.
Aflæsning af oplysninger i informationssystemer  

 (dataaflæsning) 3.4.1.
Gældende ret 3.4.2.
Justitsministeriets overvejelser 3.5.
Edition 3.5.1.
Gældende ret 3.5.2.
Justitsministeriets overvejelser 4.
Udlevering 4.1.
Gældende ret 4.1.1.
Udleveringslovens anvendelsesområde 4.1.2.
Betingelser for udlevering 4.1.2.1.
Udlevering af egne statsborgere 4.1.2.2.
Andre betingelser 4.1.3.
 Behandling af sager om udlevering mv.
 4.2.
Fremmed ret 4.3.
Forslag til rammeafgørelse om den europæiske  

 arrestordre og overgivelsesprocedurerne mellem Den Europæiske Unions  

 medlemsstater 4.4.
Justitsministeriets overvejelser 5.
Ikrafttræden 5.1.
Bestemmelse om ikrafttræden i FN s  

 terrorfinansieringskonvention 5.2.
Justitsministeriets overvejelser 6.
 Lovforslagets økonomiske og administrative  

 konsekvenser mv.
 7.
 Hørte myndigheder mv.
1. Indledning 1.1. Regeringens samlede lovgivningsinitiativer mod terrorisme Terrorangrebene mod USA den 11. september 2001 gav  

 anledning til, at der blev foretaget en nærmere vurdering af, om dansk  

 lovgivning er tilstrækkelig til at sikre en effektiv indsats mod  

 terrorisme.
Denne vurdering har resulteret i en række forskellige  

 lovgivningsinitiativer, som alle er rettet mod terrorisme.  

 Lovgivningsinitiativerne, der er samlet i en fælles »anti-terrorpakke«,  

 omfatter lovforslag fra ministeren for flygtninge, indvandrere og  

 integration, økonomi- og erhvervsministeren, skatteministeren og  

 justitsministeren.
Lovforslagene, der vil blive fremsat af de respektive  

 ministre, indeholder i hovedtræk følgende ændringer, idet  

 der i øvrigt henvises til de pågældende lovforslag.
Lovforslaget, der fremsættes af ministeren for  

 flygtninge, indvandre og integration, indeholder ændringer af  

 udlændingeloven, der har til formål at sikre de nødvendige  

 tiltag på udlændingeområdet som en del af regeringens  

 samlede initiativer mod terrorisme.
Forslaget har bl.a. til formål at  

 gennemføre en række ændringer af udlændingeloven i  

 lyset af FN s Sikkerhedsråds resolution nr. 1373 (2001).
 Et andet væsentligt formål med lovforslaget er  

 at styrke samarbejdet mellem Politiets Efterretningstjeneste og  

 udlændingemyndighederne i asylsager og i andre sager om  

 opholdstilladelse i Danmark ved at skabe adgang til udveksling af oplysninger  

 myndighederne imellem i videre omfang, end det er tilfældet i dag.  

 Forslaget skal blandt andet sikre anvendelsen af adgangen til at nægte  

 opholdstilladelse til udlændinge, når det er påkrævet  

 af hensyn til statens sikkerhed.
Flere af de problemstillinger, der behandles i  

 lovforslaget, gør sig også gældende i forbindelse med  

 meddelelse af dansk indfødsret ved naturalisation.
Efter grundlovens  

 § 44, stk. 1, sker naturalisation ved lov, og de nærmere  

 betingelser for erhvervelse af dansk indfødsret ved naturalisation er  

 fastlagt ved et forlig mellem et bredt flertal af Folketingets partier.
Disse  

 betingelser er beskrevet i cirkulære nr. 90 af 16. juni 1999 om dansk  

 indfødsret ved naturalisation.
I lyset af denne særlige ordning  

 vil det ikke være relevant med lovgivningsinitiativer på dette  

 område.
Ministeren for flygtninge, indvandre og integration vil i  

 stedet drøfte med Folketingets Indfødsretsudvalg, hvilke  

 ændringer i den hidtidige praksis, der er anledning til at  

 gennemføre.
Økonomi- og erhvervsministeren vil fremsætte  

 et lovforslag om ændring af lov om forebyggende foranstaltninger mod  

 hvidvaskning af penge, jf. lov nr. 348 af 9. juni 1993 med senere  

 ændringer (hvidvaskloven). I dette lovforslag indgår blandt andet  

 de lovændringer, der følger af artikel 18 i FN s konvention til  

 bekæmpelse af finansiering af terrorisme for så vidt angår  

 pengeinstitutters forpligtelser til at indberette mistænkelig  

 transaktioner mv.
Lovforslaget vil indebære, at alle, der er omfattet  

 af anmeldelsespligten i hvidvaskloven, også vil være forpligtet  

 til at anmelde mistanke om finansiering af terrorisme.
Anmeldelsen skal ske  

 til politiet.
Opstår der mistanke om, at en transaktion skal bidrage  

 til finansiere terrorisme, vil pengeinstituttet mv. først kunne  

 gennemføre transaktionen, efter at spørgsmålet har  

 været forelagt politiet, hvilket i praksis indebærer en form for  

 »indefrysning« af midler. Ændringerne skal også ses i  

 sammenhæng med gennemførelsen af artikel 1, litra c, i FN s  

 Sikkerhedsråds resolution nr. 1373 (2001) om indefrysning af midler  

 tilhørende terrorister.
Lovforslaget indeholder endvidere de  

 lovændringer, der er nødvendige for at gennemføre det  

 netop vedtagne direktiv om hvidvaskning af penge.
Ikrafttrædelsen af hvidvaskloven har medført,  

 at det er blevet mere almindeligt, at personer ved indrejse og især ved  

 udrejse medtager store pengebeløb, som bl.a. kan hidrøre fra  

 forbrydelser eller kan befrygtes anvendt til finansiering af terrorisme.
Som  

 følge heraf fremsætter skatteministeren forslag om ændring  

 af toldloven, således at Told·  

 Skat får hjemmel til at kontrollere og tilbageholde større  

 pengebeløb, der findes i forbindelse med indrejse og udrejse til og  

 fra Danmark, hvor det må befrygtes, at beløbene stammer fra  

 kriminalitet eller skal bruges til kriminalitet.
 Justitsministerens lovforslag indeholder en række  

 ændringer af straffeloven, retsplejeloven, våbenloven,  

 udleveringsloven og lov om konkurrence- og forbrugerforhold på  

 telemarkedet. Ændringerne skal blandt andet muliggøre en  

 ratifikation af FN s terrorfinansieringskonvention, gennemføre FN s  

 Sikkerhedsråds resolution nr. 1373 (2001), styrke det strafferetlige  

 værn mod terrorister samt styrke politiets efterforskningsmuligheder.  

 Det nærmere indhold af justitsministerens lovforslag gennemgås  

 nedenfor.
1.2. Lovforslagets indhold Justitsministeriet har siden terrorangrebene mod USA den  

 11. september 2001 gennemgået den gældende lovgivning inden for  

 ministeriets område med henblik på at undersøge, om der er  

 behov for at iværksætte nye initiativer mod terrorisme.
Dette  

 lovforslag indeholder de lovændringer, som Justitsministeriet i lyset  

 af den nye verdenssituation på nuværende tidspunkt har fundet  

 nødvendige i kampen mod terrorisme.
Formålet med lovforslaget er for det første  

 at gennemføre de ændringer, der er nødvendige for, at  

 Danmark kan ratificere FN-konventionen af 9. december 1999 til  

 bekæmpelse af finansiering af terrorisme (FN s  

 terrorfinansieringskonvention). Denne konvention medfører blandt  

 andet, at en stat afskæres fra at nægte udlevering udelukkende  

 med den begrundelse, at den forbrydelse, anmodningen angår, er en  

 politisk forbrydelse mv.
Endvidere nødvendiggør konventionen en  

 ændring af reglerne om juridiske personers strafansvar for  

 straffelovsovertrædelser.
Konventionen indeholder desuden bestemmelser  

 om medvirken til finansiering af terrorisme, som er videregående end  

 gældende dansk ret.
FN-konventionen er optaget som bilag 1 til  

 lovforslaget.
 Vedtagelse af lovforslaget indebærer, at Folketinget  

 giver samtykke til, at Danmark ratificerer FN-konventionen af 9. december  

 1999 til bekæmpelse af finansiering af terrorisme.
Dernæst indeholder lovforslaget de ændringer  

 på Justitsministeriets område, som FN s Sikkerhedsråds  

 resolution nr. 1373 (2001) nødvendiggør.
Resolutionen  

 indeholder en række juridisk bindende forpligtelser til landene samt en  

 række ikke-bindende opfordringer.
Resolutionen medfører blandt  

 andet, at en stat skal kunne »indefryse« midler, der tilhører  

 terrorister mv.
Ligeledes skal det være strafbart at stille finansielle  

 midler og tjenesteydelser til rådighed for terrorister.
Enkelte af  

 resolutionens artikler vedrører udlændingelovgivningen.
For  

 disse artiklers vedkommende vil der i lovforslaget alene blive henvist til  

 det af ministeren for flygtninge, indvandrere og integration fremsatte  

 lovforslag om ændring af udlændingeloven.
Endvidere skal  

 gennemgangen af resolutionen ses i sammenhæng med de ændringer af  

 hvidvaskloven, som økonomi- og erhvervsministeren foreslår.  

 FN-resolutionen er optaget som bilag 2 til lovforslaget.
 Herudover indeholder lovforslaget en række  

 yderligere initiativer, der skal styrke det strafferetlige værn mod  

 terrorisme og forbedre politiets efterforskningsmuligheder.
Et af initiativerne er indsættelsen af en særlig  

 terrorismeparagraf i straffeloven.
En lang række af de  

 forbrydelser, der typisk betegnes som terrorhandlinger, straffes i dag efter  

 særskilte bestemmelser i straffeloven.
Således vil f.eks. drab  

 blive straffet efter straffelovens § 237, uanset hvad gerningsmandens  

 motiv for handlingen har været.
Regeringen ønsker i  

 højere grad at signalere, at terrorisme i alle dens former er  

 uacceptabel i et demokratisk samfund.
Med lovforslaget foreslås derfor,  

 at der i straffeloven indsættes en terrorismeparagraf, der indeholder  

 en definition af begrebet terrorisme.
Bestemmelsen omfatter meget alvorlige  

 forbrydelser, der begås for at forstyrre samfundsordenen og  

 skræmme befolkningen, og det foreslås derfor, at strafmaksimum  

 fastsættes til fængsel på livstid.
Bestemmelsen skal  

 samtidig gennemføre EU s rammeafgørelse om bekæmpelse af  

 terrorisme.
Forslaget til rammeafgørelse er optaget som bilag 3  

 til lovforslaget.
Som et andet initiativ foreslås, at terrorismeparagraffen   i  

 modsætning til den nuværende bestemmelse i straffelovens  

 § 114   også kommer til at værne udenlandske offentlige  

 anliggender og samfundsordener for bedre at kunne tage højde for  

 terrorismens globale karakter.
Det foreslås også gjort strafbart  

 i videre omfang end i dag at yde eller formidle økonomisk  

 støtte til en terrororganisation eller på anden medvirke til at  

 fremme dens kriminelle virksomhed.
Disse særlige medvirkensregler  

 er til dels en gennemførelse af FN s terrorfinansieringskonvention og  

 FN s Sikkerhedsråds resolution nr. 1373 (2001).
Grove våbenlovsovertrædelser er alvorlige forbrydelser,  

 der kan have forbindelse til terrorisme.
For at skabe mulighed for at  

 idømme strengere straffe for særlig grove overtrædelser,  

 foreslås det at  hæve strafferammen i § 192 a for  

 grove våbenlovsovertrædelser fra 4 år til 6 år.
 Indsættelse af en ny bestemmelse om ikke spredning af  

 masseødelæggelsesvåben mv. i straffelovens kapitel  

 13.
Med henblik på at styrke politiets efterforskningsmuligheder  

 foreslås en bestemmelse i retsplejelovens § 786, hvorefter  

 teleselskaber og internetudbydere skal registrere og opbevare (»logge«) de  

 oplysninger om tele- og internetkommunikation, der er relevante for politiets  

 indgreb i meddelelseshemmeligheden mv.
Der er alene tale om registrering  

 og opbevaring af trafikdata og ikke af selve indholdet af kommunikationen.
De  

 nærmere regler om denne logning fastsættes af justitsministeren  

 efter forhandling med ministeren for videnskab, teknologi og udvikling og i  

 øvrigt efter dialog med branchen.
Denne del af lovforslaget er delvis udformet på grundlag af  

 betænkning nr. 1377/1999 om børnepornografi og  

 IT-efterforskning.
Betænkningen er afgivet af Justitsministeriets  

 udvalg om økonomisk kriminalitet og datakriminalitet  

 (»Brydensholt-udvalget«), der påpeger et behov for, at internetudbydere  

 forpligtes til at logge data om internettrafik.
 Formålet med bestemmelsen er at sikre tilstedeværelsen af  

 de oplysninger, som politiet kan få adgang til ved blandt andet indgreb  

 i meddelelseshemmeligheden i form at teleoplysning og udvidet teleoplysning.  

 Forslaget berører ikke de materielle og formelle betingelser, for at  

 politiet kan foretage indgreb i meddelelseshemmeligheden   herunder kravet om  

 retskendelse.
 Herudover stilles der forslag om forbedring af politiets  

 efterforskningsmuligheder på en række punkter, hvor der i praksis  

 opstår vanskeligheder i forbindelse med den praktiske  

 gennemførelse af indgreb i meddelelseshemmeligheden.
Der foreslås således indsat en bestemmelse i  

 retsplejeloven, der bemyndiger justitsministeren til efter forhandling med  

 ministeren for videnskab, teknologi og udvikling at fastsætte regler  

 om teleudbydernes bistand til politiet i forbindelse med indgreb i  

 meddelelseshemmeligheden.
Den foreslåede bestemmelse erstatter en  

 tilsvarende, ikke udnyttet bemyndigelsesbestemmelse i telelovgivningen.  

 Også på dette punkt forudsættes branchen inddraget i  

 forbindelse med regelfastsættelsen.
 Formålet med denne del af lovforslaget er at sikre politiet en  

 hurtig og effektiv adgang til de oplysninger, som skal tilvejebringes ved  

 indgreb i meddelelseshemmeligheden.
 Lovforslaget indeholder endvidere regler om adgang for politiet  

 til forsyningspligtudbyderens landsdækkende  

 nummeroplysningstjeneste, der indeholder navne- og adresseoplysninger  

 vedrørende samtlige navneregistrerede telefonabonnementer i Danmark,  

 herunder også hemmelige telefonnumre.
Efter de gældende regler i retsplejeloven kan politiet ved  

 hjælp af aflytning gøre sig bekendt med kommunikation mellem  

 computere, ligesom politiet ved en ransagning kan gøre sig bekendt med  

 alle registreringer i en computer, herunder modtagne elektroniske meddelelser  

 og kopier af sådanne meddelelser, der er afsendt.
På grund af  

 tekniske forhold og som følge af risikoen for afsløring af  

 indgrebene er det imidlertid ikke i alle tilfælde muligt at udnytte den  

 eksisterende adgang for politiet til at gøre sig bekendt med  

 elektroniske meddelelser og materiale i en computer.
På denne baggrund  

 foreslås det, at der i retsplejeloven indsættes en ny bestemmelse  

 (§ 791 b), der indebærer, at politiet efter rettens kendelse  

 får mulighed for at aflæse ikke offentligt tilgængelige  

 oplysninger i et informationssystem ved hjælp af programmer eller andet  

 udstyr (dataaflæsning) uden at være til stede på det  

 sted, hvor et informationssystem (dvs. en computer eller andet  

 dataanlæg) benyttes.
Det er herunder muligt at tillade indgreb, hvor  

 politiet ved hjælp af et såkaldt »snifferprogram« får  

 tilsendt kopi af samtlige indtastninger, som brugeren af dataanlægget  

 foretager.
 Lovforslaget indeholder endvidere en ændring af retsplejelovens  

 § 799, således at der bliver adgang til at foretage hemmelig  

 ransagning i sager om grov brandstiftelse, bombesprængning, flykapring  

 og tilsætning af giftstoffer til vandforsyningen eller madvarer mv.  

Adgangen til at kunne hemmeligholde oplysninger om ransagning i disse  

 sager vil f.eks. kunne være af afgørende betydning, hvis der  

 formodes at være flere ukendte medgerningsmænd til forbrydelsen,  

 og hemmeligholdelse af efterforskningen derfor er nødvendig for, at  

 disse kan identificeres og anholdes.
 Samtidig foreslås en ændring af retsplejelovens  

 § 799, således at der skabes adgang til, at retten ved én  

 kendelse kan tillade politiet at foretage flere enkeltstående  

 ransagninger uden umiddelbar underretning (gentagen hemmelig  

 ransagning). Dette kan være nødvendigt, hvor der ikke findes  

 f.eks. narkotika eller våben ved den første ransagning, men hvor  

 der fortsat er mistanke om, at levering på det pågældende  

 sted vil ske inden for kort tid, eller hvor en ransagning på grund af  

 risikoen for afsløring af efterforskningen har måtte  

 afbrydes.
Herudover indeholder lovforslaget en ændring af retsplejelovens  

 § 806, hvorved der skabes mulighed for at pålægge  

 tredjemand at udlevere dokumenter mv. (edition) uden forudgående  

 retskendelse,  såfremt formålet forspildes, hvis retskendelse  

 skulle afventes.
Dette kan f.eks. tænkes relevant i en situation, hvor  

 politiet har behov for øjeblikkelig udlevering af et flyselskabs  

 passagerliste.
Ligeledes foreslås en ændring af retsplejelovens  

 § 802 og § 803 om beslaglæggelse, således at der bliver  

 mulighed for at beslaglægge penge og andre formuegoder (og ikke  

 kun genstande) med henblik på konfiskation efter straffelovens  

 § 77 a.
Der er tale om en nødvendig ændring som  

 følge af den foreslåede udvidelse af straffelovens § 77 a,  

 som gennemfører FN s terrorfinansieringskonventions artikel 8 og FN s  

 Sikkerhedsråds resolutions artikel 1, litra c.
Endvidere indeholder lovforslaget en ændring af  

 udleveringslovens forbud mod udlevering af danske statsborgere.  

 Formålet med denne ændring er at skabe hjemmel for, at danske  

 statsborgere, når visse betingelser er opfyldt, kan udleveres  

 til strafforfølgning i udlandet.
Baggrunden for ændringen  

 er, at retsforfølgning som udgangspunkt bør ske der, hvor  

 kriminaliteten er begået, da det ofte kan være forbundet med  

 store   og til tider uoverstigelige   vanskeligheder under en straffesag i  

 Danmark at føre beviser for kriminalitet begået i udlandet,  

 når vidner og/eller beviser ikke befinder sig i Danmark.
Lovforslaget  

 vil således medføre en øget mulighed for at stille  

 personer til regnskab i den stat, hvor lovovertrædelsen er  

 begået.
Endvidere vil det med lovforslaget blive muligt, at Danmark  

delvist kan ophæve det forbehold om ikke at ville udlevere egne  

 statsborgere, som Danmark tog ved undertegnelsen af  

 EU-udleveringskonventionen fra 1996.
 Forslaget indeholder ligeledes en ændring af udleveringslovens  

 § 5, stk. 3, hvorefter udlevering for en handling omfattet af  

 artikel 1 eller 2 af den europæiske konvention om bekæmpelse af  

 terrorisme, ikke kan afslås med henvisning til forbudet om  

 udlevering for politiske forbrydelser ved udlevering til en EU-medlemsstat.  

 Det foreslås, at undtagelsen fra forbudet om udlevering for politiske  

 forbrydelser udvides til omfatte alle anmodninger om udleveringer for  

 handlinger omfattet af artikel 1 eller 2 af den europæiske konvention  

 om bekæmpelse af terrorisme, uanset om der er tale om udlevering til en  

 EU-medlemsstat eller en anden (europæisk) stat, som har ratificeret  

 konventionen. Ændringen vil medføre, at Danmark helt kan give  

afkald på det forbehold, der blev taget ved ratifikationen af  

 den europæiske konvention om bekæmpelse af terrorisme over for  

 den særlige bestemmelse i konventionens artikel 1. Herudover skal  

 anmodninger om udlevering for forhold omfattet af FN s  

 terrorfinansieringskonvention heller ikke kunne afslås med henvisning  

 til forbudet mod udlevering for politiske forbrydelser, jf.  

 ovenfor.
2. Strafferetlige initiativer mod terrorisme 2.1. Internationale initiativer mod terrorisme Internationalt er der på baggrund af angrebene mod  

 USA taget adskillige initiativer for at styrke den internationale kamp mod  

 terrorisme.
Nedenfor redegøres for de initiativer, der er taget af FN  

 og af EU.
Herudover er der også i FATF (Financial Action Task Force) og  

 Europarådet igangsat konkrete initiativer på området.
2.1.1. FN-initiativer vedrørende terrorisme 2.1.1.1. FN s terrorfinansieringskonvention FN-konventionen til bekæmpelse af finansiering af  

 terrorisme (terrorfinansieringskonventionen) blev vedtaget af  

 Generalforsamlingen den 9. december 1999 og åbnet for undertegnelse den  

 10. januar 2000. Danmark har undertegnet konventionen den 25. september  

 2001.
Formålet med FN s terrorfinansieringskonvention er  

 at forbedre det internationale samarbejde om forebyggelse og strafferetlig  

 forfølgning af terrorhandlinger ved at forebygge og bekæmpe  

 finansiering af terrorisme.
Ved konventionen forpligter de deltagende stater  

 sig til på grundlag af en række fælles definitioner at  

 betragte tilvejebringelse og indsamling af midler i den hensigt, at de skal  

 anvendes, eller med viden om, at de vil blive anvendt, helt eller delvist til  

 at udføre nærmere beskrevne handlinger, som strafbare  

 handlinger, som skal kunne straffes under hensyn til deres alvorlige  

 karakter, herunder også i forhold til juridiske personer.
Konventionen  

 indeholder endvidere en forpligtelse til at straffe medvirken til  

 finansiering af terrorangreb i vidt omfang.
Endelig medfører  

 konventionen gennem regler om straffemyndighed, udlevering og retshjælp  

 mv. udvidede muligheder for at strafforfølge gerningsmænd uden  

 hensyn til, hvor den strafbare handling er begået, og hvor  

 gerningsmanden hører hjemme.
 FN s terrorfinansieringskonvention er optaget som bilag  

 1 til lovforslaget.
 Artikel 1 indeholder definitioner af en  

 række udtryk, som indgår i afgrænsningen af den  

 kriminaliseringspligt, som konventionen pålægger de deltagende  

 stater.
 Efter stk. 1 forstås ved »midler«  

 aktiver af enhver art, hvad enten de er materielle eller immaterielle,  

 løsøre eller fast ejendom, uanset erhvervelsesmåde, samt  

 juridiske dokumenter eller instrumenter i enhver form, herunder elektronisk  

 eller digital, der er bevis på ejendomsret til eller rettighed til  

 sådanne aktiver, herunder blandt andet remburser, rejsechecks,  

 bankchecks, pengeanvisninger, aktier, værdipapirer, obligationer,  

 veksler eller akkreditiver.
 Efter stk. 2 forstås ved »stats- eller  

 regeringsfacilitet« ethvert permanent eller midlertidigt anlæg  

 eller transportmiddel, der anvendes eller er optaget af  

 statsrepræsentanter, medlemmer af regering, lovgivningsmagt eller  

 retsvæsen eller af embedsmænd eller medarbejdere ansat af en stat  

 eller en anden offentlig myndighed eller enhed eller af medarbejdere eller  

 embedsmænd ansat ved en mellemstatslig organisation i forbindelse med  

 deres tjenstlige hverv.
 Endelig betyder efter stk. 3 »udbytte« midler,  

 der direkte eller indirekte stammer fra eller er skaffet ved at begå en  

 i artikel 2 anført forbrydelse.
 Artikel 2 afgrænser omfanget af den  

kriminaliseringspligt, som konventionen pålægger de  

 deltagende stater.
 Efter stk. 1 begår en person en  

 forbrydelse i konventionens forstand, hvis den pågældende  

 ulovligt og forsætligt direkte eller indirekte tilvejebringer eller  

 indsamler midler i den hensigt, at de skal anvendes, eller med viden om, at  

 de vil blive anvendt helt eller delvist til at udføre:
a)	en handling, der er en forbrydelse inden for rammerne af og som  

 defineret i en af de i bilaget til konventionen angivne ni traktater,  

 eller b)	enhver anden handling med forsæt til at forårsage  

 død eller alvorlig personskade på en civilperson eller en anden  

 person, der ikke aktivt deltager i fjendtlighederne i en væbnet  

 konfliktsituation, når formålet med en sådan handling,  

 henset til handlingens karakter eller sammenhæng, er at skræmme  

 en befolkning eller tvinge en regering eller en international organisation  

 til at foretage eller undlade at foretage en given handling.
Efter stk. 2, litra a, kan en kontraherende  

 stat, som ikke er deltager i en i bilaget angivet traktat, ved deponering af  

 sit ratifikations-, accept-, godkendelses- eller tiltrædelsesinstrument  

 erklære, at den pågældende traktat ved anvendelsen af denne  

 konvention over for den kontraherende stat skal anses for ikke at være  

 omfattet af det i stk. 1, litra a, angivne bilag.
Erklæringen  

 ophører med at være gældende, så snart traktaten  

 træder i kraft for den kontraherende stat, som skal give depositaren  

 meddelelse derom.
Stk. 2, litra b, supplerer denne bestemmelse, idet det  

 samtidig er fastsat, at når en kontraherende stat ophører med at  

 være deltager i en i bilaget angivet traktat, kan den afgive en  

 erklæring som bestemt i denne artikel vedrørende traktaten.  

 Danmark har ratificeret alle ni traktater, sml. nedenfor pkt. 2.3.2.13.
 For at en handling kan anses som en i stk. 1  

 anført forbrydelse, er det ikke nødvendigt, at midlerne faktisk  

 blev anvendt til at udføre en i stk. 1, litra a eller b,  

 anført forbrydelse, jf.  stk. 3.
 En person begår ifølge stk. 4 ligeledes  

 en forbrydelse, hvis den pågældende forsøger at begå  

 en forbrydelse som anført i stk. 1.
Omfattet af kriminaliseringspligten er efter  

stk. 5 også tilfælde, hvor den pågældende  

 medvirker til en forbrydelse som anført i stk. 1 eller  

 stk. 4, eller organiserer eller pålægger andre at begå  

 en sådan forbrydelse.
Det samme gælder, når den  

 pågældende på anden måde medvirker til, at en gruppe  

 personer, der handler med et fælles formål, begår en eller  

 flere forbrydelser, som anført i stk. 1 eller stk. 4. Denne  

 medvirken skal være forsætlig og skal enten foretages i den  

 hensigt at fremme gruppens generelle kriminelle virksomhed eller  

 formål, når virksomheden eller formålet indebærer, at  

 en i stk. 1 anført forbrydelse begås, eller foretages med  

 viden om, at gruppen har til hensigt at begå en sådan  

 forbrydelse.
Artikel 2 skal sammenholdes med artikel 4,  

 der medfører pligt til at kunne straffe de i artikel 2 nævnte  

 handlinger med passende straffe under hensyn til handlingernes alvorlige  

 karakter.
Artikel 2 skal endvidere sammenholdes med artikel 5,  

 hvorefter enhver kontraherende stat i overensstemmelse med sine juridiske  

 principper skal træffe de nødvendige foranstaltninger for at  

 gøre det muligt at drage en juridisk person, der er  

 hjemmehørende på dens område eller er etableret efter dens  

 lovgivning, til ansvar, når en person, der står for ledelse eller  

 styring af den juridiske person, i sin egenskab af ansvarshavende, i denne  

 egenskab har begået en i artikel 2 anført forbrydelse.
Ansvaret  

 kan være strafferetligt, civilretligt eller administrativt og ifaldes  

 uden præjudice for det strafferetlige ansvar, der ifaldes af de  

 enkeltpersoner, der har begået forbrydelsen.
Sanktionerne i forhold til  

 de juridiske personer skal være effektive, forholdsmæssige og  

 afskrækkende og kan omfatte bøder.
Endelig skal artikel 2 ses i  

 sammenhæng med artikel 6, hvorefter sådanne handlinger  

 ikke skal kunne anses for berettigede af politiske, filosofiske, ideologiske,  

 racemæssige, etniske, religiøse eller andre lignende grunde.
 Efter artikel 3 finder konventionen som  

 udgangspunkt ikke anvendelse, når forbrydelsen er begået inden  

 for den enkelte stat, hvori den formodede gerningsmand er statsborger, og  

 på hvis område den formodede gerningsmand befinder sig.
 Artikel 7 indeholder regler om  

 straffemyndighed.
 Efter stk. 1 er der pligt til at sikre  

 straffemyndighed i tilfælde, hvor forbrydelsen begås på den  

 pågældende stats område, ombord på et fartøj,  

 der sejler under den pågældende stats flag, eller i et fly, der  

 er registreret efter den pågældende stats lovgivning på det  

 tidspunkt, hvor forbrydelsen er begået, samt i tilfælde, hvor  

 forbrydelsen begås af en statsborger fra den pågældende  

 stat.
Efter stk. 2 er det overladt til den enkelte  

 stat at beslutte, om der skal være straffemyndighed, når  

 forbrydelsen sigtede på eller medførte, at en i artikel 2, litra  

 a eller b, anført forbrydelse blev begået på den  

 pågældende stats område eller mod en statsborger fra den  

 pågældende stat, eller at en sådan forbrydelse blev  

 begået mod en af den pågældende stats stats- eller  

 regeringsfaciliteter i udlandet, herunder en af den pågældende  

 stats ambassader eller andre diplomatiske eller konsulære lokaler,  

 eller at en sådan forbrydelse blev begået i et forsøg  

 på at tvinge staten til at foretage eller undlade at foretage en  

 bestemt handling.
Det samme gælder, hvis forbrydelsen begås af en  

 statsløs person, som har fast bopæl på den  

 pågældende stats område, eller hvor forbrydelsen  

 begås ombord på et fly, der drives af den pågældende  

 stats offentlige myndigheder.
Stk. 1 og 2 suppleres i stk. 4 af en  

 bestemmelse, der medfører en pligt til at have straffemyndighed i  

 tilfælde, hvor den formodede gerningsmand befinder sig på en  

 stats område, og staten ikke udleverer den pågældende til  

 nogen anden deltagende stat, der har straffemyndighed i overensstemmelse med  

 stk. 1 og stk. 2. Når mere end en kontraherende stat  

 påberåber sig straffemyndighed med hensyn til de i artikel 2  

 anførte forbrydelser, skal de relevante kontraherende stater efter  

stk. 5 bestræbe sig på at koordinere deres handlinger  

 på en passende måde, især for så vidt angår  

 betingelserne for retsforfølgning og formaliteterne i forbindelse med  

 retshjælp.
Endelig præciseres det i stk. 6, at  

 konventionen ikke afskærer en stat fra at udøve straffemyndighed  

 i overensstemmelse med sin nationale lovgivning.
Efter artikel 8, stk. 1, skal enhver  

 kontraherende stat i overensstemmelse med sine retsprincipper træffe  

 passende foranstaltninger med henblik på at kunne identificere, opdage  

 og indefryse eller beslaglægge midler, der anvendes eller er afsat med  

 det formål at begå de i artikel 2 anførte forbrydelser,  

 samt udbyttet fra sådanne forbrydelser med henblik på eventuel  

 konfiskation, dog med forbehold for en godtroende tredjemands bedre  

 rettigheder, jf. stk. 5. Endvidere skal efter stk. 2  

 passende foranstaltninger træffes med henblik på at kunne  

 konfiskere sådanne midler.
Efter stk. 4 skal enhver  

 kontraherende stat overveje at oprette ordninger, hvorved de midler, der  

 stammer fra konfiskation som anført i denne artikel, anvendes til at  

 give erstatning til ofrene for de i artikel 2, stk. 1, litra a eller b,  

 anførte forbrydelser eller til deres familier.
Artikel 9-12 og 17 indeholder en række  

 bestemmelser om strafforfølgning, udlevering og  

 retshjælp.
Lignende bestemmelser findes i andre internationale  

 konventioner, f.eks. artikel 7-10 og 14 i FN-konventionen af 15. december  

 1997 til bekæmpelse af terrorbombninger, artikel 6,8 og 10-11 i  

 FN-konventionen af 18. december 1979 imod gidseltagning samt artikel 6-10 i  

 FN-konventionen af 14. december 1973 om forebyggelse af og straf for  

 forbrydelser mod internationalt beskyttede personer, herunder diplomatiske  

 repræsentanter.
Af artikel 12, stk. 2, følger  

 blandet andet, at de kontraherende stater ikke kan afvise en anmodning om  

 retshjælp med henvisning til bankhemmeligheden.
 Endvidere åbner artikel 16 mulighed for under  

 visse nærmere betingelser midlertidigt at overføre en  

 person, der tilbageholdes eller afsoner straf på en stats  

 område, til en anden stat, når staten anmoder herom med henblik  

 på vidneforklaring, identifikation eller anden bistand i forbindelse  

 med fremskaffelse af bevismateriale til efterforskning eller  

 retsforfølgning af forbrydelser, som er omfattet af konventionen.  

 Lignende bestemmelser er fastsat i artikel 13 i FN-konventionen af 15.  

 december 1997 til bekæmpelse af terrorbombninger og artikel 11 i den  

 europæiske konvention af 20. april 1959 om gensidig retshjælp i  

 straffesager.
De ovennævnte bestemmelser om udlevering og  

 retshjælp i FN-konventionen til bekæmpelse af finansiering af  

 terrorisme skal sammenholdes med artikel 13 og 14. Efter artikel 13  

 kan en anmodning om udlevering eller retshjælp ikke afvises alene med  

 den begrundelse, at den angår en fiskal lovovertrædelse.  

 Ligeledes må en stat efter artikel 14 ikke afslå udlevering eller  

 retshjælp til en anden stat med den begrundelse, at forbrydelsen anses  

 for en politisk forbrydelse, en forbrydelse, der har forbindelse med  

 en politisk forbrydelse, eller en forbrydelse, der udspringer af politiske  

 motiver.
Forbudene ifølge bestemmelserne er absolutte.
En stat kan  

 således ikke ved tiltrædelsen af konventionen tage forbehold over  

 for bestemmelserne.
 Udlevering og retshjælp kan dog fortsat nægtes  

 efter artikel 15, hvis der er vægtige grunde til at antage, at  

 anmodningen er fremsat med det formål at tiltale eller straffe en  

 person på grund af dennes race, religion, nationalitet, etniske  

 oprindelse eller politiske overbevisning, eller at imødekommelse  

 af anmodningen kunne skade den pågældendes stilling af nogen af  

 disse grunde.
Artikel 18 indeholder bestemmelser, der retter sig  

 mod de deltagende staters pligt til at samarbejde med henblik på  

 forebyggelse af de i artikel 2 nævnte forbrydelser.
Lignende  

 bestemmelser findes i henholdsvis FN-konventionen til bekæmpelse af  

 terrorbombninger, FN-konventionen imod gidseltagning og FN-konventionen om  

 forebyggelse af og straf for forbrydelser mod internationalt beskyttede  

 personer, herunder diplomatiske repræsentanter.
Bestemmelsen indeholder  

 derudover opfordring til at træffe foranstaltninger, der påbyder  

 pengeinstitutter og andre brancher involveret i økonomiske  

 transaktioner at anvende de mest effektive foranstaltninger til deres  

 rådighed til at identificere deres faste eller lejlighedsvise kunder  

 samt kunder, til fordel for hvem der åbnes konti, samt at være  

 særligt opmærksomme på usædvanlige eller  

 mistænkelige transaktioner og indberette transaktioner, der  

 mistænkes at stamme fra kriminelle aktiviteter.
 I artikel 19, 20 og 22 er fastsat en række  

 bestemmelser om de deltagende staters indbyrdes forhold, f.eks. med  

 hensyn til underretning og ikke-indblanding i indre anliggender, ved  

 efterlevelsen af konventionen.
 Endvidere er der ved artikel 21 indsat en  

 bestemmelse om forholdet til folkeretten, herunder den  

 humanitære folkeret.
 Artikel 23 indeholder en bestemmelse, hvorefter der  

 til bilaget til konventionen kan tilføjes relevante traktater,  

 når disse traktater er åbne for alle staters deltagelse, er  

 trådt i kraft og er blevet ratificeret mv. af mindst 22 stater, der  

 også har ratificeret denne konvention.
Endelig indeholder artikel 24-28 undertegnelses- og  

 ikrafttrædelsesbestemmelser mv.
Ikrafttrædelsesbestemmelserne  

 er nærmere omtalt i pkt. 5 nedenfor.
2.1.1.2. FN s Sikkerhedsråds resolution nr. 1373 (2001) Terrorisme har længe været på den  

 internationale dagsorden.
Ved FN s Sikkerhedsrådsresolution nr. 1269  

 (2001) udtrykte Sikkerhedsrådet således sin dybe bekymring over  

 det voksende antal terrorhandlinger i verden og opfordrede staterne til at  

 styrke samarbejdet om bekæmpelse af terrorisme.
Efter terrorangrebene mod USA den 11. september 2001  

 vedtog FN s Sikkerhedsråd den 12. september 2001 resolution nr. 1368  

 (2001), hvori Sikkerhedsrådet utvetydigt fordømte  

 terrorangrebene og pålagde staterne at samarbejde om at finde og  

 retsforfølge bagmændene bag disse angreb.
Sikkerhedsrådet  

 pålagde endvidere staterne at fordoble bestræbelserne på at  

 få gennemført alle internationale konventioner mod terrorisme  

 hurtigst muligt.
FN s Sikkerhedsråd vedtog den 28. september 2001  

 på amerikansk initiativ resolution nr. 1373 (2001) om bekæmpelse  

 af terrorisme.
Resolutionen er vedtaget med hjemmel i FN-pagtens kapitel VII,  

 hvorefter Sikkerhedsrådet kan træffe forholdsregler over for  

 trusler mod freden, fredsbrud eller angrebshandlinger med henblik på at  

 opretholde eller genoprette mellemfolkelig fred og sikkerhed (artikel 41, jf.  

 artikel 39).
Resolutionen er folkeretligt bindende for Danmark på  

 samme måde som en traktat, der er tiltrådt af Danmark.
Danmark er  

 derfor forpligtet til at indrette sin lovgivning og administrative praksis i  

 overensstemmelse med bestemmelserne i den vedtagne resolution.
 Ud over juridisk bindende opfordringer i resolutionens  

 artikel 1 og 2, indeholder resolutionen i artikel 3 en række  

 ikke-bindende opfordringer til staterne.
 FN-resolution nr. 1373 (2001) er optaget som  

bilag 2 til lovforslaget.
Resolutionen indeholder i artikel 1, litra a, en  

formålsbestemmelse, hvoraf fremgår, at staterne skal  

 forebygge og forhindre finansiering af terrorhandlinger.
Artikel 1, litra  

 b, indeholder en  kriminaliseringspligt med hensyn til  

 terrorfinansiering, der i al væsentlighed er identisk med artikel 2,  

 stk. 1, jf. artikel 4, litra a, i FN-konventionen til bekæmpelse  

 af finansiering af terror, jf. ovenfor pkt. 2.1.1.1. Resolutionsbestemmelsen  

 indeholder dog ikke en definition af, hvad der skal forstås ved  

 »terrorhandlinger«.
Efter artikel 1, litra c, i resolutionen skal  

 staterne uden forsinkelse indefryse finansielle midler mv.  

 tilhørende terrorister samt personer eller foretagender tilknyttet  

 terrorister.
Endelig indeholder resolutionen i artikel 1, litra d, en  

 forpligtelse for staterne til at forbyde enhver, herunder foretagender, at  

stille finansielle midler eller serviceydelser til rådighed for  

 terrorister samt personer og foretagender tilknyttet terrorister.
Artikel 2 indeholder forskellige forpligtelser for  

 staterne til ikke at yde terrorister, samt personer og foretagender  

 tilknyttet terrorister, bistand af nogen art.
Således indeholder  

artikel 2, litra a, et  forbud mod statslig støtte af  

 enhver art til terrorister.
Efter artikel 2, litra b, skal staterne  

 tage de fornødne skridt til at forhindre udførelsen af  

 terrorhandlinger, herunder ved tidlig varsling gennem  

 informationsudveksling.
Staterne skal endvidere nægte  

 tilflugtssted til terrorister, jf. artikel 2, litra c, og  

forhindre forberedelsen af terrorhandlinger på statens  

 territorium, jf. artikel 2, litra d.
Efter artikel 2, litra e,  

 skal staterne sikre strafforfølgning af og passende sanktioner  

 til terrorister.
Derudover skal staterne efter artikel 2, litra f, yde  

gensidig retshjælp i straffesager vedrørende terrorisme.  

 Endelig skal staterne forhindre terroristers eller terroristgruppers  

 færden ved effektiv grænsekontrol og gennem  

 foranstaltninger til forebyggelse af efterligning, forfalskning og svigagtig  

 brug af identitetspapirer og rejsedokumenter, jf. artikel 2, litra f.
 De ikke-bindende opfordringer i artikel 3 retter  

 sig mod en øget informationsudveksling og et øget samarbejde  

 mellem staterne for at forebygge og forhindre udførelsen af  

 terrorhandlinger.
Efter artikel 3, litra a, opfordres staterne til at  

 finde fremgangsmåder til at intensivere og fremme udvekslinger af  

 operationelle oplysninger, især vedrørende terrorister eller  

 terroristgruppers handlinger eller færden, ligesom staterne opfordres  

 til at udveksle oplysninger og samarbejde i administrative og retslige sager,  

 jf. artikel 3, litra b.
Endvidere opfordres staterne til at samarbejde  

 via bilaterale og multilaterale ordninger og overenskomster for at forebygge  

 og forhindre terrorangreb, jf. artikel 3, litra c.
I artikel 3,  

 litra d, opfordres staterne til snarest muligt at tiltræde de  

 relevante internationale konventioner og protokoller vedrørende  

 terrorisme, herunder FN s terrorfinansieringskonvention, ligesom staterne i  

artikel 3, litra e, opfordres til at forøge samarbejdet og  

 fuldt ud gennemføre de relevante internationale konventioner og  

 protokoller vedrørende terrorisme, herunder Sikkerhedsrådets  

 resolution nr. 1269 (1999) og nr. 1368 (2001). Efter artikel 3, litra  

 f, opfordres staterne til at træffe passende foranstaltninger i  

 overensstemmelse med national og international ret, før de meddeler  

 flygtningestatus med henblik på at sikre, at asylansøgeren ikke  

 har planlagt, fremmet eller deltaget i udførelsen af terrorhandlinger.  

 Endelig opfordres staterne i artikel 3, litra g,  til at sikre, at  

 flygtningestatus ikke misbruges af personer, der har begået,  

 organiseret eller fremmet terrorhandlinger, og at sikre, at påstande om  

 politiske motiver ikke anerkendes som grundlag for at nægte  

 retsanmodninger om udlevering af påståede terrorister.
 I artikel 4 understreges behovet for at forbedre  

 koordineringen af bestræbelserne på at styrke en global reaktion  

 på den tætte forbindelse mellem internationale terrorisme og  

 grænseoverskridende organiseret kriminalitet, ulovlige stoffer,  

 hvidvaskning af penge, ulovlig våbenhandel og ulovlige bevægelser  

 af nukleare, kemiske, biologiske og andre potentielt dødbringende  

 materialer.
 At terrorhandlinger, -metoder og -fremgangsmåder er  

 i modstrid med FN s mål og principper fastslås i artikel  

 5. Det samme gælder finansiering og planlægning af samt  

 ansporing til terrorhandlinger.
Artikel 6-9 vedrører opfølgningen  

 på resolutionen.
Sikkerhedsrådet har i artikel 6 besluttet  

 at nedsætte en overvågningskomite, der skal overvåge  

 gennemførelsen af resolutionen.
Som følge heraf opfordres  

 staterne til senest 90 dage efter datoen for vedtagelsen af denne resolution  

 og derefter i overensstemmelse med en tidsplan, der skal foreslås af  

 komiteen, at aflægge rapport til komiteen om status for  

 gennemførelsen af resolutionen.
2.1.2. EU-initiativer vedrørende terrorisme Det Europæiske Råd holdt et  

 ekstraordinært møde den 21. september 2001 i Bruxelles for at  

 analysere den internationale situation efter terrorangrebene på USA og  

 for at tilføre EU s indsats den fornødne dynamik.
Det  

 Europæiske Råd besluttede på mødet, at  

 bekæmpelse af terrorisme fremover mere end nogen sinde skal være  

 et højt prioriteret mål for Den Europæiske Union.
Det Europæiske Råd godkendte endvidere en  

 handlingsplan til bekæmpelse af terrorisme, der blandt andet indeholder  

 en styrkelse af politisamarbejdet og det retlige samarbejde ved  

 indførelse af en europæisk arrestordre samt fastlæggelsen  

 af en fælles definition på terrorisme.
Det Europæiske  

 Råd anmodede Rådet (Retlige og Indre Anliggender) om at nå  

 til enighed herom senest i forbindelse med samlingen den 6. og 7. december  

 2001.
2.1.2.1. Forslag til rammeafgørelse om bekæmpelse af  

 terrorisme Kommissionen fremlagde den 19. september 2001 (KOM (2001)  

 521 endelig) et forslag til Rådets rammeafgørelse om  

 bekæmpelse af terrorisme.
Som led i forhandlingerne om  

 rammeafgørelsen i det i medfør af EU-traktatens artikel 36  

 nedsatte koordinationsudvalg, er der herefter fra formandskabets side  

 løbende fremlagt reviderede udkast til rammeafgørelse.  

 Rådet (Retlige og Indre Anliggender) nåede den 6. og 7. december  

 2001 til politisk enighed om rammeafgørelsen.
Rammeafgørelsen  

 er optaget som bilag 3 til dette lovforslag.
 Formålet med forslaget om en rammeafgørelse  

 til bekæmpelse af terrorisme er indbyrdes at tilnærme  

 medlemsstaternes lovgivning om terrorisme i overensstemmelse med artikel 34,  

 stk. 2, litra b, i traktaten om Den Europæiske Union.
Forslaget til rammeafgørelse går ud på,  

 at begrebet terrorhandlinger fastlægges med henvisning til en  

 række grove forbrydelser, der defineres i overensstemmelse med  

 medlemsstaternes lovgivning, og som begås under særlig  

 kvalificerede omstændigheder.
Medlemsstaterne forpligtes til at straffe  

 disse handlinger som terrorisme.
Det er altså ikke tilstrækkeligt  

 at henvise til, at de forhold, der omfattes af definitionen, som f.eks. drab  

 og bombesprængning, allerede er strafbare i overensstemmelse med  

 særskilte bestemmelser herom.
Artikel 1, stk. 1, definerer således  

terrorhandlinger som en række handlinger, der i kraft af deres  

 karakter eller den sammenhæng, hvori de begås, kan tilføje  

 et land eller en international organisation alvorlig skade, når de  

 begås med det formål at skræmme en befolkning i alvorlig  

 grad, eller uretmæssigt at tvinge offentlige myndigheder eller en  

 international organisation til at foretage eller undlade at foretage en  

 handling eller at destabilisere eller ødelægge et lands eller en  

 international organisations grundlæggende politiske,  

 forfatningsmæssige, økonomiske eller samfundsmæssige  

 strukturer i alvorlig grad.
Handlingerne er herefter opregnet, og omfatter  

 blandt andet manddrab, alvorlig personskade, bortførelse eller  

 gidseltagning mv.
 Herudover skal medlemsstaterne efter artikel 1 a  

 sikre, at tyveri af særlig grov beskaffenhed, fremstilling af falske  

 administrative dokumenter og afpresning også skal betragtes som  

 lovovertrædelser med forbindelse til terroraktiviteter, når  

 formålet er at begå en af de i artikel 1 omhandlede handlinger  

 eller for så vidt angår fremstilling af falske administrative  

 dokumenter en af de i artikel 2, litra b, nævnte handlinger.
Efter artikel 2 skal medlemsstaterne træffe  

 de nødvendige foranstaltninger for at sikre, at ledelse af og  

 deltagelse i en terroristgruppe samt støtte til en terroristgruppe er  

 strafbart.
Den strafbare støtte omfatter tilvejebringelse af  

 informationer eller materielle midler eller gennem finansiering af  

 terrorgruppens aktiviteter.
En terroristgruppe defineres i bestemmelsen som  

 en struktureret sammenslutning bestående af mere end to personer, som  

 har bestået i et vist tidsrum, og som handler i forening med henblik  

 på at begå terrorhandlinger.
 Artikel 3 indeholder en forpligtelse for  

 medlemsstaterne til at sikre, at det er strafbart at anstifte, medvirke eller  

 forsøge at begå en terrorhandling.
Hver medlemsstat skal efter artikel 4 sikre, at  

 terrorhandlinger mv. kan straffes med strafferetlige sanktioner, der er  

 effektive, står i et rimeligt forhold til lovovertrædelsen, har  

 en afskrækkende virkning og kan medføre udlevering.  

 Medlemsstaterne skal herunder sikre, at terrorhandlinger mv. straffes med  

 strengere frihedsstraffe, end hvad der gælder for samme strafbare  

 handling, såfremt handlingen ikke var en terrorhandling.
Dette  

 gælder dog ikke, hvis handlingerne allerede straffes med den  

 maksimumsstraf, der kan idømmes i medfør af national ret.  

 Medlemsstaterne skal ligeledes sikre, at strafbare handlinger efter artikel  

 2, straffes med frihedsstraf med et maksimum på mindst 15 år for  

 ledelse af en terroristgruppe og 8 år for deltagelse i en  

 terroristgruppe.
 Artikel 5 er udgået af  

 rammeafgørelsen.
 Artikel 6 indeholder forskellige  

strafnedsættelsesgrunde, herunder at gerningsmanden opgiver sin  

 virksomhed eller hjælper myndighederne med at opklare forbrydelsen.  

 Bestemmelsen er fakultativ.
Hver medlemsstat skal efter artikel 7 træffe  

 de nødvendige foranstaltninger for at sikre, at juridiske personer  

kan straffes for overtrædelser af artikel 1, 2 og 3, der  

 begås for at skaffe den juridiske person vinding.
Efter artikel  

 8 skal medlemsstaterne sikre, at der også over for juridiske  

 personer, der kendes ansvarlige i henhold til artikel 7, kan straffes med  

 sanktioner, der er effektive, står i et rimeligt forhold til  

 lovovertrædelsen og har afskrækkende virkning.
Straffemyndighed og retsforfølgning er  

 behandlet i artikel 9, der fastlægger en obligatorisk og en  

 fakultativ straffemyndighed.
Således skal medlemsstaterne have  

 straffemyndighed med hensyn til de i artikel 1-3 omhandlede handlinger,  

 såfremt handlingen begås helt eller delvist på  

 medlemsstatens område, på et skib, der fører dens flag  

 eller et luftfartøj, der er indregistreret i medlemsstaten,  

 gerningsmanden er statsborger eller bosat i medlemsstaten, handlingen er  

 begået til fordel for en juridisk person, som har sit hjemsted på  

 medlemsstatens område eller handlingen er begået mod  

 medlemsstatens institutioner eller befolkning eller mod en af Den  

 Europæiske Unions institutioner eller et organ, der er oprettet i  

 overensstemmelse med traktaten om oprettelse af Det Europæiske  

 Fællesskab og traktaten og Den Europæiske Union med hjemsted i  

 den pågældende medlemsstat.
Endvidere kan medlemsstaten  

 vælge at udvide sin straffemyndighed til at omfatte tilfælde,  

 hvor handlingen er begået på en anden EU-medlemsstats  

 område.
Efter artikel 9, stk. 2, skal medlemsstaterne  

 i de tilfælde, hvor mere end en medlemsstat har straffemyndighed,  

 samarbejde for at afgøre, hvem der skal retsforfølge  

 gerningsmændene.
Artikel 9, stk. 1 og 2, suppleres i artikel 9,  

 stk. 3, af en bestemmelse, der medfører pligt til at have  

 straffemyndighed i tilfælde, hvor gerningsmanden befinder sig på  

 en stats område, og staten ikke udleverer den pågældende  

 til nogen anden EU-medlemsstat eller et tredjeland.
Endvidere  

 præciseres det i artikel 9, stk. 4, at medlemsstaterne  

 også skal sikre straffemyndighed i de tilfælde, hvor en strafbar  

 handling efter artikel 2 og 3 helt eller delvist er begået på  

 statens territorium, uanset hvor terroristgruppen holder til eller  

 udøver sine kriminelle aktiviteter.
Artikel 10 indeholder bestemmelser om  

beskyttelse og hjælp til ofre for terrorhandlinger.
Statens skal  

 blandt andet sikre, at undersøgelser eller retsforfølgning i  

 forbindelse med terrorhandlinger begået på et medlemsstats  

 territorium ikke er afhængig af en indgivet anmeldelse herom fra et  

 offer.
 Endelig indeholder rammeafgørelsen i artikel  

 11 bestemmelse om, at medlemsstaterne skal træffe de  

 nødvendige foranstaltninger til gennemførelse af  

 rammeafgørelsen senest den 31. december 2002.
2.1.2.2. Forslag til rammeafgørelse om gensidig anerkendelse af  

 europæiske anholdelsesbeslutninger (den europæiske  

 arrestordre) Kommissionen fremsatte den 19. september 2001 et forslag  

 til rammeafgørelse om den europæiske arrestordre og  

 overgivelsesproceduren mellem medlemsstaterne (KOM (2001) 522 endelig).  

 Forslaget har til hensigt at gennemføre princippet om gensidig  

 anerkendelse inden for udleveringsområdet med henblik på at  

 smidiggøre og effektivisere udleveringsprocedurerne mellem  

 medlemsstaterne.
Forslaget om den europæiske arrestordre, der ikke er  

 medtaget i lovforslaget, beskrives nærmere nedenfor under pkt. 4.3.
2.1.2.3. Forslag til forordning om specifikke restriktive  

 foranstaltninger mod visse personer eller enheder med henblik på at  

 bekæmpe den internationale terrorisme Kommissionen fremsatte den 2. oktober 2001 et forslag til  

 forordning om specifikke restriktive foranstaltninger mod visse personer  

 eller enheder med henblik på bekæmpelse af den internationale  

 terrorisme (KOM (2001) 569 endelig).
Forslaget indeholder blandt andet bestemmelser om  

 indefrysning af midler, der tilhører navngivne personer og selskaber i  

 henhold til en vedhæftet liste samt forbud mod at stille finansielle  

 tjenesteydelser til rådighed.
Forslaget tilsigter en fælles  

 EU-gennemførelse af artikel 1, litra c og d, i FN s  

 Sikkerhedsråd resolution nr. 1373 (2001).
 Forslaget er accepteret af Europa-Parlamentet ved  

 uopsættelig forhandling den 4. oktober 2001, og forhandles for tiden i  

 Rådet.
På rådsmødet (Generelle Anliggender)  

 den 10. december 2001 opnåede man politisk enighed om  

 forordningsforslaget.
Forordningsforslaget vil til dels erstatte en national  

 gennemførelse af artikel 1, litra c og d, i FN s Sikkerhedsråd  

 resolution nr. 1373 (2001), idet det for så vidt angår artikel 1,  

 litra d, fortsat vil være nødvendigt med en straffehjemmel.  

 Bemærkningerne nedenfor i pkt. 2.3.2.3. og 2.3.2.4. bør derfor  

 læses med dette forbehold.
 En vedtagelse af forordningen vil dog ikke have betydning  

 for de foreslåede ændringer af straffe- og retsplejeloven, idet  

 disse ændringer fortsat er nødvendige til opfyldelse af Danmarks  

 internationale forpligtelser.
2.1.3. FATF-initiativer vedrørende terrorisme På et ekstraordinært møde i Washington  

 den 29.-30. oktober 2001 vedtog FATF (Financial Action Task Force) 8  

 særlige anbefalinger mod finansiering af terrorisme.
Anbefalingerne  

 lægger blandt op til ratificering og gennemførelse af relevante  

 FN-instrumenter, kriminalisering af finansiering af terrorisme og dertil  

 knyttet hvidvask, indefrysning og konfiskation af terrorister aktiver,  

 indberetning af mistænkelige transaktioner i relation til terrorisme og  

 internationalt samarbejde.
 Med vedtagelsen af de regler, der foreslås i dette  

 lovforslag, samt de ændringer økonomi- og erhvervsministeren  

 foreslår af hvidvaskloven, vurderes Danmark at leve op til de 8  

 anbefalinger fra FATF.
2.2. Gældende ret 2.2.1. Straffelovens bestemmelser om terrorisme mv.
En lang række af de forbrydelser, der almindeligvis  

 betegnes som terrorhandlinger, straffes i dag efter særskilte  

 bestemmelser i straffeloven.
I det følgende gennemgås  

 straffelovens kapitel 12 og 13 om forbrydelser mod statens  

 selvstændighed og sikkerhed og mod statsforfatningen og de  

 øverste statsmyndigheder mv.
Endvidere omtales andre bestemmelser i  

 straffeloven, som kan tænkes relevante i forhold til terrorhandlinger,  

 herunder reglerne om forsøg, medvirken, juridiske personers  

 strafansvar og konfiskation.
2.2.1.1. Straffelovens kapitel 12 og 13 2.2.1.1.1. Straffelovens kapitel 12 indeholder  

 bestemmelser, der retter sig mod handlinger, der angriber eller truer statens  

 selvstændighed og sikkerhed.
Kapitel 13 i straffeloven vedrører  

 forbrydelser mod statsforfatningen og de øverste statsmyndigheder mv.  

 og tilsigter at beskytte den indre fred.
Kapitel 12 og 13 fik i store træk deres  

 nuværende indhold ved lov nr. 225 af 7. juni 1952. Loven byggede  

 på en betænkning af 31. marts 1949 (ej nummereret), der blev  

 afgivet af et af Justitsministeriet nedsat udvalg.
Udvalget var nedsat med  

 den opgave »at overveje sådanne forslag til ændringer i borgerlig  

 straffelov, navnlig kapitlerne 12 og 13, som må anses begrundet i de  

 siden straffelovens vedtagelse, i særdeleshed under Danmarks  

 besættelse og i tiden derefter, indvundne erfaringer.« Kapitel 12 og 13 er siden 1952 alene ændret på  

 enkelte punkter.
Ved lov nr. 143 af 29. april 1955 om gennemførelse  

 af overenskomst om retsstillingen for NATO-styrker mv. skete der en udvidelse  

 af anvendelsesområdet for nogle af bestemmelserne i kapitel 12 og 13,  

 således at det eksempelvis også blev strafbart at videregive  

 visse hemmeligheder vedrørende fremmede militære styrker, der  

 befinder sig på dansk statsområde.
Lovteknisk skete  

 ændringen ved, at den nævnte lov henviser til de relevante  

 bestemmelser i straffeloven.
Der henvises til Folketingstidende 1954-55,  

 tillæg A, sp. 1687-1689.
 Ved lov nr. 268 af 26. juni 1975 ændredes nogle  

 formuleringer i bestemmelserne om forbrydelser vedrørende de  

 øverste statsorganer som følge af indførelsen af  

 etkammersystemet i 1953. Der henvises til Folketingstidende 1974-75,  

 tillæg A, sp. 1605-1656.
Ved lov nr. 228 af 6. juni 1985 skærpedes straffen  

 for overtrædelser af bestemmelser eller forbud givet til  

 gennemførelse af statens forpligtelser som medlem af De Forenede  

 Nationer.
Der henvises til Folketingstidende 1984-85, tillæg A, sp.  

 2335-2338.
2.2.1.1.2. De forbrydelser, som er indeholdt i  

 kapitel 12, kan karakteriseres som handlinger, der angriber eller truer  

 statens ydre sikkerhed.
Bestemmelserne i §§ 98-101  

 vedrører situationer, hvor der ikke nødvendigvis aktuelt er  

 tale om krig eller lignende, men hvor handlingerne tager sigte på at  

 skade statens eksistens eller bestemmelsesfrihed. § 98  

 vedrører handlinger, som sigter mod helt eller delvist at fratage  

 staten eller dele heraf suveræniteten.
Den omfatter ikke alene en  

 egentlig indlemmelse i en anden stat, men også den situation, at den  

 dansk stat gøres afhængig af en fremmed stat som f.eks.  

 protektorat.
Forbrydelser, der består i overtrædelse af denne  

 bestemmelse, betegnes som højforræderi.
Handlinger, der sigter  

 mod at påføre den danske stat eller allierede krig mv., er  

 omfattet af  straffelovens § 99. Strafferammen i både  

 § 98 og § 99 er fængsel indtil på livstid.
Offentlige  

 udtalelser, der tilskynder til fjendtlige forholdsregler eller fremmed  

 indblanding samt offentlige udtalelser, der fremkalder fare for fremmed magt  

 indblanding i den danske stats anliggender er kriminaliseret i  

§ 100. Endelig kriminaliseres i straffelovens § 101  

 handlinger, der sigter til at hjælpe fjenden i krigstilfælde  

 eller lignende på det tidspunkt, hvor en krig mv. ikke er startet   den  

 såkaldte 5.-kolonnevirksomhed.
Bestemmelserne i straffelovens §§ 102-105  

 vedrører handlinger, som foretages under krig, besættelse eller  

 truende udsigt dertil. § 102 kriminaliserer den såkaldte  

 5.-kolonnevirksomhed under krig eller besættelse.
Misligholdelse af en  

 kontrakt, der vedrører den danske stat, under krig eller  

 besættelse eller under truende udsigt dertil, straffes efter  

§ 103. § 103 omfatter også handlinger, som på  

 anden måde modvirker krigsforanstaltninger.
Det utilbørlige,  

 erhvervsmæssige samarbejde med fjenden   det såkaldte  

 værnemageri   er kriminaliseret i § 104. Bestemmelsen  

 omfatter de tilfælde, hvor de pågældende har udvist vilje  

 til ved samarbejde med besættelsesmagten at skaffe sig selv  

 økonomisk fordel uden hensyntagen til de retningslinier, som danske  

 myndigheder har fastlagt herfor.
Udnyttelse af samarbejde med  

 besættelsesmagten med andet end erhvervsmæssigt formål er  

 kriminaliseret i § 105. § 105 supplerer endvidere  

 bestemmelsen i § 99 ved at kriminalisere de handlinger under en  

 besættelsessituation, som sigter til at krænke  

 bestemmelsesfriheden hos underordnede myndigheder, herunder kommunale  

 myndigheder, ved fremmede magthaveres hjælp.
Handlinger, som generelt er skadelige i forhold til  

 statens sikkerhed eller selvstændighed, er omfattet af bestemmelserne i  

§§ 106-110 b. § 106 omfatter det såkaldte  

 diplomatiske landsforræderi, og anvendelsen af bestemmelsen er ikke  

 betinget af, at den pågældende har søgt at opnå en  

 fordel, eller at handlingen eller undladelsen har haft skadelige  

 følger. §§ 107-108 vedrører spionage. § 107  

 omfatter den groveste efterretningsvirksomhed vendt mod Danmark, mens  

 § 108 omfatter al strafbar efterretningsvirksomhed, som ikke er omfattet  

 af § 107. § 109 kriminaliserer en kvalificeret  

 krænkelse af tavshedspligt i offentlig tjeneste og hverv, når  

 krænkelsen vedrører statens sikkerhed mv. § 110  

 vedrører bl.a. en særlig form for dokumentfalsk, der også  

 omfatter forfalskning mv. af andre genstande af betydning for statens  

 sikkerhed.
I § 110 a er kriminaliseret en række handlinger,  

 hvis udførelse kunne indvirke på statens interesser, f.eks.  

 fotografering af militære anlæg.
Endelig er i § 110 b  

 kriminaliseret medvirken til krænkelse af den danske stats neutralitet,  

 dvs. folkeretsstridige handlinger.
Bestemmelserne i §§ 110 c-110 e  

 vedrører primært beskyttelsen af Danmarks forhold til andre  

 nationer mv. § 110 c kriminaliserer overtrædelsen af  

 bestemmelser udstedt i henhold til lov til værn for statens forsvars-  

 eller neutralitetsforanstaltninger eller til gennemførelse af statens  

 forpligtelser som medlem af FN.
Efter § 110 d forhøjes  

 straffen med indtil det halve, når legemskrænkelser,  

 frihedskrænkelser eller freds- og æreskrænkelser er  

 foretaget mod fremmede statsoverhoveder eller lederen af en fremmed  

 diplomatisk mission, herunder eksempelvis ledende repræsentanter for  

 FN.
Endelig kriminaliserer  § 110 e den offentlige  

 tilkendegivelse af foragt for fremmede nationer mv.
Det følger af § 110 f at tiltale efter  

 kapitel 12 alene kan ske efter justitsministerens påbud.
Dette er  

 begrundet i de særlige hensyn, der gør sig gældende ved  

 forbrydelser af denne karakter, herunder særligt hensyn til fremmede  

 magter.
2.2.1.1.3. Straffelovens kapitel 13 indeholder  

 bestemmelser, der tilsigter at beskytte den indre sikkerhed.  

 Bestemmelserne i §§ 111-113 og § 115 vedrører  

 angreb på de øverste statsorganer. § 111 beskytter  

 statsforfatningen og kriminaliserer handlinger, der sigter til ved udenlandsk  

 bistand, ved magtanvendelse eller trussel derom at forandre statsforfatningen  

 eller sætte den ud af kraft.
Angreb mod regentens liv er  

 selvstændigt kriminaliseret i § 112. Handlinger, der har  

 til formål at gøre indgreb i Folketingets sikkerheds eller  

 frihed, er strafbare efter § 113. § 115, der svarer til  

 bestemmelsen i § 110 d, tilsigter at give regenten mv. en særlig  

 beskyttelse.
Efter bestemmelsen forhøjes straffen, hvis der foretages  

 handlinger i form af legemskrænkelser, frihedskrænkelser eller  

 freds- og æreskrænkelser mod regenten mv.
Straffelovens § 114   der ofte betegnes  

 »terrorismeparagraffen«   kriminaliserer medlemskab mv. af visse  

 sammenslutninger.
Efter straffelovens § 114, stk. 1, straffes den,  

 som deltager i eller yder væsentlig økonomisk eller anden  

 væsentlig støtte til korps, gruppe eller sammenslutning, der har  

 til hensigt ved magtanvendelse at øve indflydelse på offentlige  

 anliggender eller fremkalde forstyrrelse af samfundsordenen, med  

 fængsel indtil 6 år.
Efter stk. 2. straffes den, som  

 deltager i ulovlig militær organisation eller gruppe, med bøde  

 eller fængsel indtil 4 måneder eller under skærpende  

 omstændigheder med fængsel indtil 2 år.
 Bestemmelsen omfatter således både  

 sammenslutninger mv., der med et politisk mål for øje ved  

 magtanvendelse vil øve indflydelse på offentlige anliggende og  

 sammenslutninger, hvis mål er ved plyndring, ulovlig  

 frihedsberøvelse eller lignende at skabe almindelig uro og  

 økonomisk kaos, selv om der ikke kan godtgøres, at der hermed  

 forfølges et videregående politisk formål.
 Begrebet »magtanvendelse« omfatter både voldelige  

 midler og andre grove tvangsmidler.
De sammenslutninger, det vil være strafbart at  

 deltage i eller at støtte, er sådanne, der har tilkendegivet den  

 i § 114 nævnte hensigt eller bestemt må antages at have en  

 sådan hensigt.
At et politisk parti i sin ideologi ikke tager afstand  

 fra magtanvendelse som en teoretisk mulighed, antages ikke i sig selv at  

 være tilstrækkeligt til at bringe partiet ind under  

 bestemmelsen.
Grupper mv. kan være omfattet af § 114,  

 stk. 2, uanset, om sammenslutningen er dannet med et ulovligt  

 formål.
Det er sammenslutningens karakter, der er afgørende.
 En strafbar overtrædelse af straffelovens § 114  

 forudsætter endvidere, at gerningsmanden har handlet med forsæt  

 og herunder kan antages at have haft den fornødne indsigt med hensyn  

 til sammenslutningens målsætning.
Efter sin ordlyd er bestemmelsen i straffelovens  

 § 114 ikke begrænset til alene at omfatte danske anliggender.
Det  

 er imidlertid fast antaget i teorien med henvisning til blandt andet  

 forarbejderne til såvel lov nr. 123 af 28. april 1934, den  

 såkaldte »urolov«, som § 114 var en videreførelse af, og  

 til straffelovens § 114, at bestemmelsen forudsættes anvendt som  

 værn over for angreb på danske offentlige anliggender og den  

 danske samfundsordenen.
Se Vagn Greve m.fl.: Kommenteret straffelov.
Speciel  

 del (7. udg. 2001), s. 28, Jørn Vestergaard: Straffelovens  

 såkaldte »terrorismeparagraf«, i Kriminalistisk Instituts  

 Årsberetning 1989, s. 131, og Michael Elmer i Karnov ad § 114.
 Straffelovens § 116-117 beskytter den  

 demokratiske afvikling af valg. § 116 vedrører de  

 alvorligste handlinger, der hindrer eller forsøger at hindre, at  

 offentlige valg og stemmeafgivning finder sted, eller at resultatet er  

 uanvendeligt. § 117 vedrører en række retsstridige  

 handlinger, der ikke nødvendigvis har indflydelse på valget,  

 f.eks. den, der uberettiget skaffer sig adgang til at deltage i  

 afstemning.
Bestemmelsen i § 118 vedrører angreb  

 med et såkaldt videregående formål mod visse myndigheder og  

 rettigheder.
Bestemmelsen retter sig mod enkeltpersoners handlinger.
 Efter § 118 a er påtale efter  

 §§ 111-115 og § 118 betinget af en beslutning fra  

 justitsministeren.
2.2.1.2. Øvrige relevante straffebestemmelser 2.2.1.2.1. Ved siden af straffelovens kapitel 12 og 13  

 indeholder straffeloven en lang række bestemmelser, der kan finde  

 anvendelse ved terrorhandlinger.
Det gælder blandt andet bestemmelserne  

 i straffelovens §§ 180-181 (brandstiftelse), § 183  

 (sprængning, oversvømmelse, skibbrud mv. med skade for andre til  

 følge), § 183 a (flykapring), § 184 (forstyrrelse af  

 sikkerheden for jernbanes, fartøjers, motorkøretøjers  

 eller lignende transportmidlers drift mv.), § 186 (sundhedsfarlig  

 forstyrrelse af vandforsyningen), § 187 (sundhedsfarlig forurening af  

 ting bestemt til almindelig udbredelse mv.), § 192 a (grove  

 våbenlovsovertrædelser), § 193 (forstyrrelse i driften i  

 almindelige samfærdselsmidler), § 237 (drab), §§ 244-246  

 (vold), § 250 (hensættelse i hjælpeløs tilstand mv.),  

 § 252 (farefremkaldelse), §§ 260-261 (ulovlig tvang og  

 frihedsberøvelse) § 266 (trusler på livet) samt § 291  

 (hærværk).
 Særligt kan fremhæves straffelovens  

 § 192 a (grove våbenlovsovertrædelser). Efter  

 straffelovens § 192 a om særligt grove  

 våbenlovsovertrædelser straffes med fængsel indtil 4  

 år den, som i strid med lovgivningen om våben og eksplosivstoffer  

 indfører, tilvirker, besidder, bærer, anvender eller overdrager  

 våben eller eksplosivstoffer, der på grund af deres  

 særdeles farlige karakter er egnede til at forvolde betydelig  

 skade.
 Bestemmelsen blev med henblik på at kunne gribe  

 effektivt ind overfor særligt grove våbenlovsovertrædelser  

 indsat i straffeloven ved lov nr. 411 af 10. juni 1997. Der henvises herom  

 til Folketingstidende 1996-97, forhandlingerne, s. 2202-2215, 7453 og 7938,  

 tillæg A, s. 2475-2538, samt tillæg B, s. 988-993 og 1294-1299.  

 Bestemmelsen indebar en forhøjelse af strafferamme for særlig  

 grove våbenlovsovertrædelser med 2 år (fra 2 til 4  

 års fængsel).
Formålet med lovændringen var navnlig at  

 skærpe straffene i de tilfælde, hvor skydevåben medbringes  

 eller opbevares under omstændigheder, hvor der er en nærliggende  

 risiko for, at våbnene vil blive anvendt til angreb eller forsvar i  

 f.eks. opgør mellem forskellige rockergrupper, jf.
Folketingstidende  

 1996-97, tillæg A, sp. 2511-2513.
 Bestemmelsen vil efter omstændighederne f.eks. kunne  

 finde anvendelse, hvor en gruppe af personer bliver fundet i besiddelse af  

 våben, som er egnet til udførelse af terrorhandlinger, uden at  

 våbenbesiddelsen dog kan straffes som forsøg på  

 terrorhandlinger mv.
 At en eller flere af de ovennævnte bestemmelser er  

 overtrådt som led i en terrorhandling, skal indgå som moment ved  

 straffens udmåling, jf. straffelovens § 80, hvorefter der  

 ved strafudmåling blandt andet skal tages hensyn til  

 lovovertrædelsens grovhed og gerningsmandens bevæggrunde til  

 denne.
2.2.1.2.2. Efter straffelovens § 21  

 straffes handlinger, som tilsigter at fremme eller bevirke udførelsen  

 af en forbrydelse, når denne ikke fuldbyrdes, som forsøg.  

 Bestemmelsen giver mulighed for at straffe forsøgshandlinger i meget  

 vidt omfang.
Det afgørende for, om der er tale om et strafbart  

 forsøg, er gerningsmandens forsæt.
 Opfordring til at begå en forbrydelse kan være  

 omfattet af § 21, ligesom det er strafbart at anskaffe sig eller lave  

 værktøj eller at forberede den kriminelle handling i  

 øvrigt.
2.2.1.2.3. Med straffelovens § 23  

 udvides den for en lovovertrædelse givne straffebestemmelse til at  

 omfatte alle, der ved tilskyndelse, råd eller dåd har medvirket  

 til gerningen.
Adfærd, der består i, at en person indgår  

 aftale med en eller flere personer om udførelse af en strafbar  

 handling, kan f.eks. straffes efter § 23.
 Fuldbyrdes forbrydelsen ikke, kan der straffes for  

 medvirken til forsøg.
For at straffe en person for medvirken efter straffelovens  

 § 23 kræves, at den pågældende har haft forsæt  

 til den pågældende forbrydelse, såfremt der er tale om en  

 forbrydelse, der kræver forsæt.
Dette forsæt skal i en vis  

 grad være konkretiseret, idet det antages, at tilskyndelse til at  

 begå kriminalitet i almindelighed ikke er tilstrækkeligt.
2.2.1.2.4. Efter straffelovens kapitel 5 kan  

juridiske personer pålægges strafansvar, når der er  

 lovhjemmel herfor.
Bestemmelser om strafansvar for selskaber mv. omfatter som  

 udgangspunkt enhver juridisk person, herunder aktie-, anparts- og  

 andelsselskaber, interessentskaber, foreninger, fonde, boer, kommuner og  

 statslige myndigheder, jf. straffelovens § 26, stk. 1. Endvidere  

 omfatter sådanne bestemmelser enkeltmandsvirksomheder, for så  

 vidt disse navnlig under hensyn til deres størrelse og organisation  

 kan sidestilles med de førnævnte selskaber, jf. straffelovens  

 § 26, stk. 2.
 Strafansvar for en juridisk person forudsætter, at  

 der inden for dens virksomhed er begået en overtrædelse, der kan  

 tilregnes en eller flere til den juridiske person knyttede personer eller den  

 juridiske person som sådan, jf. straffelovens § 27, stk. 1.  

 Endvidere kan statslige myndigheder og kommuner alene straffes i anledning af  

 overtrædelser, der begås ved udøvelse af virksomhed, som  

 svarer til eller kan sidestilles med virksomhed udøvet af private, jf.  

 straffelovens § 27, stk. 2.
De fleste særlove indeholder hjemmel til at  

 juridiske personer kan straffes for overtrædelser af de  

 pågældende love.
For så vidt angår  

 overtrædelser af straffeloven indeholder medieansvarsloven en  

 særlig ansvarsordning, hvorefter juridiske personer kan straffes for  

 overtrædelse af straffelovens bestemmelser om f.eks. privatlivets fred.  

 Når bortses fra denne særlige ansvarsordning på  

 medieområdet, blev der med hensyn til straffelovsovertrædelser  

 først indført hjemmel til strafansvar for juridiske personer  

 ved lov nr. 228 af 4. april 2000 om ændring af straffeloven (Grov  

 momssvig mv.). Ved denne lov blev der med henblik på at opfylde en  

 række konventionsmæssige forpligtelser indsat en bestemmelse i  

 straffelovens § 306 med hjemmel til at straffe juridiske personer for  

 overtrædelse af straffeloven.
Bestemmelsen var imidlertid  

 begrænset til nogle få nærmere opregnede  

 straffelovsbestemmelser.
Der henvises til Folketingstidende 1999-2000,  

 Folketingets Forhandlinger, s. 507-515, 5102-03 og 5813-14, Tillæg A,  

 s.216-380, Tillæg B, s. 386-87 og 446.
Bestemmelsen er siden ændret ved lov nr. 280 af 25.  

 april 2001 om ændring af straffeloven mv. (Gennemførelse af  

 EU-rammeafgørelse om styrkelse af beskyttelsen mod  

 falskmøntneri mv.), hvor bestemmelsen fik sin nuværende  

 affattelse.
Med ændringen blev begrænsningen til nogle få  

 nærmere opregnede straffelovsbestemmelser ophævet.
Efter den  

 nugældende bestemmelse i straffelovens § 306 er der således  

 en almindelig adgang til at pålægge juridiske personer  

 strafansvar for overtrædelser af straffeloven.
I forhold til de  

 almindelige betingelser i straffelovens § 27, stk. 1, for at  

 pålægge juridiske personer strafansvar, er dette ansvar ved  

 straffelovsovertrædelser dog blevet begrænset til  

 overtrædelser, der er begået for at skaffe den juridiske person  

 vinding.
Der henvises til Folketingstidende 2000-2001, Folketingets  

 Forhandlinger, s. 3999-4002, 6079-80 og 6405-06, Tillæg A, s.  

 2886-2945, Tillæg B, s. 778-79, 813-14 og 833.
Med udtrykket vinding sigtes til den  

 økonomiske fordel, herunder også besparelse, som gerningsmanden  

 ved lovovertrædelsen har skaffet eller forsøgt at skaffe den  

 juridiske person.
Strafansvaret for den juridiske person er således  

 ikke betinget af, at der ved straffelovsovertrædelsen er tilført  

 selskabet en uberettiget vinding gennem en retsstridig tilføjelse af  

 et tilsvarende formuetab for en evt. forurettede person.
Bestemmelsen i § 306 omfatter kun forsætlige  

 forhold.
Strafansvar for juridiske personer for uagtsomme forhold må  

 derfor bedømmes efter eventuelle straffebestemmelser for juridiske  

 personer vedrørende det pågældende forhold i  

 særlovgivningen.
 Af § 306, stk. 2, fremgår, at  

 juridiske personer også kan straffes for forsøg med  

 hensyn til straffelovsovertrædelser som nævnt i stk. 1.
 Reglen i straffelovens § 306 omfatter også  

 ansvar for medvirken.
 Efter reglen i straffelovens § 93, stk. 1, nr.  

 1, 2. led, er forældelsesfristen for juridiske personers strafansvar 2  

 år, da straffen aldrig kan overstige bøde.
2.2.1.3. Konfiskation og beslaglæggelse Efter straffelovens §§ 75-77 a kan der ske  

konfiskation af blandt udbytte ved en strafbar handling.
Reglerne om  

 konfiskation har fået deres nuværende formulering ved lov nr. 212  

 af 4. juni 1965 på grundlag af Straffelovrådets betænkning  

 nr. 355/1964 om konfiskation.
Der henvises herom til Folketingstidende  

 1964-65, forhandlingerne sp. 1962-1971, 2521-2552, 5536-5556 og 5791,  

 tillæg A, sp. 937-1006, samt tillæg B, sp. 801-832. Endvidere er  

 ved lov nr. 411 af 10. juni 1997 indført en udvidet adgang til  

 konfiskation af udbytte fra kriminalitet ved indsættelse af  

 bestemmelsen i § 76 a.
Der henvises herom til Folketingstidende 1996-97,  

 forhandlingerne, s. 2202-2215, 7453 og 7938-7947, tillæg A, s.  

 2475-2538, samt tillæg B, s. 988-993.
Konfiskation er efter dansk ret formelt ikke en »straf«,  

 men en »anden retsfølge« af en strafbar handling.
Konfiskation sker  

 dog ofte ud fra mere pønalt (strafmæssigt) prægede  

 synspunkter, og der er i disse tilfælde en flydende overgang mellem  

 anvendelse af udbyttekonfiskation og egentlig straf, f.eks. bøder.
 Ifølge konfiskationsreglerne kan der foretages  

 konfiskation af udbyttet ved en strafbar handling eller et hertil svarende  

 beløb (§ 75, stk. 1) og af genstande, som har været  

 brugt eller bestemt til at bruges ved en strafbar handling, er frembragt ved  

 en strafbar handling eller med hensyn til hvilke, der i øvrigt er  

 begået en strafbar handling (§ 75, stk. 2). Endvidere kan der  

 foretages konfiskation med hensyn til genstande, som frygtes at blive brugt  

 ved en strafbar handling, hvis det er påkrævet for at forebygge  

 handlingen (§ 77 a).
Begrebet »udbytte« i straffelovens § 75, stk. 1,  

 omfatter den økonomiske fordel   herunder en besparelse   som  

 gerningsmanden har opnået ved en lovovertrædelse.
Udbytte kan  

 bestå både i penge og individuelle ting (f.eks. tyvekoster). Det  

 er ikke et krav, at berigelsen er i behold, når konfiskationen  

 foretages.
Dvs. der kan foretages konfiskation, selvom lovovertræderen  

 har forbrugt den opnåede vinding.
Udbyttekonfiskationen sker så  

 ved værdikonfiskation (»et hertil svarende beløb«).
 Konfiskation kan ske hos en anden end den eller de  

 strafskyldige og kan i visse tilfælde anvendes også over for den,  

 der frifindes på grund af utilregnelighed, jf. straffelovens § 16,  

 eller personer, der er afgået ved døden.
Bestemmelsen i § 77 a adskiller sig fra de  

 øvrige konfiskationsbestemmelser ved at muliggøre konfiskation,  

 selv om der ikke (endnu) er begået en strafbar handling, og uden hensyn  

 til, hvem der er ejer af de konfiskerede genstande.
Begrænsning i  

 bestemmelsens anvendelsesområde ligger i, at konfiskationen skal  

 være påkrævet for at forebygge den strafbare handling samt  

 at der alene er hjemmel til at konfiskere genstande.
Straffelovens § 77  

 a er næppe anvendelig på konfiskation af penge eller andre  

 finansielle midler, jf. herved Knud Waaben: Strafferettens almindelig del II.  

 Sanktionslæren (4. udg. 1999), s. 82 med henvisninger til retspraksis.
Retsplejelovens §§ 801-803 indeholder hjemmel  

 til beslaglæggelse til sikring af det offentliges krav på  

 konfiskation.
Reglerne fik deres nuværende affattelse ved lov nr. 229  

 af 21. april 1999, jf.
Folketingstidende 1998-99, forhandlingerne, s.  

 244-252, 5204 og 5328-5329, tillæg A, s. 828-913, samt tillæg B,  

 s. 462-465.
Retsplejelovens § 801 angiver blandt andet de  

 formål med henblik på hvilke, der kan foretages  

 beslaglæggelse.
Efter § 801, stk. 1, nr. 2, kan  

 beslaglæggelse ske til sikring af det offentliges krav på  

 sagsomkostninger, konfiskation og bøde.
Bestemmelserne i § 802 og § 803 indeholder de  

 materielle betingelser for at foretage beslaglæggelse.
Af § 802,  

 der vedrører beslaglæggelse over for mistænkte,  

 følger, at der blandt andet kan ske beslaglæggelse,  

 såfremt den pågældende med rimelig grund er mistænkt  

 for en lovovertrædelse, der er undergivet offentlig påtale, og  

 der er grund til at antage, at genstanden bør konfiskeres (genstands-  

 og udbyttekonfiskation), jf. stk. 1, eller beslaglæggelse må  

 anses for nødvendig for at sikre det offentliges krav på  

 konfiskation (værdikonfiskation), jf. stk. 2.
 Efter § 803, der vedrører beslaglæggelse  

 over for en person, der ikke er mistænkt, kan der ske  

 beslaglæggelse af genstande, hvis der er grund til at antage, at  

 genstanden bør konfiskeres.
 Det følger af retsplejelovens § 805, at  

 beslaglæggelsen skal overholde den almindelige  

 proportionalitetsgrundsætning, dvs. at beslaglæggelse ikke  

 må meddeles, hvis indgrebet står i misforhold til sagens  

 betydning og det tab eller den ulempe, som indgrebet kan antages at  

 medføre.
 Efter retsplejelovens § 1018 b kan der ydes  

 erstatning til en sigtet person, der som led i en strafferetlig  

 forfølgning har været udsat for ulovlig beslaglæggelse.  

 Erstatning for ulovlig beslaglæggelse til en person, der ikke har  

 været sigtet, kan ydes efter reglen i § 1018 c.
2.2.2. Straffemyndighed Reglerne om dansk straffemyndighed er fastsat i  

straffelovens §§ 6-12. Dansk straffemyndighed omfatter bl.a.  

 handlinger foretaget i den danske stat, jf. straffelovens § 6, nr. 1,  

 (territorialprincippet) og handlinger foretaget i udlandet af personer med en  

 nærmere angivet tilknytning til Danmark, jf. straffelovens § 7,  

 stk. 1, nr. 2, (personalprincippet).
I straffelovens § 6, nr. 1, kan der ikke  

 indlægges et krav om, at hele den kriminelle virksomhed er foretaget i  

 den danske stat, for at der er dansk straffemyndighed.
Når blot en del  

 af virksomheden er foretaget her i landet, må forholdet antages at  

 være undergivet dansk straffemyndighed efter denne bestemmelse.
Har den kriminelle virksomhed ingen tilknytning til  

 Danmark, kan der i stedet være dansk straffemyndighed efter  

 straffelovens § 7, stk. 1, nr. 2. Efter denne bestemmelse er det en  

 betingelse for dansk straffemyndighed i forhold til udlandshandlinger, at  

 gerningsmanden er dansk statsborger eller har bopæl i Danmark, og at  

 handlingen er strafbar både efter gerningsstedets lov og dansk lov  

 (dobbelt strafbarhed). Det er endvidere en forudsætning, at den  

 pågældende danske straffebestemmelse ikke efter sit  

 gerningsindhold er territorialt begrænset til forhold begået i  

 Danmark.
Efter stk. 2 finder bestemmelsen tilsvarende anvendelse  

 på udlandshandlinger begået af en person, der har  

 indfødsret eller bopæl i de andre nordiske lande, og som  

 opholder sig her i landet.
De ovennævnte bestemmelser suppleres af  

 straffelovens § 8, hvorefter der efter omstændighederne er dansk  

 straffemyndighed i forhold til udlandshandlinger uden hensyn til, hvor  

 gerningsmanden hører hjemme.
Det gælder bl.a. i tilfælde,  

 hvor »handlingen er omfattet af en mellemfolkelig overenskomst, ifølge  

 hvilken Danmark er forpligtet til at foretage retsforfølgning«, jf.  

 § 8, nr. 5. Formålet med denne bestemmelse, der blev indsat ved  

 lov nr. 322 af 4. juni 1986, er bl.a. at opfylde   og muliggøre  

 opfyldelse af fremtidige   konventioner eller andre mellemfolkelige aftaler,  

 der indebærer en forpligtelse for Danmark til at have dansk  

 straffemyndighed med henblik på at kunne strafforfølge  

 nærmere angivne overtrædelser, jf.
Folketingstidende 1985-86,  

 tillæg A, sp. 2080-2081 og 2087.
 Når der i medfør af de ovennævnte  

 regler sker påtale her i landet, skal afgørelsen såvel om  

 straf som om andre retsfølger af handlinger ske efter danske regler.  

 Er forholdet undergivet dansk straffemyndighed i medfør af  

 straffelovens § 7, kan der dog ikke idømmes strengere straf end  

 efter gerningsstedets lovgivning, jf. § 10, stk. 2.
2.2.3. Retshjælp Grundlaget for danske myndigheders imødekommelse af  

 anmodninger om retshjælp fra fremmede stater er navnlig den  

 europæiske konvention af 20. april 1959 om gensidig retshjælp i  

 straffesager, jf. bekendtgørelse nr. 18 af 17. juli 1963 (Lovtidende  

 C) med tilhørende tillægsprotokol af 17. marts 1978, jf.  

 bekendtgørelse nr. 82 af 4. september 1986 (Lovtidende C). Hverken  

 konventionen eller tillægsprotokollen er selvstændigt  

 inkorporeret i dansk lovgivning, men det er i retspraksis fastslået, at  

 retsanmodninger om efterforskningsskridt, der har karakter af  

 straffeprocessuelle tvangsindgreb, f.eks. beslaglæggelse af bevismidler  

 til brug for straffesager i udlandet, kan iværksættes med hjemmel  

 i retsplejeloven eller dennes analogi, idet det afgørende er, om  

 foranstaltningen ville kunne foretages i en tilsvarende straffesag her i  

 landet.
Om retspraksis på dette område kan bl.a. henvises til  

 afgørelserne offentliggjort i Ugeskrift for Retsvæsen 1972,  

 s.600 (Højesteret) og 1988, s.203 (Vestre Landsret).
Efter artikel 2, litra a, i den europæiske  

 retshjælpskonvention kan en anmodning om retshjælp afslås,  

 såfremt anmodningen angår en forbrydelse, der af den stat, over  

 for hvilken anmodningen fremsættes, betragtes som en politisk  

 forbrydelse eller en forbrydelse, der har forbindelse med en politisk  

 forbrydelse.
Danmark har i forbindelse med ratifikationen af  

 Europarådets strafferetskonvention om korruption afgivet en  

 erklæring om, at Danmark kan afslå at yde retshjælp efter  

 denne konvention, såfremt anmodningen vedrører en forbrydelse,  

 som efter dansk ret anses for en politisk forbrydelse.
Med dette forbehold er  

 det således sikret, at Danmark ikke er folkeretligt forpligtet til at  

 yde retshjælp i videre omfang end efter  

 retshjælpskonventionen.
Som nævnt nedenfor under pkt. 4.1.2.2.  

 indebærer visse konventioner mv., at de deltagende stater er  

 afskåret fra at nægte udlevering med henvisning til, at  

 handlingen betragtes som en politisk forbrydelse.
Dette medfører, at  

 de deltagende stater normalt også er afskåret fra at nægte  

 retshjælp med denne begrundelse.
Danmark vil derfor f.eks. ikke kunne  

 nægte at yde retshjælp i forhold til en deltagende stat med  

 henvisning til, at der er tale om en politisk forbrydelse, når  

 handlingen er omfattet af artikel 2, jf. artikel 1, i FN s  

 terrorbombekonventionen.
Mellem de nordiske lande gælder foruden den  

 europæiske retshjælpskonvention overenskomst af 26. april 1974 om  

 gensidig retshjælp, jf. bekendtgørelse nr. 100 af 15. september  

 1975 (Lovtidende C). Overenskomsten adskiller sig navnlig fra den  

 europæiske retshjælpskonvention ved, at retshjælpen ydes  

 direkte mellem de pågældende statsmyndigheder.
Det er  

 således ikke nødvendigt at sende anmodningen om retshjælp  

 ad diplomatiske kanaler eller via Justitsministeriet.
 Endvidere indeholder Schengenkonventionen (artikel 48-53)  

 en række bestemmelser, der supplerer og letter anvendelsen af den  

 europæiske retshjælpskonvention, jf. herved lov nr. 418 af 10.  

 juni 1997 om Danmarks tiltræden af Schengensamarbejdet.
 Herudover findes der i retsplejeloven enkelte bestemmelser  

 om afhøring af vidner mv. til brug for straffesager i udlandet og om  

 overførelse af personer, der er frihedsberøvet i udlandet, her  

 til landet med henblik på personligt fremmøde som vidne eller  

 deltagelse i en konfrontation.
 I retsplejelovens § 731, stk. 1, litra g, er det  

 således fastsat, at der som udgangspunkt skal beskikkes en offentlig  

 forsvarer i tilfælde, hvor vidners eller syns- eller  

 skønsmænds beedigede forklaring begæres til brug under en  

 i udlandet indledt straffesag.
Endvidere er det i retsplejelovens § 191,  

 stk. 1, fastsat, at en person, der er frihedsberøvet i udlandet,  

 og som har meddelt samtykke hertil, kan overføres til Danmark for i en  

 straffesag at afgive forklaring eller medvirke ved en konfrontation.
Den  

 pågældende skal under overførelsen være  

 frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til  

 overførslen.
Stk. 1 suppleres i stk. 2-5 af en række  

 bestemmelser om fremgangsmåden ved overførslen og retsstillingen  

 under opholdet her i landet.
 Efter retsplejelovens § 170, stk. 3, og  

 § 804, stk. 4, kan retten bestemme, at tredjemand ikke skal afgive  

 forklaring om forhold eller forevise eller udlevere genstande (edition), med  

 hensyn til hvilke vidnet i medfør af lovgivningen har tavshedspligt,  

 og hvis hemmeligholdelse har væsentlig betydning.
2.2.4. Udlevering Reglerne om udlevering er fastsat i  

 udleveringsloven, jf. lovbekendtgørelse nr. 110 af 18. februar 1998.  

 For den nærmere gennemgang af udleveringsreglerne, herunder  

 betingelserne for udlevering samt Justitsministeriets overvejelser, henvises  

 til pkt. 4 nedenfor.
 2.2.5. Ikke spredning af masseødelæggelsesvåben  

 mv.
 2.2.5.1. Betegnelsen  

masseødelæggelsesvåben anvendes typisk som  

 modsætning til konventionelle våben og omfatter atomvåben,  

 biologiske og kemiske våben (ABC-våben) samt missiler, der kan  

 fremføre sådanne våben.  

 Masseødelæggelsesvåben kendetegnes ved, at de har en  

 omfattende ødelæggelsesevne, der ikke klart lader sig  

 afgrænse og derved rammer et meget stort antal mennesker.
Fremstilling, besiddelse, erhvervelse og levering af  

 våben og sprængstoffer   herunder ABC-våben   er reguleret  

 i våbenloven.
Som det fremgår af pkt. 2.3.3.1. foreslås en  

 ændring af våbenloven, så det præciseres, at det er  

 strafbart at udvikle eller med henblik herpå forske i kemiske og  

 biologiske våben.
Særligt grove  

 våbenlovsovertrædelser straffes efter straffelovens § 192 a  

 med op til 4 års fængsel (foreslås forhøjet til 6  

 års fængsel, jf. pkt. 2.3.3.1.).
 Indsatsen i forbindelse med ikke-spredning  

 (non-proliferation) omfatter foranstaltninger, der skal hindre ukontrolleret  

 spredning af viden (knowhow) og produkter, der kan anvendes til fremstilling  

 af masseødelæggelsesvåben.
Danmark har i den forbindelse en international  

 forpligtelse til at sikre, at danske virksomheder ikke udfører visse  

 produkter, som vil kunne blive anvendt til fare for international fred og  

 sikkerhed   herunder af terrororganisationer.
Denne eksportkontrol  

 betyder, at danske virksomheder i visse tilfælde skal søge  

 Erhvervsfremme Styrelsen om udførselstilladelse for produkter  

 og teknologier, der både kan anvendes inden for den civile og  

 militære sektor.
Dette betegnes som »produkter med dobbelt  

 anvendelse« (dual-use products). Politiets Efterretningstjeneste  

 samarbejder med Erhvervsfremme Styrelsen og foretager bl.a. indsamling og  

 analyse af information på området.
 Som eksempler på produkter med dobbelt anvendelse  

 kan nævnes:
Kemikalier, der kan anvendes både til civile og militære  

 opgaver Bore-/fræsemaskiner, der kan anvendes både til civile og  

 militære opgaver IT-produkter, herunder computere og programmer, der kan anvendes til  

 både civile og militære opgaver Hydrofoner (undervandslytteudstyr), der kan finde fiskestime og  

 ubåde Laboratorieudstyr, der både kan anvendes til fremstilling af  

 vacciner og biologiske våben Reglerne om kontrol med eksport (udførsel) af  

 produkter med dobbelt anvendelse er fastsat ved Rådets forordning  

 (EF) nr. 1334 af 22. juni 2000 om en fællesskabsordning for kontrol med  

 udførslen af produkter og teknologi med dobbelt anvendelse.  

 Forordningen suppleres af bekendtgørelse nr. 1213 af 18. december  

 2000 om kontrol med udførslen af produkter og teknologi med dobbelt  

 anvendelse, der bl.a. indeholder bestemmelser om strafansvar for  

 overtrædelse af forordningen og gennemførelsesbestemmelserne i  

 bekendtgørelsen.
 Der kræves efter forordningens artikel 3,  

 stk. 1, tilladelse til udførsel af de produkter med dobbelt  

 anvendelse, der er opført på listen i bilag I  

 (»kontrollisten«).
Erfaringerne, bl.a. i forbindelse med Golfkrigen, viste,  

 at også mindre følsomme produkter, som ikke er opført  

 på kontrollisten, kan anvendes til udvikling og produktion af  

 masseødelæggelsesvåben.
Derfor indførte EU i 1995  

 en såkaldt »catch-all klausul« i eksportkontrollen, jf.  

 forordningens artikel 4, stk. 1-3. Disse bestemmelser indebærer i  

 grove træk følgende:
 Udførsel af produkter med dobbelt anvendelse, der ikke er  

 opført på listen i forordningens bilag I, kræver en  

 udførselstilladelse, hvis eksportøren af de danske myndigheder  

 er blevet gjort bekendt med, at de pågældende produkter  

 helt eller delvis er   eller kan være   bestemt til anvendelse i  

 forbindelse med udvikling, fremstilling, håndtering, anvendelse,  

 vedligeholdelse, oplagring, sporing, identificering eller spredning af  

 masseødelæggelsesvåben eller missiler.
 Hvis køberlandet eller bestemmelseslandet er  

 genstand for en våbenembargo, og hvis eksportøren af de danske  

 myndigheder er blevet gjort bekendt med, at de pågældende  

 produkter helt eller delvis er eller kan være bestemt til militær  

 endelig anvendelse.
 Hvis eksportøren har kendskab til, at de  

 pågældende produkter helt eller delvis er bestemt til anvendelse  

 i forbindelse med masseødelæggelsesvåben eller missiler  

 eller militær anvendelse i et land under våbenembargo, jf.  

 ovenfor, skal eksportøren meddele dette til Erhvervsfremme Styrelsen,  

 som herefter afgør, om der skal ansøges om en  

 udførselstilladelse, og om en sådan kan udstedes.
 En medlemsstat kan desuden vedtage eller opretholde  

 national lovgivning, hvorefter der kræves udførselstilladelse  

 for produkter med dobbelt anvendelse, der ikke er opført på  

 listen i bilag I, hvis eksportøren har begrundet mistanke om,  

 at de pågældende produkter helt eller delvis er eller kan  

 være bestemt til anvendelse i forbindelse med udvikling, fremstilling,  

 håndtering, anvendelse, vedligeholdelse, oplagring, sporing,  

 identificering eller spredning af masseødelæggelsesvåben  

 eller missiler, jf. forordningens artikel 4, stk. 5. Regler af denne  

 karakter er ikke fastsat i dansk ret.
 En medlemsstat kan endelig af hensyn til den offentlige  

 sikkerhed eller menneskerettighederne forbyde eller kræve tilladelse  

 til udførsel af produkter med dobbelt anvendelse, der ikke er  

 opført på listen i bilag I, jf. forordningens artikel 5.
Overførsler mellem EU-landene kræver som  

 hovedregel ikke udførselstilladelse.
Der kræves dog som  

 hovedregel udførselstilladelse for de særlig følsomme  

 produkter, der er opført på listen i bilag IV, jf. forordningens  

 artikel 21, stk. 1.
 Overtrædelse af bestemmelserne i forordningen eller  

 de nationale gennemførelsesbestemmelser kan straffes med bøde  

 eller fængsel indtil 2 år, jf. § 7 i bekendtgørelse  

 nr. 1213 af 18. december 2000. Dette gælder først og fremmest  

 den, der udfører produkter med dobbelt anvendelse uden at være i  

 besiddelse af en tilladelse, som kræves efter forordningen eller efter  

 bekendtgørelsen, jf. § 7, stk. 3.
 På samme måde straffes den, der til brug for  

 afgørelser efter forordningen eller de nationale  

 gennemførelsesbestemmelser giver urigtige eller vildledende  

 oplysninger eller fortier oplysninger af betydning for sagens  

 afgørelse, eller som handler i strid med vilkår, der er fastsat  

 i en sådan afgørelse, eller som forsøger herpå, jf.  

 bekendtgørelsens § 7, stk. 1.
 Det samme gælder efter § 7, stk. 2, den,  

 der i øvrigt undlader at give oplysninger, der kræves efter  

 forordningen eller de nationale gennemførelsesbestemmelser, eller som  

 afgiver urigtige eller vildledende oplysninger.
 Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel, jf.  

 bekendtgørelsens § 7, stk. 4.
2.2.5.2. Fremmed ret De materielle (og formelle) regler om eksportkontrol er  

 som det fremgår af pkt. 2.2.5.1.   i meget vidt omfang fælles for  

 alle EU-landene.
Det er derimod overladt til de enkelte lande at  

 fastsætte, hvilke sanktioner der skal anvendes ved overtrædelse  

 af forordningen og de nationale gennemførelsesbestemmelser, jf.  

 forordningens artikel 19. Sanktionerne skal imidlertid være effektive,  

 stå i rimeligt forhold til overtrædelsen og have en  

 afskrækkende virkning.
Strafmaksimum varierer en del i de forskellige EU-lande.  

 Efter det for Justitsministeriet oplyste er strafmaksimum 1 års  

 fængsel i Irland, 3 års fængsel i Spanien, 4 års  

 fængsel i Finland, 5 års fængsel i Østrig, 6  

 års fængsel i Italien, Holland og Sverige, 7 års  

 fængsel i Storbritannien (overvejes forhøjet til 10 års  

 fængsel) samt 15 års fængsel i Tyskland.
Af andre vestlige  

 lande kan nævnes Norge (5 års fængsel), Australien (8  

 års fængsel) samt USA og Canada (10 års fængsel).
2.3. Justitsministeriets overvejelser 2.3.1. FN s terrorfinansieringskonvention 2.3.1.1. FN-konventionen til bekæmpelse af  

 finansiering af terrorisme (terrorfinansieringskonventionen) indeholder en  

 kriminaliseringspligt med hensyn til terrorfinansiering.
Efter konventionen  

 skal det være strafbart at finansiere terrorisme, jf. artikel 2,  

 stk. 1.
Efter gældende ret kan finansiering af terrorisme  

 straffes som medvirken til den konkrete terrorhandling, jf. straffelovens  

 § 23. Dette forudsætter, jf. ovenfor pkt. 2.2.1.2.3., at den  

 pågældende person har haft forsæt til den  

 pågældende forbrydelse.
Dette forsæt skal til en vis grad  

 være konkretiseret.
 Foreligger der ikke en tilstrækkelig konkret  

 medvirken til en bestemt terrorhandling, kan væsentlig finansiel  

 støtte til en terrorgruppe straffes efter straffelovens § 114.  

 Det forudsætter imidlertid, at der skal være tale om en gruppe  

 eller lign., der har til hensigt ved magtanvendelse at øve indflydelse  

 på offentlige danske anliggender eller fremkalde forstyrrelse af den  

 danske samfundsordenen, jf. ovenfor pkt. 2.2.1.1.3. Finansiering af  

 terrorisme rettet mod andre lande kan derimod ikke straffes efter § 114,  

 men i stedet i vidt omfang som medvirken til den konkrete terrorhandling, jf.  

 straffelovens § 23.
 Efter terrorfinansieringskonventionens artikel 2,  

 stk. 1, omfatter kriminaliseringspligten den person, der ulovligt og  

 forsætligt direkte eller indirekte tilvejebringer eller indsamler  

 midler i den hensigt, at de skal anvendes, eller med viden om, at de vil  

 blive anvendt helt eller delvist til at udføre terrorhandlinger som  

 defineret i bestemmelsen.
Efter Justitsministeriets opfattelse er det allerede efter  

 gældende ret muligt i vidt omfang at straffe den, der giver eller  

 indsamler penge til terrororganisationer.
Det kan dog bl.a. give anledning  

 til tvivl, i hvilket omfang det efter gældende ret er muligt at straffe  

 finansiering af organisationer, der både udfører  

 humanitære opgaver og begår terrorhandlinger.
 Justitsministeriet har derfor fundet det rigtigst at  

 foreslå en ny bestemmelse om finansiering af terrorisme, jf.  

 lovforslagets § 1, nr. 5 (straffelovens § 114 a).
 Den nye bestemmelse omfatter bl.a. personer, der giver  

 egne penge eller indsamler penge til en organisation, der udtrykkeligt  

 indsamler penge til anskaffelse af våben eller sprængstoffer, og  

 som af de pågældende er kendt for   blandt andet   at begå  

 terrorhandlinger.
Bestemmelsen omfatter endvidere personer, der giver eller  

 indsamler penge til en organisation, selv om pengene ikke udtrykkeligt skal  

 anvendes til anskaffelse af våben eller sprængstoffer, når  

 blot organisationen af bidragsyderen er kendt for blandt andet at begå  

 terrorhandlinger.
Det er i den forbindelse uden betydning, om den konkrete  

 indsamling angiveligt har et humanitært formål, hvis  

 organisationen er kendt for at begå terrorhandlinger.
Artikel 2, stk. 5, medfører pligt til i  

 vidt omfang at straffe medvirken til finansiering af terrorhandlinger.
Efter  

 artikel 2, stk. 5, skal kriminaliseringspligten omfatte både den,  

 der medvirker til, (litra a), organiserer eller pålægger andre at  

 begå (litra b) en forbrydelse som anført i stk. 1 eller 4,  

 som den, der medvirker til, at en gruppe personer, der handler med  

 fælles formål begår en eller flere forbrydelser som  

 anført i stk. 1 eller 4 (litra c).
 Efter konventionens artikel 2, stk. 5, litra c, skal  

 det således være strafbart forsætligt at medvirke til, at  

 en gruppe af personer, der handler med fælles formål, begår  

 en eller flere terrorhandlinger, hvis den medvirkende handler (1) i den  

 hensigt at fremme (indsamlings-)gruppens kriminelle virksomhed eller  

 formål, når virksomheden eller formålet indebærer, at  

 en sådan forbrydelse begås, eller (2) foretages med viden om, at  

 (indsamlings-)gruppen har til hensigt at begå en sådan  

 forbrydelse.
 Endelig må det antages, at medvirkensansvaret i  

 artikel 2, stk. 5, litra c, omfatter enhver form for bistand, uanset om  

 denne bistand isoleret set er lovlig, f.eks. i form af advokat- eller  

 revisorbistand til en organisation, som af bistandsyderen er kendt for at  

 begå terrorhandlinger, forudsat bistanden fremmer gruppens kriminelle  

 virksomhed eller formål, eller ydes med viden om, at gruppen har til  

 hensigt at begå en terrorhandling.
 Handlinger omfattet af artikel 2, stk. 5, litra a og  

 b, er efter Justitsministeriets opfattelse strafbare efter straffelovens  

 almindelige medvirkensregel i § 23, jf. bemærkningerne ovenfor i  

 pkt. 2.2.1.2.3.
Der kan efter Justitsministeriets opfattelse rejses  

 spørgsmål om, hvorvidt den kriminaliseringspligt, der  

 følger af artikel 2, stk. 5, litra c, 1. led, (»medvirken   i den  

 hensigt at fremme gruppens generelle kriminelle virksomhed eller formål  

 «) rækker videre end de danske medvirkensregler.
Efter dansk ret skal  

 medvirkensforholdet således være rettet mod en konkretiseret  

 forbrydelse, for at gerningsmanden kan siges at have det fornødne  

 forsæt.
I andre lignende konventioner omfatter  

 kriminaliseringspligten adfærd i form af »medvirken« til de  

 forbrydelser, som opregnes i den pågældende konvention.
Der kan i  

 den forbindelse henvises til artikel 1, litra b, i konventionen til  

 bekæmpelse af ulovlig bemægtigelse af luftfartøjer,  

 artikel 1, litra f, i den europæiske konvention om bekæmpelse af  

 terrorisme samt artikel 1, stk. 2, litra b, i konventionen imod  

 gidseltagning.
I FN-konventionen til bekæmpelse af terrorbombninger  

 indgår imidlertid i artikel 2, stk. 3, litra c, en bestemmelse,  

 der er identisk med FN-konventionen til bekæmpelse af finansiering af  

 terrorisme artikel 2, stk. 5, litra c.
I forbindelse med de  

 ændringer, der var nødvendige for, at Danmark kunne ratificere  

 FN s terrorbombekonvention (lov nr. 280 af 25. april 2001) blev det  

 overvejet, om straffelovens § 23 omfatter tilfælde efter artikel  

 2, stk. 3, litra c, 1. led, hvor den pågældende person  

 medvirker til, at en gruppe personer, der handler med et fælles  

 formål, begår en eller flere forbrydelser som anført i  

 artikel 2, stk. 1 og 2. I bemærkninger til lovforslaget, jf.  

 Folketingstidende 2000-01, tillæg A, s. 2905, blev det  

 anført:
»Der må efter Justitsministeriets opfattelse  

 lægges vægt på, at FN-konventionen til bekæmpelse af  

 terrorbombninger tager sigte på en forholdsvis afgrænset gruppe  

 af lovovertrædelser af yderst alvorlig og almenfarlig karakter.
En  

 person, som forsætlig fremmer den kriminelle virksomhed eller  

 formål hos en gruppe personer med kendskab til gruppens generelle  

 formål, og som dermed bidrager til en af de lovovertrædelser, der  

 er omfattet af konventionen, må på den baggrund anses for at have  

 forsæt til en lovovertrædelse, som er tilstrækkelig  

 konkretiseret til at kunne medføre medvirkensansvar.« Med terrorfinansieringskonventionen er hensigten  

 imidlertid at ramme en personkreds, hvis medvirkenshandlinger er endnu  

 fjernere fra den konkrete terrorhandling sammenlignet med  

 terrorbombekonventionen.
Hvor terrorbombekonventionens medvirkensbestemmelse  

 omfatter personer, der medvirker til, at en gruppe personer, der handler med  

 fælles formål, f.eks. sprænger en bombe og derved  

 overtræder straffelovens § 183, trods viden om gruppens hensigt,  

 omfatter terrorfinansieringskonventionens artikel 2, stk. 5, litra c,  

 den person, der medvirker til, at en gruppe personer, der handler med  

 fælles formål, indsamler midler til brug for terrorhandlinger.  

 Der kan således blive tale om at straffe en person, der i relation til  

 den konkrete terrorhandling kan være medvirkende i tredje eller fjerde  

 led.
Efter Justitsministeriets opfattelse vil denne form for  

 medvirken ikke altid være omfattet af straffelovens § 23 eller den  

 nye foreslåede bestemmelse i § 114 a.
En gennemførelse af  

 FN s terrorfinansieringskonvention vil derfor på dette punkt  

 kræve en ændring af straffeloven.
Den medvirken, der omfattes af  

 terrorfinansieringskonventionens artikel 2, stk. 5, litra c, 2. led,  

 må derimod anses for omfattet af det almindelige medvirkensbegreb.
En udvidelse af det strafferetlige medvirkensbegreb til  

 bredt at omfatte enhver form for støtte til organisationer, uden at  

 støtten kan henføres til konkrete terrorhandlinger, kan rejse  

 principielle betænkeligheder.
Det er imidlertid vigtigt at fastholde,  

 at der er tale om yderst alvorlige forbrydelser af almenfarlige karakter.
For  

 at opnå det stærkest mulige strafferetlige værn mod  

 terrorisme er det nødvendigt at kriminalisere i et videre omfang, end  

 hvad der i øvrigt gælder for andre forbrydelser.
Det  

 foreslås derfor, at der i straffeloven indsættes en særlig  

 bestemmelse, der omfatter netop denne form for udvidet medvirken til  

 terrorfinansiering, jf. lovforslagets § 1, nr. 5 (§ 114 b).
Bestemmelsen foreslås udformet således, at  

 medvirken til terrorhandlinger, således som disse er defineret i  

 lovforslaget, i alle tilfælde er strafbar efter det udvidede  

 medvirkensbegreb.
En person, som forsætligt fremmer den kriminelle  

 virksomhed eller formål hos en gruppe personer med kendskab til  

 gruppens generelle terrorformål, og som dermed bidrager til  

 foretagelsen af en terrorhandling som defineret i lovforslaget, vil kunne  

 straffes efter den særlige medvirkensregel.
Herved skabes der i  

 øvrigt også yderligere sikkerhed for, at Danmark også  

 opfylder terrorbombekonventionens krav om et udvidet medvirkensbegreb.
 Et eksempel på bestemmelsens anvendelsesområde  

 kunne f.eks. være professionel generel rådgivning, der ikke  

 direkte angår en konkret terrorhandling, til en organisation, der har  

 til hensigt at begå terrorhandlinger, hvilket er den  

 pågældende rådgiver bekendt.
 Strafferammen for denne mindre konkretiserede medvirken  

 foreslås fastsat til fængsel indtil 6 år.
 Det har været nævnt i høringssvarene,  

 at bestemmelsen i § 114 b kan rejse spørgsmål i forhold til  

 ytringsfriheden, idet det beskrevne gerningsindhold efter  

 omstændighederne kan have karakter af ytringer.
 Efter Justitsministeriets opfattelse indeholder den  

 foreslåede § 114 b ingen begrænsninger i  

 ytringsfriheden.
Med bestemmelsen foreslås bistand til en  

 terrororganisation i form af tilskyndelse, råd eller dåd  

 kriminaliseret i vidt omfang.
Som det udtrykkeligt fremgår af  

 bestemmelsen, kræves det imidlertid, at der er tale om en medvirken,  

 som på en eller anden måde »fremmer« den kriminelle  

 virksomhed.
 Det er således vigtigt at slå fast, at rene  

 sympatitilkendegivelser i forhold til terrororganisationer således ikke  

 er omfattet af den foreslåede § 114 b.
 Påskønnelse eller anerkendelse af konkrete  

 terrorhandlinger, kan imidlertid efter omstændighederne være  

 omfattet af den gældende bestemmelse i straffelovens § 136,  

 stk. 2. Denne bestemmelse kriminaliserer den, der offentligt  

 udtrykkeligt billiger en af de i kapitel 12 og 13 omhandlede forbrydelser.  

 Bestemmelsen, der blev indsat i straffeloven i 1939, vil med den  

 foreslåede terrorismebestemmelse i § 114, jf. nedenfor, ikke som  

 hidtil alene omfatte udtrykkelige billigelser, der fremsættes  

 offentligt, af terrorhandlinger rettet mod danske myndigheder, men fremover  

 også offentlige, udtrykkelige billigelser af terrorhandlinger rettet  

 mod udenlandske myndigheder eller internationale organisationer.
2.3.1.2. Som nævnt i pkt. 2.1.1.1.  

 følger det af artikel 5 i FN s terrorfinansieringskonvention,  

 at juridiske personer skal kunne gøres ansvarlige for de handlinger,  

 der er beskrevet i konventionen.
Ansvaret for de juridiske personer kan ikke  

 betinges af, at handlingerne er begået for at skaffe den juridiske  

 person vinding.
Det skal således være muligt at straffe f.eks. en  

 organisation, der giver penge eller samler penge ind til en gruppe af  

 terrorister uden derved selv at opnå økonomisk vinding.
Straffelovens § 306 om strafansvar for juridiske  

 personer for overtrædelser af straffeloven indeholder et krav om, at  

 overtrædelsen skal være begået for at skaffe den juridiske  

 person vinding.
Opfyldelsen af artikel 5 kræver derfor, at der ved en  

 lovændring skabes hjemmel til at straffe juridiske personer for  

 overtrædelser omfattet af konventionen, selvom de  

 pågældende overtrædelser ikke er begået for at skaffe  

 den juridiske person vinding.
 Opfyldelsen kan enten ske ved, at den nugældende  

 begrænsende betingelse i § 306 om, at overtrædelsen skal  

 være begået for at skaffe den juridiske person vinding, fjernes  

 generelt med virkning for alle straffelovsovertrædelser, eller ved at  

 betingelsen alene ophæves for så vidt angår  

 overtrædelser, der er omfattet af terrorfinansieringskonventionen.
I forbindelse med gennemførelsen af  

 EU-rammeafgørelse om styrkelse af beskyttelse mod  

 falskmøntneri, jf. lov nr. 280 af 25. april 2001, hvor strafansvaret  

 for juridiske personer blev ændret, således at der  

 indførtes en generel adgang til at pålægge juridiske  

 personer strafansvar efter reglerne i 5. kapitel for overtrædelser af  

 straffeloven, der er begået for at skaffe den juridiske person vinding,  

 blev forskellige modeller for juridiske personers strafansvar overvejet.
Det  

 blev blandt andet overvejet at indføre et generelt strafansvar for  

 juridiske personer for overtrædelser af straffeloven uden krav om  

 økonomisk vinding.
Som argument imod en sådan model blev det  

 anført, at som påpeget af Straffelovrådet sigter  

 flertallet af straffebestemmelserne i straffeloven på at beskrive  

 enkeltpersoners skadegørende eller farlige eller på anden  

 måde forkastelige handlinger.
Disse handlinger begås i henhold  

 til individuelle beslutninger, eventuelt efter aftale med flere og uden  

 sammenhæng med, om den eller de pågældende står i et  

 ansættelsesforhold til nogen.
Det kan således forekomme kunstigt  

 at åbne mulighed for, at en juridisk person kan straffes for f.eks.  

 vold eller hærværk.
Der henvises til Folketingstidende 2000-2001,  

 tillæg A, s. 2892-96.
 Rigsadvokaten bemærkede dengang i forbindelse med  

 høringen over lovforslaget, at når der indføres en  

 almindelig adgang til at pålægge juridiske personer straf for  

 overtrædelse af straffeloven, ses der ikke at foreligge særlige  

 grunde, der taler for, at man fraviger de almindelige betingelser for  

 selskabsansvaret, jf. straffelovens § 27. Efter denne bestemmelse er  

 selskabsansvaret ikke begrænset til forsætlige forhold eller til  

 tilfælde, hvor overtrædelsen er begået for at skaffe den  

 juridiske person vinding.
 På det nu foreliggende grundlag, hvor vindingskravet  

 i § 306 må ophæves for så vidt angår  

 overtrædelser, der er omfattet af terrorfinansieringskonventionen  

 (f.eks. den foreslåede nye bestemmelse i straffelovens § 114 a),  

 er der efter Justitsministeriets opfattelse ikke tilstrækkeligt  

 grundlag for at opretholde denne betingelse for juridiske personers  

 strafansvar i relation til andre straffelovsovertrædelser.  

 Justitsministeriet finder således, at strafansvaret for juridiske  

 personer i relation til straffelovsovertrædelser generelt bør  

 være undergivet de almindelige betingelser, der efter straffelovens  

 § 27 gælder for denne ansvarsform.
Det bemærkes herved, at strafansvaret for juridiske  

 personer ved overtrædelse af straffebestemmelser i  

 særlovgivningen ikke er betinget af, at handlingen er begået for  

 at skaffe den juridiske person vinding.
En ophævelse af vindingskravet  

 i § 306 vil således indebære, at der for så vidt  

 angår betingelserne for juridiske personers strafansvar opnås en  

 ligestilling mellem straffelovsovertrædelser og  

 særlovsovertrædelser.
 Justitsministeriet finder på den baggrund, at  

 gennemførelsen af artikel 5 i FN s terrorfinansieringskonvention  

 bør ske ved en ophævelse af kravet i straffelovens § 306  

 om, at overtrædelsen skal være begået for at skaffe den  

 juridiske person vinding.
Den foreslåede ændring vil indebære, at  

 spørgsmålet om strafansvar for juridiske personer i anledning af  

 straffelovsovertrædelser i det hele skal afgøres efter de  

 almindelige betingelser i straffelovens § 27, stk. 1. For at en  

 juridisk person skal kunne straffes for en straffelovsovertrædelse, er  

 det således en forudsætning, at overtrædelsen er  

 begået inden for dens virksomhed, og at overtrædelsen kan  

 tilregnes en eller flere til den juridiske person knyttede personer eller den  

 juridiske person som sådan.
Der henvises til Folketingstidende  

 1995-1996, tillæg A, sp. 4054-62 og 4063-64, og til  

 Straffelovrådets betænkning nr. 1289/1995 om juridiske personers  

 strafansvar, navnlig kapitel 6.
En lang række af straffelovens regler tager sigte  

 på at beskrive enkeltpersoners skadegørende, farlige eller  

 på anden måde forkastelige handlinger såsom drab, vold,  

 voldtægt, hærværk osv.
De begås i henhold til  

 individuelle beslutninger, eventuelt efter aftale mellem flere, og uden  

 sammenhæng med, om den eller de pågældende står i  

 ansættelsesforhold til nogen, jf.
Straffelovrådets  

 betænkning, side 54-55. Begår en ansat sådanne handlinger i  

 forbindelse med sit arbejde, må de imidlertid i almindelighed anses for  

 så fremmede og atypiske i forhold til den aktivitet, den juridiske  

 person udøver, at de ikke kan anses for begået »inden for dens  

 virksomhed«.
Ophævelsen af kravet om, at overtrædelsen skal  

 være begået for at skaffe den juridiske person vinding, vil  

 således i almindelighed ikke medføre, at handlinger af den  

 nævnte art inddrages under strafansvaret for juridiske personer.
Afgivelse af urigtige erklæringer på  

 virksomhedens vegne, aktiv bestikkelse, bedrageri, skatte- og momssvig,  

 EU-svig osv. kan nævnes som eksempler på overtrædelser, der  

 kan begås inden for virksomheden, og som derfor kan pådrage den  

 juridiske person strafansvar.
Det må således antages, at det  

 fortsat vil være de straffelovsovertrædelser, der begås for  

 at skaffe den juridiske person vinding, som i praksis navnlig vil aktualisere  

 spørgsmålet om straf for den juridiske person, selv om  

 vindingskravet udgår.
For så vidt angår de bestemmelser i  

 straffeloven, der har karakter af overbygningsbestemmelser i forhold til  

 bestemmelser i særlovgivningen (f.eks. straffelovens § 289 om  

 skatte- og momssvig), har en generel bestemmelse om strafansvar for juridiske  

 personer med hensyn til straffelovsovertrædelser ikke selvstændig  

 hjemmelsmæssig betydning eller betydning for strafferammen.  

 Straffelovens udvidede strafferammer føjer således ikke noget  

 til særlovens, idet en juridisk person ikke kan idømmes  

 fængselsstraf, men kun bødestraf, jf. straffelovens § 25.  

 Det forhold, at overtrædelsen henføres til  

 overbygningsbestemmelsen i straffeloven, kan dog eventuelt føre til,  

 at der udmåles en større bøde, end hvis forholdet alene  

 henføres under særlovsbestemmelsen.
Det bemærkes i den  

 forbindelse, at bødestraf vil kunne anvendes over for en juridisk  

 person, selv om den straffelovsbestemmelse, der er overtrådt, kun  

 indeholder hjemmel til fængselsstraf (for fysiske personer).
 Begår en person en straffelovsovertrædelse  

 over for den juridiske person, hvori den pågældende er ansat  

 f.eks. underslæb, hvor det er den juridiske person, der er den  

 forurettede   må overtrædelsen anes for et rent privat skridt fra  

 den ansattes side, der selvsagt ikke kan pådrage den juridiske person  

 strafansvar.
Det beror på den konkrete straffebestemmelse, om  

 strafansvaret for den juridiske person alene indtræder, når en  

 enkeltperson har handlet med forsæt, eller om også uagtsomme  

 overtrædelser kan medføre strafansvar for den juridiske person,  

 jf. straffelovens § 19. Kræves der forsæt, kan strafansvar  

 for den juridiske person kun komme på tale, hvis en eller flere inden  

 for virksomheden beviseligt har overtrådt den pågældende  

 straffelovsbestemmelse med forsæt.
Kræves der alene uagtsomhed  

 for individualansvar, gælder samme tilregnelseskrav i forhold til den  

 juridiske person.
Ændringen medfører således, at det  

 bliver muligt at straffe en juridisk person for f.eks. uagtsomt manddrab.
Det  

 vil dog afhænge af de konkrete omstændigheder, om  

 forudsætningerne for at pålægge en juridisk person  

 strafansvar er opfyldt.
Er der tale om uagtsom manddrab i forbindelse med en  

 arbejdsulykke, vil den juridiske persons strafansvar typisk være  

 aktualiseret, idet overtrædelsen er sket inden for virksomheden og  

 typisk med en eventuel økonomisk fordel for den juridiske person.
Mere  

 tvivlsom stiller situationen sig ved uagtsom manddrab i forbindelse med et  

 færdselsuheld, hvor ejeren af køretøjet er en juridisk  

 person og føreren er ansat hos den juridiske person.
Der må ved  

 sådanne grænsetilfælde søges vejledning i den  

 praksis, der har udviklet sig på de enkelte område, navnlig  

 færdselsområdet, hvor selskabsansvar typisk placeres der, hvor en  

 eventuel økonomisk fordel ved overtrædelsen vindes, eller hvor  

 overtrædelsen står i forbindelse med selskabets  

 arbejdstilrettelæggelse.
Følger det af en klar praksis på  

 særlovsområdet, at der ikke pålægges den juridiske  

 person strafansvar for særlovsovertrædelsen, vil samme praksis  

 kunne overføres til straffelovsovertrædelsen.
Vil der i  

 eksemplet med uagtsomt manddrab i forbindelse med et færdselsuheld  

 således ikke blive rejst tiltale mod selskabet for den ansattes  

 færdselslovovertrædelse, f.eks. overtrædelse af ubetinget  

 vigepligt, kan samme handling ikke begrunde en tiltale mod selskabet for  

 uagtsomt manddrab.
Det forhold, at en juridisk person pålægges  

 strafansvar i anledning af straffelovsovertrædelser, er ikke til hinder  

 for, at den enkeltperson, der har begået overtrædelsen, samtidig  

 pålægges et individuelt strafansvar.
Dette spørgsmål  

 afgøres i overensstemmelse med de almindelige principper for  

 ansvarsplacering.
Ved straffelovsovertrædelser vil disse principper  

 normalt føre til, at den pågældende enkeltperson  

 også drages strafferetligt til ansvar.
Den udvidede adgang til at  

 pålægge juridiske personer strafansvar i anledning af  

 straffelovsovertrædelser indebærer således ikke en  

 tilsvarende begrænsning i mulighederne for at pålægge  

 enkeltpersoner strafansvar i anledning af de samme overtrædelser.
Det følger af straffelovens § 21, stk. 3,  

 at for så vidt ikke andet er bestemt, straffes forsøg  

 kun, når der for lovovertrædelsen kan idømmes en straf,  

 der overstiger fængsel i 4 måneder.
Da en juridiske person alene  

 kan idømmes straf af bøde, jf. straffelovens § 25, kan der  

 rejses spørgsmål om, hvorvidt en juridisk person vil kunne  

 straffes for forsøg.
Dette spørgsmål foreligger, uanset  

 om der er tale om (forsøg på) overtrædelse af  

 særlovsbestemmelser eller af straffelovsbestemmelser.
Straffelovens § 306, stk. 2, indeholder en  

 udtrykkelig regulering af spørgsmålet.
Denne regulering er  

 imidlertid begrænset til straffelovsområdet og gælder ikke  

 ved (forsøg på) overtrædelse af straffebestemmelser i  

 særlovgivningen.
Justitsministeriet finder, at der er anledning til at  

 præcisere, at juridiske personer kan straffes for forsøg i samme  

 omfang som fysiske personer, uanset om der er tale om en  

 særlovsovertrædelse eller en straffelovsovertrædelse.
Det  

 foreslås på den baggrund, at § 306, stk. 2,  

 ophæves, og at der i stedet i § 27, stk. 2, indsættes  

 en bestemmelse om, at straffelovens § 21, stk. 3, tilsvarende  

 gælder med hensyn til forsøgsstraf for juridiske personer.
 Forældelsesfristen for juridiske personers  

 strafansvar er efter reglen i straffelovens § 93, stk. 1, nr. 1, 2.  

 led, altid 2 år, da juridiske personer alene kan idømmes  

 bødestraf.
De overtrædelser, som det i forbindelse med  

 terrorisme kan være aktuelt at straffe juridiske personer for, er meget  

 alvorlige forbrydelser.
Forældelsesfristens længde for fysiske  

 personers strafansvar afhænger af maksimumstraffen for den  

 overtrådte regel.
Jo alvorligere forbrydelsen er, jo længere er  

 forældelsesfristen.
Justitsministeriet finder ikke, at der bør  

 være en kortere forældelsesfrist for juridiske personers  

 strafansvar, specielt ikke ved de meget alvorlige forbrydelser, som er  

 omfattet af lovforslaget.
Hertil kommer, at OECD i forbindelse med en  

 evaluering af dansk straffelovgivning vedrørende korruption i 2000 har  

 kritiseret den korte forældelsesfrist for juridiske personers  

 strafansvar for så vidt angår straffelovens  

 korruptionsbestemmelser, blandt andet fordi der er tale om »skjulte«  

 forbrydelser, der typisk først opklares længe efter  

 gerningstidspunktet, hvorfor forbrydelsen ofte vil være forældet  

 i forhold til den juridiske person.
Dette kan betyde, at Danmark er  

 forhindret i at yde gensidig retshjælp til andre lande, da kravet om  

 dobbelt strafbarhed ikke vil være opfyldt.
Samme hensyn gør sig  

 gældende med hensyn til terrorfinansieringsforbrydelser, der ligeledes  

 må betegnes »skjulte« forbrydelser.
 Justitsministeriet foreslår på den baggrund,  

 at der i straffelovens § 93, stk. 1, nr. 1, indsættes et nyt  

 andet punktum, der udtrykkeligt angiver, at forældelsesfristens  

 længde for juridiske personers strafansvar skal følge den  

 maksimumsstrafferamme, der gælder for den overtrådte regel.
 Der henvises til lovforslagets § 1, nr. 1, 3 og  

 9.
 2.3.1.3. Bestemmelsen i artikel 8, stk. 1,  

 hvorefter staterne skal træffe passende foranstaltninger med henblik  

 på at kunne identificere, opdage og indefryse eller beslaglægge  

 midler, der anvendes eller er afsat med det formål at begå  

 terrorhandlinger, som er omfattet af konventionen, samt udbytte fra  

 sådanne forbrydelser med henblik på eventuel konfiskation.  

 Bestemmelsen indebærer, at der ikke skal være adgang til at  

 foretage beslaglæggelse og konfiskation af udbytte fra  

 terrorkriminalitet, men også af (lovligt tilvejebragte) midler, der  

 må befrygtes at ville blive brugt til at begå en strafbar  

 handling.
 Straffelovens § 77 a indeholder hjemmel til  

 konfiskation af genstande, der må befrygtes at ville blive brugt til at  

 begå en strafbar handling, men næppe af penge og andre  

 finansielle midler, jf. ovenfor pkt. 2.2.1.3.
 Det foreslås derfor, at straffelovens § 77 a om  

 konfiskation udvides til også at omfatte andre formuegoder, herunder  

 penge.
 Som følge af denne ændring foreslås  

 samtidig konsekvensændringer af retsplejelovens regler om  

 beslaglæggelse i § 802 og § 803, således at der  

 tilsvarende bliver adgang til beslaglæggelse med henblik på den  

 konfiskation efter den foreslåede, udvidede bestemmelse i straffelovens  

 § 77 a.
 Der henvises i øvrigt til bemærkningerne  

 nedenfor i pkt. 2.3.2.3. vedrørende FN s Sikkerhedsråds  

 resolution nr. 1373 (2001) artikel 1, litra c, samt lovforslagets § 1,  

 nr. 2, og § 2, nr. 7-8 og 10-11.
2.3.1.4. Ved anmodninger om retshjælp kan  

 retten principielt bestemme, at tredjemand ikke skal afgive forklaring om  

 forhold eller forevise eller udlevere genstande, med hensyn til hvilke  

 tredjemand i medfør af lovgivningen har tavshedspligt, og hvis  

 hemmeligholdelse har væsentlig betydning, jf. retsplejelovens  

 § 170, stk. 3, og § 804, stk. 4. I praksis vil banker og  

 bankansatte dog ikke blive udelukket fra at forevise eller udlevere  

 dokumenter eller afgive forklaring af hensyn til bankhemmeligheden.
En  

 anmodning om retshjælp bliver således i praksis aldrig  

 afslået under henvisning til bankhemmeligheden.
 2.3.1.5. De gældende regler om udlevering,  

 herunder Justitsministeriets overvejelser i relation til FN-konventionen til  

 bekæmpelse af terrorfinansiering, gennemgås nedenfor under pkt.  

 4.
 For så vidt angår FN s  

 terrorfinansieringskonventions artikel 18 om forebyggende foranstaltninger  

 mv. henvises til det af Økonomi- og erhvervsministeriet fremsatte  

 lovforslag om ændring af lov om hvidvaskning, hvori både  

 gældende ret og Økonomi- og erhvervsministeriets overvejelser  

 gennemgås.
 Det er Justitsministeriets opfattelse, at de krav,  

 herunder til internationalt samarbejde, der er i øvrigt er indeholdt i  

 FN s terrorfinansieringskonvention, kan opfyldes uden yderligere  

 lovændringer end dem, der følger af dette lovforslag samt det af  

 Økonomi- og erhvervsministeriet fremsatte lovforslag om ændring  

 af lov om hvidvaskning.
2.3.2. FN s Sikkerhedsråds resolution nr. 1373 (2001) 2.3.2.1. Artikel 1, litra a, har karakter af en  

 formålsbestemmelse, ifølge hvilken staterne skal forebygge og  

 forhindre finansiering af terrorhandlinger.
Formålsbestemmelsen  

 nødvendiggør ikke i sig selv lovændringer ud over, hvad  

 der følger af resolutionens øvrige   mere specifikke  

 bestemmelser.
2.3.2.2. Efter artikel 1, litra b, skal  

 staterne kriminalisere terrorfinansiering.
Bestemmelsen er i al  

 væsentlighed identisk med artikel 2, stk. 1, i FN s  

 terrorfinansieringskonvention.
Resolutionen definerer imidlertid ikke, hvad  

 der skal forstås ved terrorhandlinger.
 Terrorhandlinger er i FN s terrorfinansieringskonvention  

 defineret som handlinger omfattet af ni opregnede terrorkonventioner samt  

 handlinger, der er begået med forsæt til at forårsage  

 død eller alvorlig personskade på en civilperson eller en anden  

 person, der ikke aktivt deltager i fjendtlighederne i en væbnet  

 konfliktsituation, når formålet med en sådan handling,  

 henset til handlingens karakter eller sammenhæng, er at skræmme  

 en befolkning eller tvinge en regering eller en international organisation  

 til at foretage eller at undlade at foretage en given handling.
 Endvidere indeholder EU s rammeafgørelse om  

 bekæmpelse af terrorisme en definition af terrorisme som visse  

 handlinger, der begås med det formål at skræmme en  

 befolkning eller uretmæssigt at tvinge offentlige myndigheder eller en  

 international organisation til at foretage en handling, eller at  

 destabilisere eller ødelægge et lands eller en international  

 organisations grundlæggende politiske, forfatningsmæssige,  

 økonomiske eller samfundsmæssige strukturer i alvorlig grad, jf.  

 nærmere ovenfor pkt. 2.1.2.1. og nedenfor pkt. 2.3.3.
Efter Justitsministeriets opfattelse må den  

 definition af terrorhandlinger, der fremgår af FN s  

 terrorfinansieringskonvention og EU-rammeafgørelsen om  

 bekæmpelse af terrorisme, kunne lægges til grund ved  

 gennemførelsen af resolutionen.
Resolutionens artikel 1, litra b,  

 kræver derfor ikke lovændringer ud over, hvad der følger  

 af FN s terrorfinansieringskonvention og af EU-rammeafgørelsen.
 2.3.2.3. Artikel 1, litra c, indebærer en forpligtelse til  

 indefrysning af finansielle midler, der tilhører terrorister samt  

 personer eller foretagender tilknyttet terrorister.
Begrebet indefrysning findes ikke i dansk strafferet eller  

 straffeproces.
Med indefrysning menes, at midlerne gøres  

 utilgængelige for den/de pågældende.
Ud fra en praktisk  

 synsvinkel kan indefrysning minde om beslaglæggelse, men efter  

 retsplejelovens regler foretages beslaglæggelse med henblik på  

 (1) sikring af bevis, (2) det offentliges krav på sagsomkostninger,  

 konfiskation eller bøde, (3) den forurettedes krav på  

 tilbagelevering (vindikation) eller erstatning samt (4), fremtvingelse af den  

 mistænktes tilstedeværelsen under straffesagen.
Indefrysning kan  

 muligvis også opfattes som værende af en mere midlertidig eller  

 foreløbig karakter end beslaglæggelse.
Hvor det ved en  

 indefrysning af midlerne kan antydes, at de på et tidspunkt at skal  

 gøres tilgængelige for indehaveren igen, peger en  

 beslaglæggelse muligvis (sprogligt) i højere grad i retning af  

 en mere permanent fratagelse af rådigheden over midlerne, typisk ved  

 konfiskation.
Traditionelt er indefrysning i FN-resolutioner blevet  

 anvendt som et indgreb rettet mod et bestemt land eller bestemte personer,  

 herunder juridiske personer.
Bestemmelser af denne karakter findes i kgl.  

 anordninger, der gennemfører tidligere resolutioner vedtaget af  

 Sikkerhedsrådets i medfør af FN-pagtens kapitel VII.
Der kan  

 f.eks. henvises til § 1 i den nu ophævede anordning nr. 1147 af  

 22. december 1993 om visse forholdsregler mod Libyen og § 1,  

 stk. 2, i anordning nr. 579 af 5. august 1998 om visse forholdsregler  

 mod oprørsbevægelsen UNITA i Angola.
 Efter ikrafttrædelsen af Maastricht-traktaten  

 gennemføres forholdsregler i form af handelsrestriktioner (embargoer)  

 og restriktioner med hensyn til kapitalbevægelser og betalinger over  

 for bestemte tredjelande (uden for EU) ved forordninger udstedt i  

 medfør af EF-traktatens artikel 301, jf. artikel 133 og artikel 60.  

 Der kan f.eks. henvises til Rådets forordning (EF) nr. 467/2001 af 6.  

 marts 2001 (EFT L 67 af 9.3.2001, s. 1), der til dels gennemfører FN s  

 Sikkerhedsråd resolution nr. 1333 (2000) om forholdsregler over for  

 Afghanistan og Taliban.
FN-resolution nr. 1373 (2001) retter sig imidlertid ikke  

 mod bestemte personer, men mod terrorister mv. generelt, og den har ikke  

 på samme måde som mere traditionelle sanktions-resolutioner en  

 forventet begrænset gyldighedstid.
Det er endvidere ikke forudsat i  

 resolutionen, at forpligtelsen for staterne til indefrysning af midler  

 tilhørende terrorister mv. fra FN s side følges op med centralt  

 fastsatte lister over omfattede personer og organisationer på samme  

 måde, som det er sket for resolution nr. 1333 (2000).
Resolutionen bør derfor efter Justitsministeriets  

 opfattelse ikke gennemføres ved kongelig anordning i medfør af  

 lov nr. 156 af 10. maj 1967 om visse forholdsregler i henhold til De Forenede  

 Nationers pagt, hvorefter det pålægges pengeinstitutter mv. at  

 indefryse midler tilhørende terrorister.
Forpligtelsen til at foretage  

 indfrysning påhviler FN s medlemsstater, og det ville ikke være  

 rimeligt at forlange, at pengeinstitutterne uden støtte i autoritativt  

 fastsatte navnelister skal vurdere, hvem blandt deres kunder der er  

 terrorister eller tilknyttet terrorister, og bære risikoen for  

 eventuelle erstatningskrav fra kunder ved uberettigede indefrysninger.
Sikkerhedsresolutionens artikel 1, litra c, indeholder i  

 øvrigt efter sin ordlyd ikke udtrykkeligt et krav om, at der skal  

 være tale om midler, der anvendes eller er afsat med det formål  

 at begå terrorhandlinger.
Resolutionen kan således fortolkes som  

 et krav om indfrysning af alle midler, der tilhører terrorister samt  

 personer og foretagender tilknyttet terrorister, uanset om der er tale om  

 lovligt tilvejebragte midler, og uanset om det kan godtgøres eller  

 sandsynliggøres, at midlerne vil blive anvendt til at begå  

 terrorhandlinger.
Efter Justitsministeriets opfattelse må  

 resolutionens artikel 1, litra c, imidlertid læses i sammenhæng  

 med terrorfinansieringskonventionens artikel 8, hvorefter staterne skal  

 træffe passende foranstaltninger med henblik på at kunne  

 identificere, opdage og indefryse eller beslaglægge midler, der  

 anvendes eller er afsat med det formål at begå terrorhandlinger,  

 jf. ovenfor pkt. 2.3.1.2. Der følger således af konventionen et  

 krav om, at pengene i et eller andet omfang kan knyttes til terrorhandlinger.  

 Et tilsvarende krav må efter Justitsministeriets opfattelse kunne  

 indfortolkes i resolutionens artikel 1, litra c.
En sådan fortolkning  

 af bestemmelsen synes også bedst stemmende med grundlovens § 73 og  

 artikel 1 i den 1. tillægsprotokol til den europæiske  

 menneskerettighedskonvention om beskyttelse af ejendomsretten.
 Artikel 1, litra c, vil herefter kunne gennemføres  

 ved en udvidelse af adgangen til beslaglæggelse efter straffelovens  

 § 77 a, således at det bliver muligt at beslaglægge ethvert  

 formuegode tilhørende terrorister mv., som må befrygtes at ville  

 blive brugt ved en strafbar handling, jf. også ovenfor under pkt.  

 2.3.1.2.
Beslaglæggelse og efterfølgende konfiskation  

 vil for så vidt være mere indgribende for den, som indgrebet  

 retter sig imod, end den rene indefrysning.
Der er dog næppe nogen  

 realitetsforskel, da pligten til indfrysning næppe   som efter mere  

 traditionelle sanktions-resolutioner   kan forventes ophævet inden for  

 en overskuelig tid.
Til gengæld forudsætter konfiskation, at  

 midlerne må befrygtes at ville blive brugt ved en strafbar handling, og  

 at konfiskation er påkrævet for at forebygge kriminalitet.
Efter lov nr. 348 af 6. juni 1993 om forebyggende  

 foranstaltninger mod hvidvaskning af penge har banker mv. en forpligtelse til  

 at indberette mistænkelige transaktioner i relation til hvidvaskning af  

 penge til politiet.
I forbindelse med det af økonomi- og  

 erhvervsministeren fremlagte lovforslag om ændring af hvidvaskloven vil  

 denne forpligtelse blive udvidet til også at omfatte usædvanlige  

 dispositioner i relation til finansiering af terrorisme (»sortvaskning« af  

 lovlige penge), og pengeinstituttet vil ikke   som ved hvidvaskning   kunne  

 gennemføre transaktionen og så efterfølgende underrette  

 myndighederne.
Der henvises til det af økonomi- og erhvervsministeren  

 fremsatte lovforslag om ændring af lov om forebyggende foranstaltninger  

 ved hvidvaskning af penge.
 Formålet med artikel 1, litra c, er at forhindre  

 finansiering af terrorisme, og de påtænkte ændringer af  

 straffeloven og hvidvaskloven vil medføre, at politiet på  

 grundlag af indberetninger fra pengeinstitutter mv. få et grundlag for  

 at vurdere, om der er anledning til at skride til beslaglæggelse og  

 konfiskation af formuegoder tilhørende personer, der mistænkes  

 for terrorisme, og personer og selskaber, der er tilknyttet terrorister, og  

 dermed hindre terrorfinansieringen.
Det foreslås derfor, at straffelovens § 77 a  

 udvides til også at omfatte konfiskation af formuegoder.
Der henvises  

 til lovforslagets § 1, nr. 2.
Som en konsekvens af udvidelsen af straffelovens § 77  

 a foreslås samtidig en ændring af reglerne om  

 beslaglæggelse i retsplejelovens kapitel 74, således at det  

 bliver muligt at beslaglægge formuegoder med henblik på  

 konfiskation efter § 77 a.
Der henvises til lovforslagets § 2, nr.  

 7-8 og 10-11.
Som omtalt ovenfor under pkt. 2.1.2.3. forhandles for  

 tiden et forslag til forordning om specifikke restriktive foranstaltninger  

 mod visse personer eller enheder med henblik på at bekæmpe den  

 internationale terrorisme.
Forslaget tilsigter en fælles  

 gennemførelse i EU af resolutionens artikel 1, litra c.
Såfremt  

 forordningen vedtages, som forudsat, på rådsmødet den 10  

 december 2001 vil der ikke umiddelbart være behov for yderligere danske  

 lovgivningstiltag til opfyldelse af artikel 1, litra c.
Den foreslåede  

 ændring af straffelovens § 77 a og de dermed forbundne  

 ændringer af reglerne om beslaglæggelse i retsplejeloven vil dog  

 fortsat være nødvendig som følge af  

 terrorfinansieringskonventionens artikel 8.
2.3.2.4. Resolutionens artikel 1, litra d,  

 indeholder et forbud mod at stille finansielle midler eller ydelser til  

 rådighed for terrorister mv.
Det følger heraf, at det skal  

 være strafbart for pengeinstitutter, andre finansielle institutter og  

 enkeltpersoner at stille penge eller andre finansielle tjenesteydelser til  

 rådighed for terrorister mv., uanset om det sker med viden om, at  

 midlerne eller ydelserne vil blive anvendt til at fremme eller udføre  

 terrorhandlinger.
 Der skal alene være forsæt til, at de  

 nævnte ydelser stilles til rådighed for personer, der begår  

 eller har til hensigt at begå eller fremme eller deltage i  

 terrorhandlinger.
Efter Justitsministeriets opfattelse er det ikke muligt  

 med de gældende straffebestemmelser, at straffe et pengeinstitut, der  

 stiller en finansiel tjenesteydelse til rådighed for en terrorist til  

 andre formål end at begå terrorhandlinger.
Finansiering af  

 terrorhandlinger kan efter omstændighederne straffes som medvirken til  

 den konkrete terrorhandling, jf. straffelovens § 23. Dette  

 forudsætter, jf. ovenfor pkt. 2.2.1.2.3., at den pågældende  

 person har haft forsæt til at medvirke til den pågældende  

 forbrydelse.
Dette forsæt skal til en vis grad være  

 konkretiseret.
Låner et pengeinstitut midler ud til en person i den  

 tro, at pengene skal bruges til legitime formål, kan der i dag ikke  

 straffes for medvirken til terrorhandlingen, uanset pengeinstituttets  

 eventuelle viden om, at den pågældende kunde er terrorist.
FN-resolutionen kræver altså på dette  

 punkt en lovændring, der gør det muligt at straffe  

 pengeinstitutter mv. i ovennævnte omfang.
Det er i denne forbindelse  

 uden betydning, om det forslag til forordning om specifikke restriktive  

 foranstaltninger mod visse personer eller enheder med henblik på at  

 bekæmpe den internationale terrorisme, som for tiden forhandles i EU,  

 jf. ovenfor pkt. 2.1.2.3, bliver vedtaget, idet forordningen på dette  

 punkt må suppleres af en national straffebestemmelse, der gør  

 det muligt at straffe for overtrædelse af forbudet mod at stille  

 finansielle tjenesteydelser mv. til rådighed.
Der foreslås derfor indsat en ny bestemmelse i  

 straffeloven, der kriminaliserer denne adfærd.
Bestemmelsen  

 foreslås indsat som § 114 a, nr. 3.
 Med forslaget kan enhver, der stiller finansielle midler  

 eller andre finansielle tjenesteydelser til rådighed for en terrorist  

 straffes med fængsel indtil 10 år.
 Der henvises i øvrigt til lovforslagets § 1,  

 nr. 5 (straffelovens § 114 a, nr. 3).
2.3.2.5. Efter resolutionens artikel 2, litra  

 a, skal staterne afholde sig fra at yde nogen for form statslig  

 støtte til terrorister.
Bestemmelsen må forstås  

 således, at den alene stiller krav til statens handlinger og ikke  

 kræver lovændringer.
 2.3.2.6. Bestemmelsen i resolutionens artikel 2,  

 litra b, medfører, at staterne skal tage de nødvendige  

 skridt til at forhindre udførelsen af terrorhandlinger.
Politiets Efterretningstjeneste har som intern  

 sikkerhedstjeneste overordnet til opgave at overvåge, forebygge og  

 forhindre strafbare handlinger og anden virksomhed, som indebærer en  

 fare for landets sikkerhed.
Af Justitsministeriets »Bestemmelser om Politiets  

 Efterretningstjeneste« af 9. maj 1996 fremgår, at »Politiets  

 Efterretningstjenestes formål er at overvåge, forebygge og  

 modvirke foretagender og handlinger, som må antages at rumme en fare  

 for rigets selvstændighed og sikkerhed og den lovlige samfundsorden,  

 herunder i første række de i straffelovens kapitel 12  

 (forbrydelser mod statens selvstændighed og sikkerhed) og kapitel 13  

 (forbrydelser mod statsforfatningen og de øverste statsmyndigheder  

 mv.) omhandlede forbrydelser«.
 Politiets Efterretningstjenestes opgaver omfatter bl.a.  

 bekæmpelse af spionage, terrorisme, visse former for organiseret  

 kriminalitet og alvorligere sager vedrørende international  

 våbenhandel samt hindring af spredning af  

 masseødelæggelsesvåben (non-proliferation).
Politiets Efterretningstjenestes primære opgave i  

 relation til kontraterrorisme består i løbende at vurdere  

 terrortruslen i Danmark, og i den forbindelse løbende at følge  

 de miljøer, hvor der kan være grobund for terrorisme.  

 Bekæmpelse af organiseret kriminalitet er en opgave for Politiets  

 Efterretningstjeneste, såfremt kriminaliteten ved sin grovhed,  

 internationale relationer eller gennem sit formål truer statens  

 sikkerhed eller samfundsordenen, eller hindrer eller undergraver folkestyrets  

 funktioner.
I relation til hindring af spredning af  

 masseødelæggelsesvåben består Politiets  

 Efterretningstjenestes opgave navnlig i at indsamle og analysere  

 informationer, således at tjenesten til stadighed har viden om, hvilke  

 lande der er aktive på området, og hvilke produkter der  

 efterspørges.
 Politiets Efterretningstjeneste har et tæt  

 samarbejde med andre myndigheder, herunder navnlig med det øvrige  

 politi, der som led i politiets almindelige virksomhed varetager en  

 række opgaver i forbindelse med bekæmpelse af bl.a.  

 terrorisme.
Politiets Efterretningstjeneste har endvidere et tæt  

 samarbejde med udenlandske politi-, sikkerheds- og efterretningstjenester om  

 løsningen af de nævnte opgaver.
Samarbejdet foregår  

 både på det generelle plan med henblik på at følge  

 trusselsbilledet og i forbindelse med konkret efterforskning.
Internationalt  

 samarbejde om bekæmpelse af terrorisme foregår både  

 bilateralt og multilateralt, herunder i EU, Europol og NATO.
 Der er i forlængelse af terrorangrebet i USA den 11.  

 september 2001 taget en række initiativer med henblik på at  

 styrke bekæmpelsen af terrorhandlinger, herunder ved både en  

 intensivering af samarbejdet mellem de relevante nationale myndigheder og en  

 intensivering af det internationale samarbejde bl.a. gennem øget  

 informationsudveksling.
På det ekstraordinære møde i  

 Rådet (retlige og indre anliggender samt civilbeskyttelse) den 20.  

 september 2001 vedtog Rådet en række foranstaltninger til  

 opretholdelse af den højeste grad af sikkerhed og bekæmpelse af  

 terrorisme.
Disse foranstaltninger omfatter bl.a. information om den samlede  

 vurdering af terrortruslen i medlemslandene og procedurer for hurtig  

 udveksling af oplysninger om terrorbegivenheder og videregivelse af  

 oplysninger om sikkerhedsforanstaltninger og særlige efterforsknings-  

 og retsforfølgningsskridt over for terrorisme.
 Rådet understregede endvidere sikkerheds- og  

 efterretningstjenesternes vigtige rolle i terrorismebekæmpelsen og  

 vedtog, at cheferne for disse tjenester i EU-landene skal mødes  

 regelmæssigt med henblik på at intensivere samarbejdet og  

 informationsudvekslingen mellem disse tjenester.
 Som opfølgning herpå er det på et  

 møde mellem efterretningscheferne i alle EU-lande samt Norge og  

 Schweiz vedtaget, at det eksisterende samarbejde skal styrkes med henblik  

 på at imødegå den tiltagende terrorismetrussel.
 Den 21. september 2001 afholdt Det Europæiske  

 Råd ekstraordinært møde for at analysere den  

 internationale situation efter terrorangrebene på USA og for at  

 tilføre EU's indsats den fornødne dynamik.
 Det Europæiske Råd besluttede, at  

 bekæmpelse af terrorisme mere end nogensinde skal være et  

 højt prioriteret mål for den Europæiske Union.
 Det Europæiske Råd vedtog samtidig en  

 handlingsplan om styrket politimæssigt og retligt samarbejde  

 omhandlende bl.a. indførelse af en fælles arrestordre,  

 fastlæggelse af en fælles definition af terrorisme, udarbejdelse  

 af en fælles liste over terrororganisationer, oprettelse af en  

 antiterrorenhed i Europol-regi, igangsættelse af initiativer med  

 henblik på indgåelse af en samarbejdsaftale mellem Europol og de  

 kompetente amerikanske myndigheder mv.
 Artikel 2, litra b, skønnes ikke ud over de  

 allerede trufne foranstaltninger og iværksatte initiativer at  

 kræve nye lovgivningsmæssige eller administrative  

 initiativer.
 2.3.2.7. Bestemmelsen i artikel 2, litra c,  

 om at nægte tilflugtssted til terrorister m.fl., må i  

 første række forstås således, at landene ikke  

 må forhindre  strafforfølgning af terrorister og personer,  

 der bistår terrorister, ved hverken at udlevere eller  

 strafforfølge de pågældende.
 Med gennemførelsen af de forskellige  

 terrorkonventioner, herunder FN s terrorbombekonvention, og den med  

 lovforslaget foreslåede gennemførelse af FN s  

 terrorfinansieringskonvention, vil Danmark i meget vidt omfang have universel  

 jurisdiktion, dvs. adgang til at strafforfølge terrorister m.fl. i  

 Danmark, uanset hvor forbrydelsen er begået, og uanset ofrets og  

 gerningsmandens nationalitet.
Herudover er der efter straffelovens § 8, nr. 6,  

 dansk straffemyndighed (jurisdiktion), hvis Danmark afslår at udlevere  

 en mistænkt til strafforfølgning i udlandet, såfremt  

 handlingen er strafbar efter dansk ret, og forholdet kan straffes med  

 fængsel i 1 år eller derover.
Dette gælder uafhængigt  

 af konventionsmæssige forpligtelser til at have universel  

 jurisdiktion.
 For så vidt angår adgangen til at give asyl  

 eller opholdstilladelse til dem, der finansierer, planlægger,  

 støtter eller begår terrorhandlinger eller stiller tilflugtssted  

 til rådighed, henvises til bemærkningerne vedrørende  

 resolutionens artikel 3, litra f og g, i Ministeriet for Flygtninge,  

 Indvandrere og Integrations forslag til lov om ændring af  

 udlændingeloven.
2.3.2.8. Dansk straffemyndighed omfatter efter  

 straffelovens § 6, nr. 1, handlinger foretaget i den danske stat.  

 Bestemmelsen indeholder ikke et krav om, at hele den kriminelle virksomhed  

 skal være foretaget i den danske stat, for at der er dansk  

 straffemyndighed.
Når blot en del af virksomheden er foretaget her i  

 landet, må forholdet antages at være undergivet dansk  

 straffemyndighed.
Ligeledes skaber forsøgs- og medvirkenshandlinger,  

 der begås på dansk område, dansk straffemyndighed over for  

 den pågældende, selvom den forbrydelse, som forsøgs- eller  

 medvirkenshandlingen knytter sig til, fuldbyrdes eller tænkes  

 fuldbyrdet i udlandet, jf. herved betænkning nr. 1377/1999 om  

 børnepornografi og IT-efterforskning, s. 22.
Heraf følger, at forberedelse af terrorhandlinger,  

 som finder sted på dansk territorium, kan straffes i Danmark, uanset at  

 terrorhandlingen er rettet mod andre lande eller andre landes statsborgere,  

 jf. resolutionens artikel 2, litra d.
Det er dog en betingelse, at den  

 pågældende straffebestemmelse ikke er territorialt  

 begrænset.
Heraf følger, at der i Danmark også skal kunne  

 straffes for f.eks. finansiering af terrorhandlinger, der retter sig mod  

 udenlandske samfundsordener.
 Med lovforslaget foreslår Justitsministeriet nye  

 bestemmelser om terrorisme og medvirken til terrorisme, herunder ved  

 finansiering af terrorisme, jf. de foreslåede bestemmelser i  

 straffelovens §§ 114-114 b, som retter sig mod udenlandske og  

 internationale interesser.
Resolutionens artikel 2, litra d, ses ikke herudover at  

 kræve yderligere lovændringer.
For så vidt angår den  

 praktiske politimæssige indsats henvises til bemærkningerne  

 ovenfor til artikel 2, litra b.
2.3.2.9. Med lovforslaget foreslås som  

 nævnt nye bestemmelser i straffeloven om terrorisme og finansiering af  

 terrorisme, jf. ovenfor pkt. 2.3.1.1. og nedenfor pkt. 2.3.3.. Den  

 foreslåede terrorismeparagraf i straffelovens § 114 indeholder en  

 maksimumsstrafferamme på fængsel indtil på livstid for  

 terrorhandlinger.
De foreslåede terrorismemedvirkens- og  

 terrorfinansieringsregler i straffelovens §§ 114 a og 114 b indeholder  

 strafferammer på fængsel indtil 10 år.
 Med de foreslåede bestemmelser i §§ 114-114 b  

 vil regeringen signalere, at terrorhandlinger, herunder finansiering,  

 planlægning og forberedelse af sådanne, er alvorlige  

 forbrydelser, der skal straffes under hensyntagen til deres alvorlige  

 karakter, jf. også resolutionens artikel 2, litra e.
 De øvrige initiativer i lovforslaget vil endvidere  

 medvirke til at sikre strafforfølgningen af terrorister ved bl.a. at  

 forbedre politiets efterforskningsmuligheder og give udvidet adgang til at  

 udlevere af danske statsborgere til strafforfølgning i udlandet.
2.3.2.10. Bestemmelsen i artikel 2, litra f,  

 om gensidig retshjælp ved efterforskning af terrorsager er i al  

 væsentlighed identisk med bl.a. artikel 10, stk. 1, i FN s  

 terrorbombekonvention og artikel 12, stk. 1, i FN s  

 terrorfinansieringskonvention.
Anmodninger om efterforskningsskridt, der har  

 karakter af straffeprocessuelle tvangsindgreb, f.eks. beslaglæggelse af  

 bevismidler til brug for straffesager i udlandet, kan iværksættes  

 med hjemmel i retsplejeloven eller dennes analogi, idet det afgørende  

 er, om foranstaltningen ville kunne foretages i en tilsvarende straffesag her  

 i landet.
Der henvises i øvrigt til bemærkningerne ovenfor under  

 pkt. 2.2.3.
 2.3.2.11. For så vidt angår artikel  

 2, litra g, første led vedrørende grænsekontrol mv.  

 henvises til bemærkningerne i det af ministeren for flygtninge,  

 indvandrere og integration fremsatte forslag til lov om ændring af  

 udlændingeloven.
 Bestemmelsens andet led om identitetspapirer og  

 rejsedokumenter ses ikke at stille yderligere krav til lovgrundlaget på  

 området i forhold til gældende ret.
Med hensyn til den praktiske politimæssige indsats  

 indeholder danske pas allerede i dag en lang række sikkerhedsmomenter,  

 der vanskeliggør forfalskning.
Pas, der efterlyses som stjålne  

 eller bortkomne, bliver registreret i både Det Centrale Pasregister og  

 Schengen informationssystemet (SIS).
Også i EU-regi fokuseres på sikkerhedsniveauet  

 i rejsedokumenter, herunder nationalitetspas.
Rådet (retlige og indre  

 anliggender) har på et møde den 28. september 2000 vedtaget en  

 resolution om indførelse af minimumsstandarder for sikring af  

 rejsedokumenter, som udstedes af EU-medlemsstaterne.
Disse minimumsstandarder  

 skal for nationalitetspassenes vedkommende være indført senest  

 den 1. januar 2005.
2.3.2.12. Artikel 3 indeholder ikke-bindende  

 opfordringer til staterne.
Der kan for så vidt angår artikel  

 3, litra a-c, henvises til bemærkningerne ovenfor vedrørende  

 den praktiske politimæssige indsats.
 2.3.2.13. FN s Sikkerhedsråd opfordrer i  

artikel 3, litra d, staterne til snarest muligt at tiltræde  

 relevante konventioner og protokoller om terrorisme.
Danmark har ratificeret og gennemført alle  

 tidligere internationale konventioner og protokoller vedrørende  

 terrorisme, herunder navnlig ICAO s konvention angående lovovertrædelser og visse  

 andre handlinger begået ombord på luftfartøjer fra  

 1963 ICAO s konvention til bekæmpelse af ulovlig bemægtigelse  

 af luftfartøjer fra 1970 ICAO s konvention til bekæmpelse af ulovlige handlinger mod den  

 civile luftfarts sikkerhed fra 1971 FN s konvention om forebyggelse af og straf for forbrydelser mod  

 internationalt beskyttede personer, herunder diplomatiske  

 repræsentanter, fra 1973 Den europæiske konvention om bekæmpelse af terrorisme fra  

 1977 (Europarådet) FN s konvention imod gidselstagning fra 1979 IAEA s konvention om fysisk beskyttelse af nukleare materialer fra  

 1980 ICAO s protokol til bekæmpelse af ulovlige voldshandlinger i  

 lufthavne, der betjener den internationale civile luftfart fra 1988  

 (tillægsprotokol til 1971-konventionen) IMO s konvention til bekæmpelse af ulovlige handlinger mod  

 søfartens sikkerhed fra 1988 IMO s protokol til bekæmpelse af ulovlige handlinger mod  

 fastgjorte platforme, der befinder sig på kontinentalsoklen, fra  

 1988 ICAO s konvention om mærkning af plastiske sprængstoffer  

 med henblik på afsløring fra 1991 FN s konvention om bekæmpelse af terrorbombninger fra  

 1997 Den 25. september 2001 undertegnede Danmark FN s  

 terrorfinansieringskonvention 1999. Det er hensigten at ratificere  

 konventionen snarest muligt efter vedtagelsen af dette lovforslag, der  

 gennemfører de lovændringer, som konventionen  

 nødvendiggør.
2.3.2.14. Alle de førnævnte  

 konventioner, som Danmark har ratificeret, er fuldt ud gennemført i  

 dansk ret.
Dog har Danmark for så vidt angår den europæiske  

 konvention om bekæmpelse af terrorisme taget forbehold over for den  

 særlige bestemmelse i konventionens artikel 1, hvorefter en række  

 handlinger med tilknytning til kidnapning, gidseltagning mv., aldrig skal  

 kunne anses for en politisk forbrydelse eller for en forbrydelse, der knytter  

 sig til en politisk forbrydelse eller udspringer af politiske motiver.
Det  

 danske forbehold er begrænset til at gælde deltagende stater, der  

 ikke samtidig er EU-medlemsstater, jf. nærmere nedenfor pkt. 4.
Det danske forbehold betyder bl.a., at Danmark kan  

 nægte at yde retshjælp til en anden deltagende europæisk  

 stat med henvisning til, at der er tale om en politisk forbrydelse, når  

 handlingen er omfattet af artikel 1 eller 2 i terrorismekonventionen.
I lyset  

 af blandt andet opfordringen i artikel 2, litra e, i FN-resolutionen  

 om fuld gennemførelse af de internationale konventioner, indeholder  

 dette lovforslag et forslag om fuldstændig ophævelse af det  

 danske forbehold over for den europæiske konvention om bekæmpelse  

 af terrorisme, jf. nærmere nedenfor pkt. 4.3.
 2.3.2.15. For så vidt angår  

 resolutionens artikel 3, litra f og g, om foranstaltninger til at  

 sikre mod terroristers misbrug af flygtningestatus henvises til  

 bemærkningerne herom i det af ministeren for flygtninge, indvandrere og  

 integration fremsatte forslag til lov om ændring af  

 udlændingeloven.
 Efter udleveringslovens § 5, stk. 1, kan  

 udlevering for en politisk lovovertrædelse ikke finde sted.  

 Omfatter handlingen tillige omfatter en lovovertrædelse, som ikke er af  

 politisk karakter, kan udlevering ske for denne lovovertrædelse,  

 såfremt handlingen overvejende er af ikke-politisk karakter, jf.  

 § 5, stk. 2. Der gælder dog visse undtagelser til forbudet,  

 jf. § 5, stk. 3 og 4, hvis der er tale om en udlevering til en  

 EU-medlemsstat for en handling omfattet af den europæiske  

 terrorismekonventions artikel 1 eller 2, eller en udlevering for en handling  

 omfattet af FN s terrorbombekonventions artikel 2.
Med lovforslaget foreslås undtagelserne fra forbudet  

 mod udlevering i § 5 udvidet til generelt at omfatte handlinger omfattet  

 af den europæiske terrorismekonventions artikel 1 eller 2, samt til at  

 omfatte handlinger omfatter af FN s terrorfinansieringskonvention.
Der  

 henvises endvidere til pkt. 4 nedenfor og lovforslagets § 5, nr. 6.
2.3.3. EU-kommissionens forslag til rammeafgørelse om  

 bekæmpelse af terrorisme 2.3.3.1. Rammeafgørelsens artikel 1  

 forpligter medlemsstaterne til at kriminalisere en række  

 forsætlige handlinger som terrorhandlinger.
De opregnede handlinger er  

 alle strafbare efter gældende dansk ret.
Foretages en af de i artikel 1  

 opregnede handlinger på en måde, som må karakteriseres som  

 terrorisme, fordi gerningsmanden har haft til hensigt at forstyrre  

 samfundsordenen, indgår dette moment i straffens fastsættelse,  

 jf. straffelovens § 80. Efter denne bestemmelse skal der ved straffens  

 udmåling tages hensyn til lovovertrædelsens grovhed og til  

 oplysninger om gerningsmandens person, herunder om hans almindelige  

 personlige og sociale forhold, hans forhold før og efter gerningen  

 samt hans bevæggrunde til denne.
Det er utvivlsomt, at drab og lignende  

 begået under omstændigheder, der gør, at forholdet kan  

 betegnes som terrorisme, vil indgå med betydelig vægt i  

 skærpende retning ved straffens fastsættelse.
Bestemmelsen i rammeafgørelsen artikel 1 må  

 imidlertid efter Justitsministeriets opfattelse anses at indebære en  

 forpligtelse for medlemsstaterne til særskilt at kriminalisere  

 terrorisme.
Som følge heraf indeholder lovforslaget i § 1, nr. 4,  

 et forslag til en ny særskilt »terrorismeparagraf« i straffelovens  

 § 114.
Efter lovforslaget skal den, der som med det formål  

 at skræmme befolkningen i alvorlig grad, eller uretmæssigt at  

 tvinge offentlige myndigheder eller en international organisation til at  

 foretage eller undlade at foretage en handling, eller at destabilisere eller  

 ødelægge et lands eller en international organisations  

 grundlæggende politiske, forfatningsmæssige, økonomiske  

 eller samfundsmæssige struktur, begår en af de i bestemmelsen  

 opregnede lovovertrædelser, straffes for terrorisme med fængsel  

 indtil på livstid.
Det følger heraf, at terrorisme er  

 karakteriseret ved en overtrædelse af de opregnede handlinger med et  

 særligt kvalificeret terrorismeforsæt.
Efter artikel 1 skal  

 handlingen være foretaget »med det formål«.
I dansk strafferet  

 anvendes begrebet forsæt om gerningsmandens tilregnelse.
Inden for  

 begrebet forsæt sondres mellem de højeste forsætsgrader,  

 hvor gerningsmanden har handlet »med viden og vilje«,  

 sandsynlighedsforsæt og dolus eventualis (eventuelforsæt). Det i  

 rammeafgørelsen anvendte begreb »med det formål« kunne fortolkes  

 som alene omfattende de højeste forsætsgrader.  

 Justitsministeriet finder imidlertid, at en sådan sondring vil  

 være for snæver, når henses til forbrydelsens alvorlige  

 karakter samt bestemmelsens præventive sigte.
Justitsministeriet finder  

 derfor, at rammeafgørelsens artikel 1 efter dansk strafferet må  

 forstås som et krav om forsæt omfattende alle  

 forsætsgrader.
Den foreslåede bestemmelse er ikke begrænset  

 til alene at skulle værne danske offentlige myndigheder eller den  

 danske samfundsorden.
Både udenlandske myndigheder og samfundsordener  

 vil være beskyttet efter bestemmelsen, ligesom også  

 internationale organisationer er omfattet af bestemmelsen.
Med begrebet »politiske, forfatningsmæssige,  

 økonomiske eller samfundsmæssige strukturer« tænkes ikke  

 blot på et lands eller en organisations øverste  

 statsmyndigheder, men også på lokale, administrative og retlige  

 myndigheder, ligesom handlingen kan tilsigte at ramme landets  

 økonomiske struktur.
Bestemmelsens begrænsning er, at handlingen  

 skal have være egnet til at tilføje »alvorlig skade« til et land  

 eller en international organisation.
Herudover skal alle betingelserne i  

 gerningsbeskrivelserne i de opregnede lovovertrædelser naturligvis  

 være opfyldt.
 Ligesom med den gældende bestemmelse i straffelovens  

 § 114 er både handlinger, der har et videregående politisk  

 formål samt handlinger, hvis mål alene er at skabe almindelig uro  

 og økonomisk kaos, omfattet af den nye terrorismebestemmelse.
På rådsmødet er EU-landene nået  

 til politisk enighed om en erklæring, der begrænser  

 anvendelsesområdet for rammeafgørelsens artikel 1. Efter  

 erklæringen dækker rammeafgørelsen handlinger, som alle  

 medlemsstater anser for alvorlige overtrædelse af deres straffelove,  

 begået af personer, hvis mål er en trussel mod medlemsstaternes  

 demokratiske samfund, der respekterer retsstatsprincippet, og mod den  

 civilisation, disse samfund bygger på.
Rammeafgørelsen skal  

 forstås på denne måd og kan ikke bruges som argument for nu  

 at betragte adfærd, som blev udført af mennesker, der handlede  

 for at bevare eller genskabe disse demokratiske værdier, hvilket  

 navnlig var tilfældet i visse medlemsstater under 2. Verdenskrig, som  

 terroristhandlinger.
Rammeafgørelsen kan heller ikke bruges til at  

 anklage personer, der udøver deres legitime ret til at udtrykke deres  

 meninger, for terrorisme, selv om de under udøvelsen af en sådan  

 ret begår lovovertrædelser.
Den foreslåede bestemmelse i § 114 (og dermed  

 også §§ 114 a-b) må fortolkes i lyset af denne  

 rådserklæring.
Det følger af bestemmelsen i § 118 a,  

 at påtale for overtrædelse af § 114 kun kan ske efter  

 justitsministerens beslutning.
Ud over de begrænsninger i det strafbare  

 område, som følger af princippet om materiel atypicitet, vil det  

 med denne påtaleregel kunne sikres, at der ikke rejses tiltale i sager  

 omfattet af rådserklæringen.
I det følgende gennemgås  

 rammeafgørelsens opregning af lovovertrædelser.
Det  

 tilstræbes så vidt muligt at gruppere lovovertrædelserne  

 på samme måde som i rammeafgørelsen og dermed bevare  

 dennes systematik, men udformningen af de gældende danske  

 straffebestemmelser kan på enkelte punkter gøre, at visse  

 forhold medtages under ét punkt i EU-rammeafgørelsen og under  

 et andet punkt i den foreslåede terrorismeparagraf.
Efter rammeafgørelsens artikel 1, litra a,  

 skal legemsangreb, der kan have døden til følge, omfattes af  

 terrorbestemmelsen.
Det følger af indledningen til artikel 1, at der  

 skal være tale om forsætlige handlinger.
Forslaget til den nye  

 straffebestemmelse henviser på denne baggrund i § 114,  

 stk. l, nr. 1, til overtrædelser af straffelovens § 237 om  

 manddrab.
Ligeledes skal alvorlige overgreb mod en persons fysiske  

 integritet være omfattet af bestemmelsen, jf. artikel 1, litra  

 b.
Dette er i lovforslaget indeholdt i § 114, stk. 1, nr. 2,  

 med en henvisning til straffelovens § 245 og § 246 om grov  

 vold.
Artikel 1, litra c, omhandler bortførelse og  

 gidseltagning.
Disse forhold henføres efter dansk ret til  

 straffelovens § 261 om frihedsberøvelse, jf. den foreslåede  

 bestemmelser i straffelovens § 114, stk. 1, nr. 3.
 Artikel 1, litra d, er udgået.
Massive ødelæggelser af et  

 regeringsanlæg eller et offentligt anlæg, et transportsystem, en  

 infrastruktur, herunder et edb-system, en fast platform på  

 kontinentalsoklen, et offentlig sted eller en privat ejendom, der kan bringe  

 menneskeliv i fare eller forårsage betydelige økonomiske tab,  

 skal efter rammeafgørelsens artikel 1, litra e, være  

 omfattet af terrorbestemmelsen. § 184, stk. 1, angår  

 forstyrrelse af sikkerheden for jernbaners, fartøjers,  

 motorkøretøjers eller lignende transportmidlers drift eller  

 sikkerheden for færdsel på offentlige landeveje.
Alvorlig  

 beskadigelse af offentlig ejendom mv. vil være omfattet af  

 straffelovens § 291, stk. 2, om hærværk i betydeligt  

 omfang.
Hærværk af betydeligt omfang foreligger ikke blot,  

 når der er sket skade af betydelig fysisk omfang, men også hvor  

 der er ødelagt betydelige værdier.
Forstyrrelse af driften i  

 almindelige samfærdselsmidler og databehandlingsanlæg er omfattet  

 af straffelovens § 193. Efter Justitsministeriets opfattelse vil  

 straffelovens 184, stk. 1, § 193 og § 291, stk. 2,  

 dække det område, der må antages at være omfattet af  

 rammeafgørelsens artikel 1, litra e, hvorfor overtrædelse af  

 disse bestemmelser foreslås omfattet af nr. 4 i straffelovens  

 § 114, stk. 1.
Efter artikel 1, litra f, skal kapring af  

 luftfartøjer, skibe eller andre kollektive transportmidler eller  

 godstransportmidler ligeledes være omfattet af terrorbestemmelsen.  

 Straffeloven indeholder i § 183 a en bestemmelse om ulovlig  

 bemægtigelse af luftfartøjer eller skibe (fly- eller  

 skibskapring). Denne bestemmelse omfatter ikke kapring af andre kollektive  

 transportmidler eller godstransportmidler.
En sådan kapring kan  

 afhængig af de konkrete omstændigheder være omfattet af  

 blandt andet straffelovens bestemmelser om jernbane- eller transportulykke  

 (§ 183, stk. 1), forstyrrelse af trafiksikkerheden (§ 184,  

 stk. 1), forstyrrelse i driften af almindelig samfærdselsmidler  

 (§ 193), drab (§ 237), vold (§ 244-247), hensynsløs  

 fareforvoldelse (§ 252), frihedsberøvelse (§ 260), trusler  

 (§ 266) eller hærværk (§ 291).
En opfyldelse af rammeafgørelsens artikel 1, litra  

 f, kræver efter Justitsministeriets opfattelse enten en henvisning til  

 en lang række af de netop nævnte bestemmelser eller en  

 ændring af straffelovens § 183 a, således at også  

 kapring af andre kollektive transportmidler eller godstransportmidler  

 omfattes af bestemmelsen.
Justitsministeriet finder, at væsentlige  

 hensyn taler for at begrænse anvendelsesområdet for § 114  

 til kun de forbrydelser, som er direkte nødvendiggjort af  

 rammeafgørelsen.
Justitsministeriet foreslår derfor en udvidelse  

 af straffelovens § 183 a til tillige at omfatte kapring af andre  

 kollektive transportmidler eller godstransportmidler.
Udvidelsen af  

 bestemmelsens anvendelsesområde vil samtidig signalere, at kapring af  

 f.eks. tog betragtes som en alvorlig forbrydelse på linie med kapring  

 af fly og skibe på grund af den tilstand af ufrihed og frygt, som en  

 sådan kapring skaber blandt helt sagesløse passagerer, og som  

 følge af den alvorlige forstyrrelse af trafiksikkerheden, som  

 handlingen indebærer, jf. lovforslagets § 1, nr. 6.
 Med den foreslåede ændring af straffelovens  

 § 183 a finder Justitsministeriet, at en henvisning til denne  

 bestemmelse i § 114, stk. 1, nr. 5, vil opfylde  

 rammeafgørelsens artikel 1, litra f.
 Området for artikel 1, litra g, er  

 fremstilling, besiddelse, erhvervelse, transport eller levering af  

 våben og sprængstoffer, og for biologiske og kemiske våbens  

 vedkommende forskning og udvikling.
Fremstilling, besiddelse, erhvervelse og levering af  

 våben og sprængstoffer, herunder biologiske og kemiske  

 våben er reguleret af våbenloven.
Særligt grove  

 våbenlovsovertrædelser kan straffes efter straffelovens  

 § 192 a.
Straffelovens § 192 a kan omfatte endog  

 særdeles alvorlige overtrædelser af våbenloven.
Det kan  

 f.eks. være en persons eller en gruppe af personers fremstilling eller  

 besiddelse af en stor mængde meget farlige våben, uden at denne  

 fremstilling eller besiddelse kan henføres til en konkret  

 (terror-)handling.
I lyset af den ændrede sikkerhedsmæssige  

 situation efter den 11. september 2001 foreslås Justitsministeriet, at  

 strafferammen i § 192 a sættes op fra de nuværende 4  

 års fængsel til 6 års fængsel, således at  

 også de mest alvorlige overtrædelser af § 192 a kan rummes  

 inden for strafferammen.
Forslaget har endvidere den konsekvens, at politiet  

 får adgang til at iværksætte indgreb i  

 meddelelseshemmeligheden og observation i forbindelse med efterforskningen af  

 særligt grove overtrædelser af våbenloven.
Der henvises til  

 lovforslagets § 1, nr. 7.
 Som følge af den foreslåede  

 strafferammeforhøjelse er det forslag, som var indeholdt i det  

 lovudkast, der blev sendt til høring den 30. oktober 2001, om at  

 udvide politiets adgang til indgreb i meddelelseshemmeligheden og observation  

 i forbindelse med særligt grove våbenlovsovertrædelser, jf.  

 straffelovens § 192 a, udgået af lovforslaget.
Efter rammeafgørelsen skal også udvikling og  

 forskning af biologiske våben være omfattet af  

 terrorismebestemmelsen.
Det fremgår dog ikke udtrykkeligt af den  

 nuværende ordlyd af våbenloven, at der er forbud mod udvikling af  

 biologiske og kemiske våben, og loven indeholder ikke et forbud mod  

 forskning.
Der foreslås derfor en præcisering af § 5 i  

 våbenloven, således at forbudet mod udvikling og forskning i  

 kemiske og biologiske våben fremgår udtrykkeligt af bestemmelsen.  

 En tilsvarende præcisering foreslås i straffelovens § 192 a.  

 Der henvises til lovforslagets § 1, nr. 8 og § 4.
I lyset af det overordnede krav til forstyrrelse af  

 politiske, økonomiske eller samfundsmæssige strukturer i  

 rammeafgørelsen, kan det ikke anses for nødvendigt at medtage  

 enhver overtrædelse af våbenloven for at opfylde artikel 1, litra  

 g, og det er derfor lagt til grund, at straffelovens § 192 a om  

 særligt grove våbenlovsovertrædelser samt våbenlovens  

 § 10, stk. 2, om besiddelse af skydevåben under særlig  

 skærpende omstændigheder med den ovenfor foreslåede  

 tilføjelse dækker det område, der må antages at  

 være omfattet af rammeafgørelsens artikel 1, litra g, bortset  

 fra transport af våben.
En henvisning til § 192 a og  

 våbenlovens § 10, stk. 2, foreslås derfor indsat i  

 straffelovens § 114, stk. 1, nr. 6.
Transport af våben, som ikke indebærer ind-  

 eller udførsel af våben til eller fra Danmark, er ikke reguleret  

 i våbenloven, og det er derfor nødvendigt særskilt at  

 kriminalisere transport mellem tredjelande af våben og krigsmateriel  

 til personer eller en gruppe eller sammenslutning, der begår eller har  

 til hensigt at begå terrorhandlinger.
En bestemmelse herom  

 foreslås indsat i straffelovens § 114 som stk. 2.
Efter artikel 1, litra h, skal spredning af farlige  

 stoffer, brandstiftelse, fremkaldelse af eksplosioner eller  

 oversvømmelser, der bringer mennesker i fare, under de ovenfor  

 nævnte omstændigheder kunne straffes som terrorhandlinger.  

 Straffeloven indeholder i § 186, stk. 1, en særlig  

 bestemmelse om forurening af drikkevandet, hvis der ved forureningen er  

 fremkaldt fare for menneskers liv eller sundhed.
Endvidere kan forgiftning af  

 ting til forhandling mv. straffes efter straffelovens § 187,  

 stk. 1, hvis tilsætningen medfører, at menneskers sundhed  

 herved udsættes for fare.
 Brandstiftelse straffes som udgangspunkt efter  

 straffelovens § 181, stk. 1. Udsættes andres liv for fare ved  

 brandstiftelsen og må gerningsmanden indse dette, eller sker  

 brandstiftelsen med forsæt til at forvolde omfattende  

 ødelæggelse af fremmed ejendom eller til at befordre  

 oprør, plyndring eller anden sådan forstyrrelse af  

 samfundsordenen, straffes for overtrædelse af straffelovens  

 § 180.
 Efter straffelovens § 183 straffes blandt andet den,  

 der med forsæt til skade på person eller formue forvolder  

 sprængning eller oversvømmelse.
 Efter Justitsministeriets opfattelse indeholder den  

 foreslåede bestemmelse i § 114, stk. 1, nr. 7, alle de  

 elementer, der er opregnet i artikel 1, litra h.
 Også forstyrrelse eller afbrydelse af vand- eller  

 elforsyningen eller forsyningen med andre grundlæggende  

 naturressourcer, der bringer menneskeliv i fare, skal efter artikel 1,  

 litra i, omfattes af den særlige terrorismebestemmelse.
 Bestemmelsen i artikel 1, litra i, må efter  

 Justitsministeriets opfattelse anses for gennemført ved forslaget til  

 § 114, stk. 1, nr. 4 og nr. 7.
Det skal understreges, at alle de ovenfor nævnte  

 handlinger, der er opregnet i forslaget til § 114, stk. 1, nr. 1-7,  

 skal ses i sammenhæng med bestemmelsens indledning.
En  

 overtrædelse af de opregnede bestemmelser kan henføres til  

 bestemmelsen, hvis overtrædelsen er begået med det særlig  

 kvalificerende terrorforsæt.
Efter artikel 1, litra j, skal fremsættelse  

 af trusler om at ville begå en af ovennævnte  

 lovovertrædelser, bortset fra handlingerne i litra d og g, ligeledes  

 kunne straffes som en terrorhandling.
Justitsministeriet foreslår som  

 konsekvens heraf, at det efter § 114, stk. 3, ligeledes  

 gøres strafbart at true med at begå handlinger som nævnt i  

 § 114, stk. 1, nr. 1-7. Også ved fremsættelse af  

 trusler, skal det særlige kvalificerende terrorforsæt være  

 opfyldt.
 Der henvises i øvrigt til lovforslagets § 1,  

 nr. 4 (straffelovens § 114).
 2.3.3.2. Efter rammeafgørelsens artikel 1 a  

 skal medlemsstaterne sikre, at en række opregnede handlinger også  

 betragtes som lovovertrædelser med forbindelse til terroraktiviteter.  

 Det drejer sig om tyveri af særlig grov beskaffenhed begået med  

 det formål at begå en af de i artikel 1 omhandlede handlinger,  

 fremstilling af falske administrative dokumenter med det formål at  

 begå en af de i artikel 1, litra a-i, samt de i artikel 2, stk. 2,  

 litra b og c, omhandlede handlinger, og afpresning med det formål at  

 begå en af de i artikel 1 omhandlede handlinger.
 Efter Justitsministeriets opfattelse vil handlinger som  

 omfattet af § 1 a, der begås med det formål at begå en  

 terrorhandling efter dansk ret kunne straffes som medvirken til den konkrete  

 terrorhandling.
 2.3.3.3. Efter rammeafgørelsens artikel  

 2, stk. 2, litra a og b, jf. stk. 1, skal ledelse af og  

 deltagelse i en terrorgruppe være strafbart.
Ledelse af en terrorgruppe vil kunne straffes efter  

 den foreslåede terrorismeparagraf for terrorhandlinger, gruppen  

 begår   eventuelt suppleret med en henvisning til straffelovens  

 § 23, hvis lederen ikke personligt har deltaget i udførelsen af  

 handlingerne.
Der er derfor ikke behov for en særskilt bestemmelse  

 herom.
Efter formuleringen af rammeafgørelsen skal  

deltagelse i en terrorgruppes aktiviteter kriminaliseres, i det omfang  

 denne deltagelse bidrager til gruppens kriminelle aktiviteter.
Som eksempler  

 på deltagelse, der skal være kriminaliseret, nævnes,  

 tilvejebringelse af informationer eller materielle midler eller finansiering  

 af terrorgruppens aktiviteter.
Efter Justitsministeriets opfattelse må  

 dette nu forstås som et krav om (forsætlig) medvirken til  

 bestemte terrorhandlinger, og det er derfor ikke længere  

 nødvendigt særskilt at kriminalisere deltagelse i en gruppe  

 eller sammenslutning, der begår eller har til hensigt at begå  

 terrorhandlinger omfattet af den foreslåede bestemmelse i § 114,  

 som foreslået i det lovudkast, der har været sendt i  

 høring.
 2.3.3.4. Herudover skønnes  

 rammeafgørelsen ikke på nuværende tidspunkt at have  

 yderligere lovgivningsmæssige konsekvenser ud over, hvad der  

 følger af FN s terrorfinansieringskonvention og FN s  

 Sikkerhedsråds resolution nr. 1373 (2001).
 2.3.4. Ikke spredning af masseødelæggelsesvåben  

 mv.
Det nuværende strafmaksimum på 2 års  

 fængsel for overtrædelse af reglerne om ikke spredning af  

 masseødelæggelsesvåben ligger blandt de laveste i EU og de  

 øvrige vestlige lande.
Efter Justitsministeriets opfattelse er dette  

 strafmaksimum ikke tilstrækkeligt højt.
Der bør  

 være mulighed for at idømme strengere straffe for særlig  

 grove overtrædelser.
Dette er også nødvendigt for at sikre  

 Danmarks troværdighed i det internationale samarbejde på  

 området.
 Efter Justitsministeriets opfattelse bør  

 strafferammen henset til lovovertrædelsernes (potentielt) alvorlige  

 karakter fastsættes til fængsel indtil 6 år.
 Indsættelse af en regel om særligt grove  

 overtrædelser af denne karakter i straffelovens kapitel 13 om grove  

 statsforbrydelser vil også være med til at sikre en mere effektiv  

 indsats bl.a. mod terrorisme, idet politiet herved får mulighed for at  

 anvende straffeprocessuelle tvangsindgreb i form af indgreb i  

 meddelelseshemmelighed, observation og hemmelig ransagning.
 Der henvises nærmere til lovforslagets § 1, nr.  

 5 (straffelovens § 114 e).
Den foreslåede bestemmelse indebærer ikke en  

 udvidelse af de strafbare forhold på området.
Bestemmelsen er  

 alene en overbygning på de gældende straffebestemmelser i  

 bekendtgørelse nr. 1213 af 18. december 2000 om eksportkontrol.
Som det fremgår af pkt. 2.2.5.1. har Danmark ikke  

 udnyttet den adgang, der er efter forordningens artikel 4, stk. 5, til  

 at kriminalisere også groft uagtsomme overtrædelser af catch-all  

 klausulen (jf. ordene »begrundet mistanke«). En sådan udvidelse af det  

 strafbare område ville yderligere styrke den generalpræventive  

 effekt og håndhævelsen af reglerne.
I grænsetilfælde  

 kan det således undertiden være vanskeligt at bevise en  

 eksportørs forsæt til, at produkterne helt eller delvis er  

 bestemt til ulovlige formål.
En sådan ikke ubetydelig udvidelse af det strafbare  

 område bør dog efter regeringens opfattelse overvejes  

 nærmere og ikke gennemføres uden forudgående dialog med  

 erhvervslivet.
Regeringen vil på baggrund af denne dialog med  

 erhvervslivet eventuelt på et senere tidspunkt fremsætte  

 lovforslag herom.
Det kan i den forbindelse i øvrigt oplyses, at  

 Erhvervsfremme Styrelsen for tiden planlægger en betydelig øget  

 indsats på eksportkontrolområdet.
Det drejer sig bl.a. om  

 øget information til virksomhederne for at udbrede kendskabet til  

 eksportrestriktionerne, øget kontrol med overholdelsen af styrelsens  

 udførselstilladelser samt øget opmærksomhed og bedre  

 kvalitetsstyring i virksomhederne.
3. Styrkelse af politiets  

 efterforskningsmuligheder 3.1. Logning af trafikdata vedrørende telekommunikation 3.1.1. Gældende ret 3.1.1.1. Indgreb i meddelelseshemmeligheden Ved lov nr. 465 af 7. juni 2001 om ændring af  

 straffeloven og retsplejeloven (Hæleri og anden efterfølgende  

 medvirken samt IT-efterforskning) er der i retsplejelovens § 780,  

 stk. 1, indsat en bestemmelse (nr. 4), hvorefter politiet kan foretage  

 indgreb i meddelelseshemmeligheden ved at indhente oplysning om, hvilke  

 telefoner eller andre tilsvarende kommunikationsapparater inden for et  

 nærmere angivet område, der sættes i forbindelse med andre  

 telefoner eller kommunikationsapparater (udvidet teleoplysning). Bestemmelsen  

 giver politiet mulighed for at få adgang til de såkaldte  

 masteoplysninger i forbindelse med efterforskning af forbrydelser, som har  

 medført eller som kan medføre fare for menneskers liv eller  

 velfærd eller for betydelige samfundsværdier.
Bestemmelsen er  

 indsat på baggrund af et forslag fra Brydensholt-udvalget i  

 betænkning nr. 1377/1999 om børnepornografi og  

 IT-efterforskning.
 Der henvises herom nærmere til loven samt til  

 Folketingstidende 2000-01, forhandlingerne, s. 6443-6459, 8674-8675 og  

 9050-9062, tillæg A, s. 5690-5721, samt tillæg B, s.  

 1525-1533.
 Efter retsplejelovens § 780, stk. 1, nr. 3, kan  

 politiet foretage indgreb i meddelelseshemmeligheden ved at indhente  

 oplysning om, hvilke telefoner eller andre tilsvarende  

 kommunikationsapparater, der sættes i forbindelse med en bestemt  

 telefon eller andet kommunikationsapparat, selv om indehaveren af dette ikke  

 har meddelt tilladelse hertil (teleoplysning). Efter denne bestemmelse kan  

 politiet således indhente teleoplysning vedrørende bestemte  

 telefonnumre, eksempelvis oplysninger om opkald til eller fra en  

 mistænkt.
 Bestemmelserne om teleoplysning og udvidet teleoplysning  

 giver politiet adgang til   almindeligvis efter forudgående  

 retskendelse   at få udleveret data, som teleudbyderne i anden  

 anledning registrerer og opbevarer (logning). Bestemmelserne indebærer  

 derimod ikke en pligt for teleudbyderne til at logge bestemte trafikdata.
3.1.1.2. Opbevaring af trafikdata Lov nr. 418 af 31. maj 2000 om konkurrence- og  

 forbrugerforhold på telemarkedet indeholder i § 14 en  

 bemyndigelsesbestemmelse, hvorefter ministeren for videnskab, teknologi og  

 udvikling (tidligere IT- og forskningsministeren) kan fastsætte regler  

 for udbydere af offentlige telenet eller teletjenester om minimumskrav til  

 behandling af personoplysninger i forbindelse med telekommunikation.  

 Bemyndigelsen er udnyttet ved bekendtgørelse nr. 1169 af 15. december  

 2000 om udbud af telenet og teletjenester, der bl.a. indeholder bestemmelser  

 om behandling af trafik- og debiteringsdata.
Bekendtgørelsens § 30, stk. 1,  

 fastsætter, at udbydere af offentlige telenet eller teletjenester skal  

 sikre, at trafikdata vedrørende slutbrugere slettes eller anonymiseres  

 efter samtalens afslutning.
Trafikdata kan være oplysninger om A- og  

 B-nummer (dvs. det kaldende og kaldte telefonnummer) og tidspunktet for  

 kommunikationen.
Fra udgangspunktet om sletning gøres visse  

 undtagelser i § 30, stk. 2 og 3. Efter stk. 2 er det  

 således tilladt at behandle og opbevare trafikdata med henblik på  

 debitering af slutbrugere og afregning for samtrafik.
En sådan  

 behandling og opbevaring er tilladt indtil udløbet af den lovhjemlede  

 forældelsesfrist for de omhandlede gældsforpligtelser og  

 afregninger. § 30, stk. 3, tillader teleudbyderne at opbevare  

 trafikdata med henblik på markedsføring af egne teletjenester,  

 forudsat at kunden har givet samtykke.
Bekendtgørelsen regulerer således  

 spørgsmålet om, hvornår trafikdata lovligt kan opbevares,  

 men indeholder ingen bestemmelser, der forpligter udbyderne til at opbevare  

 disse oplysninger.
Den enkelte teleudbyder må således selv  

 afgøre   inden for rammerne af bekendtgørelsens § 30   om  

 og i hvilket omfang trafikdata opbevares.
Teleselskabernes praksis med hensyn til logning af  

 masteoplysninger varierer betydeligt.
Det er således ikke alle  

 teleudbydere, der registrerer oplysninger om, hvilke mobiltelefoner der i et  

 givent område og inden for et bestemt tidsrum har været sat i  

 forbindelse med andre telefoner.
 Bekendtgørelsens § 30 gennemfører  

 artikel 6 i Europa-Parlamentets og Rådets direktiv om behandling af  

 personoplysninger og beskyttelse af privatlivets fred inden for telesektoren  

 (97/66/EF) i dansk ret.
Efter direktivets artikel 6, stk. 1, skal trafikdata  

 vedrørende abonnenter og brugere, som behandles ved etablering af  

 samtaler, og som lagres af leverandøren af et offentligt telenet  

 og/eller en offentligt tilgængelig teletjeneste, slettes eller  

 gøres anonyme efter samtalens afslutning.
Fra denne forpligtelse kan  

 der gøres undtagelse, i det omfang det sker med henblik på  

 debitering af abonnenten og afregning for samtrafik, jf. artikel 6,  

 stk. 2, eller   med kundens samtykke   med henblik på  

 markedsføring af egne teletjenester, jf. artikel 6, stk. 3. Disse  

 regler svarer således til bestemmelserne i § 30 i  

 bekendtgørelse om udbud af telenet og teletjenester.
Direktivet begrænser imidlertid ikke mulighederne  

 for at behandle trafikdata i forhold til efterforskning og  

 retsforfølgning af strafbare forhold.
Det fremgår således  

 af artikel 14, stk. 1, at medlemsstaterne kan vedtage lovbestemmelser  

 med henblik på at indskrænke rækkevidden af de  

 forpligtelser og rettigheder, der nævnes i artikel 6, hvis en  

 sådan indskrænkning er nødvendig af hensyn til statens  

 sikkerhed, forsvaret, den offentlige sikkerhed, forebyggelse, efterforskning,  

 afsløring og retsforfølgning i straffesager eller uautoriseret  

 brug af telekommunikationssystemet.
Denne bestemmelse tillader således, at der i  

 national lovgivning kan fastsættes regler, der fraviger kravet om  

 sletning af trafikdata.
Betingelsen er imidlertid, at det sker for at  

 varetage et eller flere af de hensyn, der er nævnt i artikel 14,  

 stk. 1.
 Europa-Kommissionen har den 12. juli 2000 fremlagt et  

 forslag til Europa-Parlamentets og Rådets direktiv om behandling af  

 personoplysninger og beskyttelse af privatlivets fred i den elektroniske  

 kommunikationssektor (KOM(2000) 385).
Det foreslåede direktiv skal erstatte direktiv  

 97/66/EF.
Kommissionen anfører i begrundelsen for direktivforslaget,  

 at det ikke er hensigten at foretage »en gennemgribende ændring af  

 substansen i det eksisterende direktiv, men blot at tilpasse og  

 ajourføre de eksisterende bestemmelser efter den udvikling, der  

 allerede er sket, eller som kan forventes inden for elektroniske  

 kommunikationstjenester eller -teknologier«.
Den væsentligste  

 ændring består således i, at anvendelsesområdet for  

 direktivet udvides fra kun at omfatte telefoni til generelt at omfatte  

 elektronisk kommunikation, herunder Internet og e-post.
 Der er også efter det foreslåede direktiv  

 adgang til at indskrænke rækkevidden af direktivets forpligtelser  

 og rettigheder med hensyn til behandling af bl.a. trafikdata, hvis en  

 sådan indskrænkning er nødvendig af hensyn til statens  

 sikkerhed, forsvaret, den offentlige sikkerhed, forebyggelse, efterforskning,  

 afsløring og retsforfølgning i straffesager eller uautoriseret  

 brug af det elektroniske kommunikationssystem.
3.1.2. Brydensholt-udvalgets forslag I september 1999 afgav Justitsministeriets udvalg om  

 økonomisk kriminalitet og datakriminalitet (»Brydensholt-udvalget«)  

 betænkning nr. 1377/1999 om børnepornografi og  

 IT-efterforskning.
Betænkningen indeholder udvalgets overvejelser og  

 forslag om ændring af straffelovens § 235 om  

 børnepornografi og om ændring af retsplejelovens regler om  

 indgreb i meddelelseshemmeligheden i sager om børnepornografi.
Disse  

 dele af betænkningen blev medtaget i lovforslag nr.
L 281 af 27. april  

 2000, jf. nu lov nr. 441 af 31. maj 2000 om ændring af straffeloven og  

 retsplejeloven (Forældelse, styrket indsats mod seksuelt misbrug af  

 børn og unge samt IT-efterforskning). Der henvises herom til lov nr.  

 441 af 31. maj 2000 samt til Folketingstidende 1999-2000, forhandlingerne, s.  

 7423-7431, 8474-8477 og 8756, tillæg A, s. 7784-7826, samt tillæg  

 B, s. 1327-1330.
Udvalget overvejer endvidere i betænkningen en  

 række forslag til, hvordan politiets efterforskningsmuligheder kan  

 forbedres i sager, hvor der i forbindelse med en lovovertrædelse  

 anvendes informationsteknologi.
Således indeholder betænkningen  

 også nogle forslag, som ikke i særlig grad vedrører sager  

 om børnepornografi.
Udvalget stiller bl.a. forslag om en særlig  

 regulering af adgangen til at indhente masteoplysninger.
Herved forstås  

 bl.a. oplysninger om, hvilke mobiltelefoner der i et givent område og  

 inden for et bestemt tidsrum har været sat i forbindelse med andre  

 telefoner.
Udvalget har endvidere mere generelt berørt betingelserne  

 for og afgrænsningen mellem de forskellige straffeprocessuelle indgreb  

 i forhold til elektronisk kommunikation.
Justitsministeriet tilkendegav i bemærkningerne til  

 lovforslag nr.
L 281, at Justitsministeriet i forbindelse med kommende  

 forslag om ændringer af retsplejelovens straffeprocessuelle regler  

 ville inddrage de øvrige mere generelle overvejelser og forslag til,  

 hvordan efterforskningsmulighederne kan forbedres med henblik på  

 tilfælde, hvor der i forbindelse med overtrædelserne anvendes  

 informationsteknologi.
Disse dele af udvalgets betænkning blev herefter  

 medtaget i lovforslag nr.
L 194 af 21. marts 2001, jf. nu lov nr. 465 af 7.  

 juni 2001 om ændring af straffeloven og retsplejeloven (Hæleri og  

 anden efterfølgende medvirken samt IT-efterforskning). Der henvises  

 herom til pkt. 3.1.1.1. ovenfor.
Et enkelt forslag blev dog ikke medtaget i lovforslaget.  

 Udvalget overvejer således i betænkningen  

 spørgsmålet om at indføre en pligt for internetudbydere  

 og teleselskaber til at logge visse oplysninger, således at det under  

 en efterfølgende politimæssig efterforskning vil være  

 muligt at spore den kommunikation, der har fundet sted.
Udvalget anser en  

 sådan logningspligt for i særlig grad at have betydning for  

 efterforskningen af lovovertrædelser vedrørende  

 børnepornografi, men oplysningerne vil kunne bidrage til  

 efterforskningen af alle former for kriminalitet, der foregår på  

 eller ved hjælp af Internettet.
Som det fremgår af pkt. 8.2.2. i de almindelige  

 bemærkninger til lovforslaget om forældelse, styrket indsats mod  

 seksuelt misbrug af børn og unge samt IT-efterforskning (lovforslag  

 nr.
L 281 af 27. april 2000), jf.
Folketingstidende 1999-2000, tillæg  

 A, s. 7809, er der fra IT-branchens side i høringssvarene over  

 betænkningen udtrykt betænkelighed ved udvalgets forslag om  

 registrering af logoplysninger og opbevaring heraf.
Justitsministeriet fandt  

 det derfor rigtigst, at der ikke på det da foreliggende grundlag blev  

 stillet forslag om at indføre en sådan pligt for  

 internetudbydere og teleselskaber.
Justitsministeriet iværksatte  

 på denne baggrund i samarbejde med Ministeriet for Videnskab, Teknologi  

 og Udvikling en nærmere undersøgelse af konsekvenserne af  

 udvalgets forslag i lyset af de indvendinger, der er fremført i visse  

 af høringssvarene vedrørende betænkningen.
På  

 tidspunktet for fremsættelse af lovforslaget om hæleri og  

 efterfølgende medvirken samt IT-efterforskning (lovforslag nr.
L 194  

 af 21. marts 2001) var Justitsministeriets og Ministeriet for Videnskab,  

 Teknologi og Udviklings overvejelser endnu ikke afsluttet, jf.  

 Folketingstidende 2000-2001, tillæg A, s. 5704. Justitsministeriet  

 tilkendegav på denne baggrund, at man i forbindelse med en fremtidig  

 ændring af retsplejeloven ville tage spørgsmålet op  

 på ny, når overvejelserne var afsluttet.
 Justitsministeriet og Ministeriet for Videnskab, Teknologi  

 og Udvikling er enige om, at der   bl.a. i lyset af de tragiske begivenheder,  

 der fandt sted ved terrorangrebet i USA den 11. september 2001   nu er  

 grundlag for at foreslå en regulering på dette område.
3.1.2.1. Udvalgets generelle overvejelser Udvalget konstaterer, at manglende eller mangelfulde  

 oplysninger hos internetudbydere udgør et efterforskningsmæssigt  

 problem.
Dette problem forstærkes, når efterforskningen  

 vedrører forhold, hvor der er anvendt flere internetadresser til  

 kommunikationen.
De kriminelle udnytter herved, at oplysninger om  

 datastrømmene, herunder oplysninger om, hvilket land der opereres fra,  

 ikke er tilgængelige for politiet.
 Udvalget anfører, at modhensynet, der taler for  

 få registreringer og kortvarig opbevaring af oplysningerne hos  

 formidlerne, især er hensynet til privatlivets fred.
Udvalget erkender, at det ikke er muligt at tilgodese  

 begge disse modsatrettede hensyn fuldt ud.
Der er endvidere ikke tale om et  

 problem, der kan totalløses via dansk lovgivning, men udvalget finder,  

 at en dansk regulering under alle omstændigheder vil være  

 nyttig.
3.1.2.2. Behovet for regulering Udvalget bemærker generelt, at der ofte kan  

 være meget stor teknisk usikkerhed med hensyn til loggens indhold og  

 fuldstændighed, og at det kan være omkostningskrævende at  

 stille krav på dette område.
Udvalget anfører, at oplysninger om B-nummeret  

 (eksempelvis det nummer hos en internetudbyder, der kaldes op til) i dag kun  

 fastholdes kortvarigt hos teleudbyderne.
Dette vanskeliggør  

 efterforskningen, idet der nødvendigvis går tid med behandling  

 af anmeldelsen og visitering af sagen, inden efterforskningen kan  

 påbegyndes.
B-numrene bruges f.eks. til regningsspecifikationer,  

 således at den kaldende abonnent har mulighed for at identificere,  

 hvilke numre der har været kaldt op til i den seneste  

 regningsperiode.
Ud fra et efterforskningsmæssigt synspunkt har det  

 stor betydning, at A-nummeret (det nummer, der ringes fra) logges.
Dette  

 gælder uanset, om den pågældende har benyttet muligheden  

 for at blokere for visning af A-nummeret hos den, der ringes til.
Adgangen  

 hertil må antages primært at skulle beskytte imod, at nummeret  

 kan vises hos modtageren (indehaveren/brugeren af B-nummeret) og ikke at tage  

 sigte på de registreringer, der kan være behov for i  

 telekæden.
 Registrering og opbevaring af oplysninger om A-nummeret i  

 tilknytning til en given internetopkobling, vil gøre det muligt  

 efterfølgende   f.eks. i forbindelse med efterforskning af  

 lovovertrædelser, der er begået under den pågældende  

 internetsession   at føre sporet helt tilbage til det telefonnummer  

 og dermed almindeligvis det sted   hvorfra den ulovlige aktivitet er  

 begået.
 Udvalget konstaterer, at i hvert fald én af de  

 større internetudbydere kun tilslutter til Internettet, hvis  

 A-nummeret samtidig registreres (hvilket sker, uanset om det er  

 visningsbeskyttet eller ej).
Endelig påpeger udvalget vigtigheden af, at der  

 også sker registrering af den IP-adresse, som brugeren tildeles i  

 forbindelse med den konkrete internetsession.
For at styre kommunikationen  

 på Internettet har hver server (computer), som er koblet til  

 Internettet, en unik IP-adresse (Internet Protocol). Adressen  

 overføres med hver elektronisk impuls, der sendes over nettet og  

 efterlader således et elektronisk spor.
Adresserne, der dannes ved  

 hjælp af en algoritme, består af fire talsekvenser med indtil tre  

 cifre hver.
Antallet af IP-adresser er på denne baggrund  

 begrænset til ca. 4,3 milliarder.
Af økonomiske årsager  

 har kun brugere, der anvender Internettet i stort omfang en fast IP-adresse.  

 F.eks. råder internetudbydere over flere IP-adresser, der på mere  

 eller mindre tilfældig måde tildeles brugerne, når disse  

 logger sig på nettet (dynamiske IP-adresser).
På Internettet er centrale fortegnelser over  

 indehaverne af IP-adresser tilgængelige.
Såfremt en anvendt  

 IP-adresse tilhører en internetudbyder, slutter det elektroniske spor  

 hos denne.
Kun hvis udbyderen registrerer, hvilken kunde der på et  

 bestemt tidspunkt har været tildelt den pågældende  

 dynamiske IP-adresse, kan sporet føres tilbage til brugeren.
3.1.2.3. Det nærmere indhold af  

 reguleringen Brydensholt-udvalget foreslår på baggrund af  

 disse overvejelser, at der stilles krav om, at internetudbydere ved opkobling  

 via telefonnettet skal logge både A og B-nummeret   for A-nummerets  

 vedkommende uanset om den pågældende har benyttet muligheden for,  

 at der ikke sker visning af A-nummeret.
Endvidere bør udbyderen logge IP-adresse for den,  

 der tilslutter sig Internettet, brugertid, tidspunkt for  

 opkobling/nedkobling, opkoblingens varighed og sessionstype (FTP/Telnet). Der  

 bør tillige stilles krav om opbevaringsformat (læsbarhed) og  

 foranstaltninger til beskyttelse mod uautoriseret adgang til og manipulation  

 af loggen.
Derudover bør eventuelle kontooplysninger opbevares.
 Opbevaring af oplysninger skal ske her i landet, hvis  

 udbyderen driver virksomhed i Danmark, uanset om udbyderen er  

 selvstændig eller en filial af en udenlandsk virksomhed.
Endvidere bør det tilstræbes, at det sikres,  

 at korrekt dansk realtid registreres.
I praksis har det under efterforskning  

 vist sig, at teleselskabers og internetudbyderes tidsangivelser i loggen har  

 været upræcise.
Det vil derfor set fra et  

 efterforskningsmæssigt synspunkt være hensigtsmæssigt, hvis  

 der stilles krav om, at der etableres et system med korrekt dansk realtid,  

 f.eks. ved at serveren jævnligt synkroniseres med realtid.
Hvis  

 tidsregistreringer i logninger, der indgår i en efterforskning, ikke er  

 korrekte, risikerer politiet at målrette efterforskningen mod forkerte  

 personer.
 Udvalget har nærmere  

 drøftet de forskellige hensyn, der kan tale for henholdsvis en  

 længere og en kortere opbevaringstid af oplysningerne, og har på  

 baggrund af drøftelserne valgt at anbefale en opbevaringsfrist  

 på 6 måneder.
Med hensyn til formen for reguleringen har udvalget  

 indgående drøftet, om de ønskede registreringer og  

 opbevaringen heraf ville kunne gennemføres ved en selvregulering.
Et  

flertal i udvalget (15 medlemmer) finder, at reguleringen skal ske ved  

 lov, mens et mindretal i udvalget (4 medlemmer) finder, at  

 spørgsmålet så vidt muligt skal løses ved en  

 selvregulering i branchen.
Dette mindretal er dog enige i en  

 lovgivningsmæssig løsning, såfremt det viser sig, at  

 reguleringsbestræbelserne ikke bærer frugt.
Udvalget drøfter også de problemer, der  

 opstår ved almindeligt tilgængelige computere (på  

 biblioteker, internetcaféer mv. og i et vist omfang på  

 arbejdspladser), der kan benyttes til at opnå anonymitet ved anvendelse  

 af Internettet, men afstår fra at foreslå en regulering på  

 dette område.
Hvis efterforskningen viser, at en sådan computer  

 er blevet benyttet, og der ikke findes oplysninger om brugeren, må det  

 i stedet forsøges via afhøringer at afgrænse den mulige  

 brugerkreds.
 Om udvalgets nærmere overvejelser henvises til  

 betænkningen s. 63-71 og s. 101-103.
3.1.3. Justitsministeriets overvejelser I høringssvarene fra telebranchen vedrørende  

 det lovudkast, der har været sendt til høring, er det  

 påpeget, at en række teleudbydere alene betjener en  

 afgrænset kundegruppe, f.eks. banker eller skoler.  

 Grænsedragningen i forhold til udbydere af offentlige telenet eller  

 teletjenester er derfor ikke helt klar.
Endvidere vil det kunne have en  

 negativ indflydelse på konkurrenceforholdene i branchen, såfremt  

 udbyderne ikke behandles ens.
Det fremhæves på denne baggrund, at  

 lovforslaget derfor bør stille krav til udbyderne, uanset om de  

 henvender sig til et begrænset kundesegment eller til offentligheden i  

 almindelighed.
Justitsministeriet er enig i dette synspunkt.
Både  

 hensynet til en effektiv regulering og hensynet til konkurrenceforholdene i  

 branchen tilsiger, at den foreslåede bestemmelse omfatter alle  

 udbydere, uanset til hvilken kundegruppe de udbyder telenet og  

 teletjenester.
3.1.3.1. Teletrafikdata Bestemmelserne om udvidet teleoplysning i lovforslag nr.
L  

 194 om ændring af straffeloven og retsplejeloven (Hæleri og anden  

 efterfølgende medvirken), jf. nu lov nr. 465 af 7. juni 2001,  

 vedrører alene politiets adgang til f.eks. masteoplysningerne.  

 Baggrunden for lovforslaget var, at der i retspraksis var opstået tvivl  

 om, hvorvidt retsplejelovens bestemmelser om indgreb i  

 meddelelseshemmeligheden indeholdt den fornødne hjemmel til indgrebet.  

 Justitsministeriet forudsatte således, at de pågældende  

 oplysninger i praksis ville være tilgængelige hos teleudbyderne,  

 når politiet på baggrund af retskendelse anmoder om  

 oplysningerne.
Der blev derfor ikke samtidig stillet forslag om regler  

 vedrørende teleudbydernes registrering og opbevaring (logning) af  

 disse oplysninger.
Som det imidlertid er anført under pkt. 3.1.1.2.  

 ovenfor, har det vist sig, at der ikke er fast praksis hos teleselskaberne  

 for at logge masteoplysninger.
Et teleselskabs fravalg af en sådan  

 logning kan skyldes forskellige forhold.
Der kan være tale om, at man  

 ikke har indrettet sig teknisk på at gemme de pågældende  

 oplysninger, eller at oplysningerne ikke logges, fordi selskabet finder, at  

 de ikke er nødvendige af hensyn til kundedebitering, f.eks. hvor  

 kunden betaler et fast beløb for samtaler, uanset hvor mange eller  

 få samtaler, der føres (såkaldt »flat  

 rate-abonnement«).
Som det fremgår af pkt. 4.4. i bemærkningerne  

 til lovforslaget om hæleri og masteoplysninger, jf.
Folketingstidende  

 2000-01, tillæg A, s. 5707, kan disse oplysninger være  

 nødvendige for at politiet kan komme videre med opklaringen af en  

 alvorlig forbrydelse.
Dette var baggrunden for forslaget om at sikre politiet  

 adgang til at foretage indgreb i meddelelseshemmeligheden i form af udvidet  

 teleoplysning, jf. nu retsplejelovens § 780, stk. 1, nr. 4.
Det er imidlertid tilsvarende vigtigt, at det er muligt at  

 sikre, at der sker registrering af teleoplysninger i traditionel forstand,  

 herunder oplysninger om A- og B-nummer, opkaldstidspunkter og varigheden af  

 samtaler.
Også disse oplysninger registreres i dag i et omfang, som  

 hvert enkelt teleselskab selv fastsætter.
 På baggrund af politiets erfaringer med hensyn til  

 de kriminelles anvendelse af moderne kommunikationsmidler, herunder ikke  

 mindst i forbindelse med alvorlige lovovertrædelser, er det efter  

 Justitsministeriets opfattelse nødvendigt at sikre, at der sker  

 opbevaring af de teleoplysninger, som politiet kan få brug for ved  

 bekæmpelsen af alvorlig kriminalitet, herunder bl.a.  

 terrorhandlinger.
Efter Justitsministeriets opfattelse er der behov for at  

 sikre, at teletrafikdata er tilgængelige med henblik på  

 gennemførelse af indgreb i meddelelseshemmeligheden.
Der stilles  

 på denne baggrund forslag om, at teleselskaberne skal logge de former  

 for trafikdata, som politiet har brug for i forbindelse med efterforskning af  

 lovovertrædelser.
Justitsministeriet er i den forbindelse opmærksom  

 på, at indehavere af mobiltelefoner med taletidskort normalt vil  

 være anonyme i forhold til det teleselskab, der leverer teleydelsen, og  

 at det således i disse tilfælde ikke vil være muligt for  

 telefonselskabet at fremskaffe oplysninger om navn og adresse på den  

 pågældende kunde.
Det samme kan være tilfældet for  

 så vidt angår visse e-posttjenester.
Det er dog ikke udelukket, at kundens navn alligevel kan  

 være registreret hos telefonselskabet, f.eks. af  

 markedsføringsmæssige årsager.
Det forekommer også,  

 at politiet ad anden vej er bekendt med, hvem der benytter f.eks. et bestemt  

 taletidskort.
 Det er hensigten at fastsætte de nærmere  

 regler om logningspligtens indhold og omfang efter dialog med teleudbyderne.  

 Dette er ikke mindst afgørende for at sikre en teknologisk  

 hensigtsmæssig udformning af reglerne.
 Om baggrunden for forslaget om anvendelse af en  

 bemyndigelsesbestemmelse henvises til pkt. 3.1.3.3. nedenfor.
Justitsministeriet foreslår, at opbevaringsperiodens  

 varighed fastsættes til 1 år.
Dette vil være i  

 overensstemmelse med Europa-Parlamentets og Rådets direktiv om  

 behandling af personoplysninger og beskyttelse af privatlivets fred inden for  

 telesektoren (97/66/EF), jf. pkt. 2.1.2. ovenfor.
I det omfang, der ikke er  

 tale om oplysninger, der i henhold til direktivet kan opbevares med henblik  

 på kundedebitering, kan opbevaringstiden ikke være længere  

 end hensynet til »forebyggelse, efterforskning, afsløring og  

 retsforfølgning i straffesager« tilsiger, jf. direktivets artikel 14,  

 stk. 1. Efter Justitsministeriets opfattelse går en  

 opbevaringsperiode på 1 år ikke videre, end dette hensyn  

 tilsiger.
Trafikdata, der gemmes med henblik på debitering, vil  

 uanset om de pågældende data omfattes af den lovbestemte  

 logningspligt   som hidtil kunne opbevares indtil udløbet af den  

 lovhjemlede forældelsesfrist for de omhandlede gældsforpligtelser  

 og afregninger, jf. artikel 6, stk. 2, i direktivet og § 30,  

 stk. 2, i bekendtgørelse om udbud af telenet og teletjenester.  

 Dette indebærer i praksis, at oplysningerne kan gemmes i op til 5  

 år.
Det skal understreges, at der ikke stilles forslag om  

 ændring af retsplejelovens betingelser for at foretage indgreb i  

 meddelelseshemmeligheden.
De oplysninger, som teleselskaberne vil have pligt  

 til at logge, vil således kun kunne kræves udleveret af politiet,  

 hvis der er grundlag for at foretage indgreb i meddelelseshemmeligheden.  

 Dette indebærer, at der skal være bestemte grunde til at antage,  

 at der på den pågældende måde gives meddelelser eller  

 foretages forsendelser til eller fra en mistænkt, at indgrebet må  

 antages at være af afgørende betydning for efterforskningen, og  

 at der i almindelighed skal være tale om efterforskning af en  

 lovovertrædelse, som efter loven kan straffes med fængsel i 6  

 år eller derover, jf. retsplejelovens § 781, stk. 1.  

 Endvidere skal proportionalitetskravet i § 782 være opfyldt.  

 Kravet om »bestemte grunde« skal ikke være opfyldt ved udvidet  

 teleoplysning, men der er omvendt kun adgang til disse oplysninger, når  

 mistanken vedrører en forbrydelse, som har medført eller som  

 kan medføre fare for menneskers liv eller velfærd eller for  

 betydelige samfundsværdier, jf. § 781, stk. 5.
Denne del af forslaget giver således ikke politiet  

 adgang til oplysninger i videre omfang end i dag.
Forslaget skal alene sikre,  

 at de pågældende oplysninger rent faktisk findes, hvis der bliver  

 brug for dem.
3.1.3.2. Internettrafikdata Internettets anvendelsesmuligheder er mangfoldige.
Det  

 udgør en væsentlig lettelse i den daglige kommunikation mellem  

 mennesker og giver mulighed for at søge og udveksle oplysninger  

 på en enkel, hurtig og billig måde.
I kraft af Internettets  

 komplicerede struktur giver det også gode muligheder for at være  

 anonym i forbindelse med kommunikation og informationsudveksling.
Disse  

 muligheder udnyttes ikke mindst af de kriminelle.
Det ville være en illusion at tro, at det er muligt  

 at overvåge hele Internettet.
En sådant mål er heller ikke  

 ønskeligt.
Selv om det således ikke er muligt at bekæmpe  

 al internetkriminalitet, bør man efter Justitsministeriets opfattelse  

 ikke undlade at forbedre politiets efterforskningsmuligheder på de  

 områder, hvor det kan lade sig gøre uden at tilsidesætte  

 væsentlige hensyn til økonomi og privatlivets fred.
Justitsministeriet finder af de af Brydensholt-udvalget  

 anførte grunde, at der   af hensyn til mulighederne for en effektiv  

 efterforskning og bekæmpelse af kriminalitet, der begås på  

 eller ved hjælp af Internettet   bør tilvejebringes hjemmel til  

 at kræve logning af internettrafik.
Den seneste tids alvorlige  

 terrorangreb på USA, herunder udbredelsen af miltbrandbakterier,  

 forstærker denne opfattelse.
Angrebene viser, hvor sårbare vore  

 moderne samfærdsels- og kommunikationsmidler er over for de  

 udspekulerede og   forud for angrebene   nærmest utænkelige  

 handlinger, som terrorister foretager, og der er al mulig grund til at  

 antage, at terrorister i forbindelse med planlægningen af  

 terrorhandlinger kommunikerer med hinanden og tilvejebringer information ved  

 hjælp af Internettet.
Det er hensigten at fastsætte de nærmere  

 regler om logningspligtens indhold og omfang efter dialog med  

 internetudbyderne.
Dette er ikke mindst afgørende for at sikre en  

 hensigtsmæssig teknologisk udformning af reglerne.
En ordning med pligtmæssig logning af oplysninger om  

 teletrafik til brug for efterforskning og retsforfølgning af strafbare  

 forhold vil være en nyskabelse i forhold til den gældende  

 retstilstand.
Uanset, at forslaget om en nærmere regulering ved  

 bekendtgørelse i vid udstrækning giver mulighed for  

 løbende at tage højde for det praktiske behov for logning og  

 den tekniske udvikling på området, finder Justitsministeriet det  

 hensigtsmæssigt, at ordningen evalueres nogle år efter dens  

 iværksættelse.
Bestemmelsen i lovforslagets § 8  

 indebærer således, at ordningen i folketingsåret 2005-06  

 skal tages op til fornyet overvejelse.
 Om baggrunden for forslaget om anvendelse af en  

 bemyndigelsesbestemmelse henvises til pkt. 3.1.3.3. nedenfor.
Formålet med den foreslåede regulering er at  

 sikre, at de elektroniske spor, der findes på Internettet i tilknytning  

 til en kriminel aktivitet, ikke ender blindt hos internetudbyderen.
Dette  

 forudsætter, at udbyderen er i stand til at levere oplysninger om, hvem  

 der har efterladt det pågældende spor.
I praksis vil dette kun  

 være muligt, hvis udbyderen er i besiddelse af præcise  

 oplysninger om, hvilken kunde, der på det pågældende  

 tidspunkt har anvendt en tildelt IP-adresse.
Af hensyn til værdien af  

 disse oplysninger er det vigtigt, at oplysningerne er nøjagtige,  

 herunder ikke mindst for så vidt angår tidsangivelser.
Ved  

 anvendelsen af dynamiske IP-adresser vil det forekomme, at den IP-adresse,  

 som den kriminelle har anvendt, kort tid før eller efter anvendes af  

 en anden kunde hos den pågældende udbyder.
Korrekt tidsangivelse  

 er af afgørende betydning for, at det elektroniske spor kan  

 føres tilbage til den person, der anvendte den pågældende  

 IP-adresse på gerningstidspunktet.
Det har over for Justitsministeriet været  

 fremført, at der i praksis vil kunne være tekniske hindringer  

 for internetudbyderes registrering af det kaldende nummer (A-nummeret). Denne  

 registrering, der kun vil være relevant, hvor forbindelsen til  

 internetudbyderens server er etableret via telefonnettet, vil være af  

 betydning ved undersøgelsen af, hvorfra opkaldet er etableret.  

 Politiet vil dermed hurtigere kunne målrette efterforskningen mod den  

 reelle gerningsmand.
Dette medvirker til at styrke retssikkerheden for den  

 kunde, hvis internetkonto måtte være blevet misbrugt til at  

 skaffe kriminelle adgang til Internettet.
Her vil det kunne være af  

 væsentlig betydning for efterforskningen straks at kunne fastslå,  

 at opkaldet til internetudbyderen er etableret fra en telefon, som kunden  

 ikke kan have haft adgang til.
Justitsministeriet finder, at der i  

 forbindelse med den nærmere regelfastsættelse må foretages  

 en afvejning af på den ene side det efterforskningsmæssige behov  

 for denne type af oplysninger og på den anden side de tekniske  

 vanskeligheder ved en logning heraf.
Registrering af B-nummeret vil have betydning i de  

 tilfælde, hvor udbyderen stiller flere forskellige telefonnumre til  

 rådighed for deres kunder med henblik på at etablere forbindelse  

 til Internettet.
Her vil man ved at sammenholde B-nummeroplysningerne fra det  

 telefonselskab, som kunden anvender, have en ekstra sikkerhed for at der er  

 kaldt op til internetudbyderen fra pågældende kunde på det  

 relevante tidspunkt.
Herudover forekommer krav om logning af B-nummer navnlig  

 at være relevant i forhold til teleudbyderne.
Det må i  

 forbindelse med den nærmere regelfastsættelse overvejes, om der  

 kan påvises et sådant behov for internetudbyderes logning af  

 B-nummer, at der bør opstilles krav herom.
Hvor forbindelsen til Internettet ikke etableres via  

 telefonnettet, men etableres via en fast forbindelse, f.eks. såkaldte  

 ADSL-forbindelser, vil der ikke være teknisk grundlag for at opstille  

 krav om, at internetudbyderen logger A-nummer.
I stedet vil der skulle  

 registreres de tilsvarende oplysninger, der gør det muligt at  

 føre det elektroniske spor tilbage til en bestemt kunde.
Det skal understreges, at der ikke med forslaget  

 lægges op til, at internetudbyderne skal foretage en kortlægning  

 af kundernes aktiviteter, mens de anvender Internettet.
Udbyderne vil  

 således ikke løbende skulle foretage registrering af, hvilke  

 hjemmesider, chatrooms mv. kunderne besøger.
Hensigten er som  

 anført ovenfor at kunne føre elektroniske spor, der findes  

 på Internettet i forbindelse med kriminelle aktiviteter tilbage til  

 gerningsmændene.
Justitsministeriet kan derfor tiltræde udvalgets  

 overvejelser vedrørende det nærmere indhold af reguleringen.
Det  

 må dog fremhæves, at den tekniske udvikling siden afgivelsen af  

 Brydensholt-udvalgets betænkning   og ikke mindst de praktiske  

 erfaringer med IT-efterforskning i denne periode   kan vise sig at have  

 ændret behovet for omfanget af en logningsforpligtelse.
Ved at lade den  

 nærmere tekniske udmøntning finde sted ved  

 bekendtgørelse, kan der tages højde for dette forhold.
Det  

 må således i forbindelse med den nærmere  

 regelfastsættelse, overvejes nærmere, hvilket omfang  

 logningsforpligtelsen skal have.
Hvis der i dag ikke ses at være behov  

 for at logge oplysninger om f.eks. sessionstype (FTP/Telnet), så skal  

 der ikke opstilles et krav herom.
Udvalget kommer ikke ind på, om og i givet fald  

 hvilke yderligere oplysninger der bør registreres i forbindelse med  

 anvendelse af elektronisk post.
Justitsministeriet finder, at der ikke  

 bør stilles forslag om en generel logning af indholdsdata, men alene  

 af oplysninger svarende til teleoplysninger, dvs. oplysninger som f.eks.  

 afsender, modtager og tidsangivelse vedrørende kommunikationen.
Den  

 påtænkte regulering vedrørende elektronisk post vil  

 således ikke forpligte internetudbydere til generelt at gemme indholdet  

 af elektroniske breve.
Opbevaringspligten vil være begrænset til  

 oplysninger om, hvilken kommunikation der har fundet sted.
Det skal fremhæves, at den foreslåede logning  

 af oplysninger om internettrafik ikke uden videre giver politiet adgang til  

 logoplysningerne.
Dette spørgsmål vil fortsat skulle  

 afgøres efter retsplejelovens regler om edition eller indgreb i  

 meddelelseshemmeligheden afhængigt af, hvilke logoplysninger der er  

 tale om.
Brydensholt-udvalget anfører, at opbevaringstiden  

 for logoplysningerne set fra et efterforskningsmæssigt synspunkt ideelt  

 bør være 5 år, svarende til opbevaringsfristerne i  

 bogføringsloven og hvidvaskloven.
Justitsministeriet kan tilslutte sig  

 udvalgets opfattelse af, at dette bl.a. af praktiske grunde vil være  

 for vidtgående.
 Det må derfor tilstræbes, at der  

 fastsættes en opbevaringsperiode, der i hvert fald muliggør  

 efterforskning i de fleste sager, hvor der er behov for disse  

 oplysninger.
Udvalget finder, at efterforskningsmæssige hensyn  

 taler for en frist på ikke under 1 år.
Ikke mindst i sager med  

 ekstremt store datamængder eller i sager, der  

 efterforskningsmæssigt starter i et andet land, hvorefter det  

 konstateres, at der skal efterforskes også i Danmark, vil en kortere  

 frist kunne betyde, at videre efterforskning umuliggøres.
Udvalget vurderer, at for langt de fleste sagers  

 vedkommende vil en frist på 6 måneder imidlertid være  

 tilstrækkelig.
Udvalget anbefaler på denne baggrund en  

 opbevaringsfrist på 6 måneder.
Så vidt udvalget er  

 orienteret, opbevares loggen vedrørende e-post ofte i 6 måneder,  

 mens der ikke i øvrigt er nogen fast praksis.
Der er, som udvalget ligeledes anfører, tale om en  

 vanskelig afvejning mellem på den ene side hensynet til  

 kriminalitetsbekæmpelse og på den anden side hensynet til  

 både privatlivets fred og de omkostninger, der påføres  

 udbyderne.
Særligt vedrørende hensynet til privatlivets fred  

 tilsiger dette hensyn, at der logges mindst muligt, og at loggen opbevares i  

 så kort tid som muligt, idet risikoen for, at oplysningerne falder i  

 forkerte hænder, er større, jo længere opbevaringsperioden  

 er.
Imidlertid tager selv terrorhandlinger af væsentlig  

 mindre omfang end de tragiske angreb på New York og Washington den 11.  

 september 2001 normalt lang tid at planlægge.
Justitsministeriet finder  

 det i lyset heraf tvivlsomt, om en opbevaringsfrist på kun 6  

 måneder dækker det behov for adgang til oplysninger, som politiet  

 måtte have i en konkret sag.
Efter Justitsministeriets opfattelse  

 bør der derfor lægges afgørende vægt på de  

 efterforskningsmæssige hensyn, der   som Brydensholt-udvalget  

 påpeger   taler for en frist på ikke under 1 år.  

 Justitsministeriet stiller på den baggrund forslag om en  

 lovfæstet opbevaringsperiode på 1 år.
Det bemærkes i den forbindelse, at  

 Justitsministeriet samtidig foreslår, at ordningen i  

 folketingsåret 2005-06 skal tages op til fornyet overvejelse.
Der  

 henvises herved til lovforslagets § 8.
3.1.3.3. Lovtekniske overvejelser I det lovudkast, der har været sendt i  

 høring, lagde Justitsministeriet ikke op til, at logningspligten  

 skulle fremgå direkte af retsplejeloven.
I stedet skulle reguleringen  

 gennemføres ved bekendtgørelse.
Justitsministeriet  

 anførte i den forbindelse, at både praktiske og lovtekniske  

 forhold taler for, at den foreslåede regulering foretages  

 administrativt ved bekendtgørelse på grundlag af en generel  

 bemyndigelsesbestemmelse i loven.
I visse af de høringssvar, som Justitsministeriet  

 har modtaget vedrørende lovudkastet, er det imidlertid påpeget,  

 at forpligtelsen til at registrere og opbevare trafikdata, herunder  

 spørgsmålet om opbevaringsperiodens udstrækning,  

 bør fastsættes i en lov.
Justitsministeriet kan tilslutte sig  

 dette synspunkt.
Det foreslås således, at det af retsplejeloven  

 kommer til at fremgå, at det påhviler udbydere af telenet eller  

 teletjenester at foretage registrering og opbevaring af oplysninger om  

 teletrafik til brug for efterforskning og retsforfølgning af strafbare  

 forhold, jf. den foreslåede bestemmelse i retsplejelovens § 786,  

 stk. 4, 1. pkt.
 Den nærmere tekniske udmøntning  

 foreslås imidlertid fortsat at skulle ske administrativt.  

 Justitsministeriet foreslår således i tilknytning til den  

 lovfæstede logningspligt og opbevaringsfrist en  

 bemyndigelsesbestemmelse, hvorefter justitsministeren efter forhandling med  

 ministeren for videnskab, teknologi og udvikling fastsætter  

 nærmere regler om logningen, jf. den foreslåede bestemmelse i  

 retsplejelovens § 786, stk. 4, 2. pkt.
Baggrunden herfor er, at de nærmere regler efter  

 Justitsministeriets opfattelse vil være af en sådan karakter og  

 detaljeringsgrad, at det ikke vil være hensigtsmæssigt at  

 fastsætte dem ved lov.
Endvidere vil det være ganske  

 omstændeligt at skulle fremsætte lovforslag, når der  

 måtte vise sig behov for justering af disse regler, der i  

 væsentligt omfang vil være af teknisk karakter.
Her vil det  

 være mere smidigt, at justeringerne kan foretages ved ændring af  

 en bekendtgørelse.
Samtidig har de tidsmæssige rammer for udarbejdelsen  

 af dette lovforslag ikke muliggjort, at der har kunnet skabes klarhed over  

 alle de tekniske aspekter af forslaget, herunder gennem inddragelse af tele-  

 og internetbranchen.
Behovet for regulering vil skulle vurderes i lyset af de  

 praktiske og tekniske muligheder, der ikke har kunnet afklares endeligt inden  

 for den korte tidsfrist.
 Justitsministeriet forudsætter som anført, at  

 tele- og internetbranchen inddrages i forbindelse med  

 regelfastsættelsen i forbindelse med udnyttelse af bemyndigelsen.
Henset til, at ordningen med pligtmæssig logning af  

 oplysninger om teletrafik til brug for efterforskning og  

 retsforfølgning af strafbare forhold udgør en nyskabelse i  

 forhold til den gældende retstilstand, foreslår  

 Justitsministeriet, at ordningen evalueres nogle år efter dens  

 iværksættelse.
Bestemmelsen i lovforslagets § 8  

 indebærer, at ordningen i folketingsåret 2005-06 skal tages op  

 til fornyet overvejelse.
 Der henvises til lovforslagets § 2, nr. 3, og  

 § 8.
3.2. Politiets praktiske muligheder for at foretage indgreb i  

 meddelelseshemmeligheden De hårde konkurrenceforhold i telesektoren  

 medfører, at teleudbyderne i vidt omfang tilskyndes til at  

 begrænse driftsomkostningerne.
De udbydere, som anvender ressourcer  

 på at samarbejde med politiet, herunder f.eks. ved at opbygge en  

 sikkerhedsorganisation med døgnbetjening, kan derfor blive stillet  

 ringere i konkurrencen med de udbydere, der ikke prioriterer denne  

 opgave.
Det kan i praksis vanskeliggøre eller endda  

 umuliggøre politiets efterforskning i en konkret sag, hvis politiet  

 ikke har mulighed for på alle tider af døgnet at komme i kontakt  

 med teknisk kyndigt personale, når der f.eks. skal etableres  

 telefonaflytning eller indhentes teleoplysninger.
Under pkt. 3.2.1. nedenfor  

 beskrives nogle af de praktiske problemer, der kan opstå i forbindelse  

 med politiets samarbejde med teleselskaberne.
 Efter Justitsministeriets opfattelse ville det være  

 at foretrække, at den fornødne bistand til politiet kunne sikres  

 gennem selvregulering i telebranchen og på grundlag af aftaler mellem  

 politiet og selskaberne.
Samarbejdet mellem politiet og teleselskaberne fungerer i  

 praksis tilfredsstillende på langt de fleste punkter.
Dette forhindrer  

 imidlertid ikke, at der i forbindelse med visse former for bistand eller i  

 forhold til visse selskaber opstår tekniske eller praktiske  

 problemer.
 Samtidig har forholdene på teleområdet,  

 herunder navnlig antallet af teleudbydere, udviklet sig således, at det  

 er vanskeligt på alle punkter at sikre den fornødne standard og  

 ensartethed på tværs af teleselskaberne alene gennem interne  

 regler mv. i branchen.
Telelovgivningens krav om nummerportabilitet  

 indebærer endvidere, at det ikke er muligt alene ud fra et  

 telefonnummer at afgøre, hvilket selskab, der har det  

 pågældende kundeforhold.
En kunde kan således medtage sit  

 gamle telefonnummer ved operatørskift.
Når fuld  

 nummerportabilitet er en realitet, vil det end ikke være muligt at  

 fastslå, om et givent telefonnummer vedrører en fastnettelefon  

 eller en mobiltelefon.
Teleselskaberne har oprettet det såkaldte  

 Operator s Clearing House (OCH), der indeholder opdaterede oplysninger om  

 operatørtilknytning for så vidt angår alle telefonnumre  

 her i landet.
Selv om der således på visse områder kan  

 være behov for en mere generel regelfastsættelse, udelukker det  

 ikke, at telebranchen inddrages i regelfastsættelsen.
Tværtimod  

 tilsiger hensynet til en hensigtsmæssig udformning af den nærmere  

 regulering, herunder ikke mindst de tekniske aspekter, at reguleringen  

 udformes efter dialog med telebranchen.
Udbydere af offentlige telenet eller teletjenester har  

 efter retsplejelovens § 786, stk. 1, pligt til at bistå  

 politiet ved gennemførelsen af indgreb i meddelelseshemmeligheden.
Lov  

 om konkurrence- og forbrugerforhold på teleområdet § 15,  

 stk. 3, indeholder en bemyndigelsesbestemmelse, hvorefter ministeren for  

 videnskab, teknologi og udvikling efter forhandling med justitsministeren kan  

 fastsætte nærmere regler om udbyderens bistand til politiet i  

 forbindelse med indgreb i meddelelseshemmeligheden.
Denne bemyndigelse er  

 imidlertid ikke udnyttet.
 De hensyn, der varetages gennem fastsættelse af  

 regler i medfør af denne bestemmelse, vil i højere grad  

 være af kriminalitetsbekæmpende karakter end af telepolitisk  

 karakter.
Efter Justitsministeriets og Ministeriet for Videnskab,  

 Teknologi og Udviklings opfattelse hører bemyndigelsesbestemmelsen  

 derfor naturligt hjemme i retsplejeloven.
Det foreslås på denne  

 baggrund, at denne bemyndigelsesbestemmelse erstattes af en tilsvarende  

 bestemmelse i retsplejelovens § 786, stk. 5, dog således at  

 adgangen til at fastsætte regler tilkommer justitsministeren efter  

 forhandling med ministeren for videnskab, teknologi og udvikling.
Også  

 her forudsættes det, at tele- og internetbranchen inddrages i  

 forbindelse med regelfastsættelsen.
 Der henvises til lovforslagets § 2, nr. 3, og  

 § 3, nr. 1.
3.2.1. Kontakten mellem politiet og teleselskaberne For at gøre politiet i stand til at rette  

 henvendelse til det eller de relevante teleselskaber vil der kunne være  

 behov for at sikre politiet hurtig adgang til oplysninger om, hvilket  

 teleselskab, der varetager kundeforholdet vedrørende et bestemt  

 telefonnummer, jf. pkt. 3.2 ovenfor om nummerportabilitet og det  

 såkaldte Operator s Clearing House.
Udlevering af oplysninger fra OCH  

 sker efter retsplejelovens regler om edition, sammenlign herved de  

 foreslåede regler om adgang for politiet til selv at træffe  

 beslutning om edition, hvor en retskendelse ikke kan afventes, uden at  

 indgrebets øjemed ville forspildes.
 I praksis giver det endvidere anledning til  

 efterforskningsmæssige vanskeligheder, at ikke alle udbydere har et  

 døgnbemandet kontaktpunkt, hvortil politiet kan rette henvendelse om  

 f.eks. etablering af aflytning og udlevering af teleoplysninger.
 Endvidere indebærer betingelserne for, at retten kan  

 træffe beslutning om indgreb i meddelelseshemmeligheden, at der  

 almindeligvis vil være tale om alvorlige sager, der ofte indeholder  

 følsomme oplysninger, som skal behandles fortroligt.
 Det er væsentligt for en effektiv efterforskning og  

 retsforfølgning i disse sager, at teleselskaberne har personale, der  

 er i stand til at behandle disse oplysninger sikkerhedsmæssigt  

 forsvarligt og med en sådan hurtighed, som det  

 efterforskningsmæssige behov tilsiger.
I praksis kan det være helt afgørende, at der  

 er mulighed for straks at etablere en aflytning.
Hvis politiet i en  

 sådan situation er henvist til at rette henvendelse inden for  

 almindelig arbejdstid, er der risiko for at formålet med aflytningen  

 forspildes.
Efter den foreslåede bemyndigelsesbestemmelse i  

 retsplejelovens § 786, stk. 5, vil der eksempelvis kunne  

 fastsættes regler, der sikrer politiet mulighed for at kunne komme i  

 kontakt med teleselskaberne hele døgnet.
Der vil også kunne  

 opstilles regler om sikkerhedsgodkendelse af personale.
Sådanne regler kan dog ikke være mere  

 vidtgående, end formålet tilsiger.
Ved fastsættelse af  

 regler om udvidet adgang til at rette henvendelse til selskaberne vil der  

 således skulle foretages en afvejning mellem på den ene side det  

 efterforskningsmæssige behov for at kunne rette henvendelse uden for  

 almindelig arbejdstid og på den anden side de økonomiske  

 konsekvenser for selskaberne af en sådan ordning.
Der vil ikke altid  

 være behov for at kræve, at der er personale til stede hele  

 døgnet i teleselskabet.
Alt efter behov vil der kunne være tale  

 om en vagtordning, hvor politiet har adgang til at rette henvendelse til  

 bestemte medarbejdere i det pågældende teleselskab, der kan  

 sørge for det videre fornødne i forhold til  

 gennemførelsen af indgreb i meddelelseshemmeligheden.
 3.2.2. Ansvaret for etablering af aflytninger mv.
 Den nuværende struktur på telemarkedet, hvor  

 et selskab kan være ejer af de fysiske installationer, der  

 muliggør kommunikationen (netværk, centraler mv.), mens et andet  

 selskab varetager kundeforholdet, giver også i praksis anledning til  

 vanskeligheder.
 Det kan forekomme, at et selskab, der i en sådan  

 situation er ejer af de fysiske installationer, afviser politiets anmodning  

 om bistand med den begrundelse, at den pågældende abonnent ikke  

 er kunde hos selskabet, mens selskabet med kundeforholdet henviser til, at  

 man ikke teknisk har adgang til eksempelvis at etablere en aflytning.
 Den nærmere regulering af dette forhold efter den  

 foreslåede bemyndigelsesbestemmelse i retsplejelovens § 786,  

 stk. 5, kan i sagens natur ikke gribe ind i de ejendomsretlige forhold  

 vedrørende de tekniske installationer, men problemet vil f.eks. kunne  

 løses ved at fastsætte regler om et samarbejde i form af konkret  

 informationsudveksling mellem de berørte teleselskaber.
3.2.3. Politiets adgang til  

 abonnentoplysninger Efter § 34, stk. 3, i lov om konkurrence- og  

 forbrugerforhold på telemarkedet kan en telefonabonnent kræve, at  

 den pågældendes nummeroplysningsdata ikke oplyses i forbindelse  

 med udbud af nummeroplysningstjenester eller videregives til andre  

 (såkaldte hemmelige og udeladte numre). Uanset denne bestemmelse skal  

 disse nummeroplysningsdata altid videregives til forsyningspligtudbyderens  

 landsdækkende nummeroplysningstjeneste, jf. § 34, stk. 4, nr.  

 2. Efter § 34, stk. 5, kan oplysninger som nævnt i § 34,  

 stk. 4, nr. 2, alene videregives af forsyningspligtudbyderens  

 landsdækkende nummeroplysningstjeneste til brug for besvarelse af  

 henvendelser fra den offentlige alarmtjeneste.
Af bemærkningerne til § 34 fremgår, at  

 stk. 4, nr. 2, og stk. 5 skal sikre, at den  

 nummeroplysningsdatabase (»118«), som er omfattet af forsyningspligten,  

 indeholder alle telefonnumre, der er tildelt til slutbrugere og anvendes som  

 slutbrugernumre, med henblik på at sådanne nummer oplysningsdata  

 kan videregives til den offentlige alarmtjeneste, jf.
Folketingstidende  

 1999-2000, tillæg A, s. 6990-6991. Disse nummeroplysningsdata kan efter  

 de gældende bestemmelser ikke videregives til andre end alarmtjenesten.  

 Den offentlige alarmtjeneste omfatter alle de offentlige alarmfunktioner, der  

 bestrides af politiet, Københavns Brandvæsen og andre.
Politiet kan således ikke i forbindelse med en  

 efterforskning anvende databasen.
Forsyningspligtudbyderen (TDC Tele Danmark  

 A/S) er kun forpligtet til at udlevere oplysninger til politiet fra databasen  

 om abonnementsforhold, som den pågældende abonnent ønsker  

 hemmeligholdt, hvis der foreligger en editionskendelse, jf. retsplejelovens  

 § 806, jf. § 804.
 Politiet har ikke efter de gældende bestemmelser  

 mulighed for selv at træffe beslutning om edition   heller ikke i  

 tilfælde, hvor indgrebets øjemed ville forspildes, hvis  

 retskendelse skulle afventes.
 Der er i praksis to muligheder for at give politiet en  

 bedre og mere effektiv adgang til oplysninger om teleabonnenter.
Den første mulighed består i at give politiet  

 adgang til selv at træffe beslutning om edition.
Dette  

 muliggøres med den foreslåede ændring af retsplejelovens  

 regler om edition, jf. lovforslagets § 2, nr. 9. Der henvises herom til  

 pkt. 3.5. nedenfor samt til bemærkningerne til lovforslagets § 2,  

 nr. 9.
 Denne ændring vil indebære, at politiet enten  

   som hidtil   kan indhente en editionskendelse fra retten eller selv har  

 mulighed for at træffe beslutning om edition, hvor en retskendelse ikke  

 kan afventes, uden at indgrebets øjemed ville forspildes.
 Betingelserne for edition vil være opfyldt, hvis  

 efterforskningen vedrører en lovovertrædelse, der er undergivet  

 offentlig påtale, og der er grund til at antage, at de oplysninger, som  

 ønskes fremlagt kan tjene som bevis.
Der vil i praksis næppe forekomme tilfælde,  

 hvor disse betingelser ikke er opfyldt med hensyn til oplysninger om navn og  

 adresse på kunder til bestemte telefonnumre.
De praktiske problemer  

 opstår først og fremmest ved, at der går en vis tid, inden  

 teleselskaberne kan levere de ønskede oplysninger.
I praksis indhenter politiet ofte en editionskendelse  

 samtidig med kendelser om indgreb i meddelelseshemmeligheden i form af  

 teleoplysning eller udvidet teleoplysning, jf. retsplejelovens § 780,  

 stk. 1, nr. 3 og 4. Dette indebærer i praksis, at politiet har  

 adgang til abonnentoplysninger vedrørende de numre, som et indgreb i  

 meddelelseshemmeligheden måtte omfatte.
Dette løser dog ikke  

 problemet med ventetid på levering af oplysningerne.
Efter Justitsministeriets opfattelse findes det på  

 baggrund af det anførte ikke betænkeligt at vælge den  

 anden mulighed for at give politiet en bedre og mere effektiv adgang til  

 abonnentoplysninger.
Denne består i, at give politiet direkte (on-line)  

 adgang til oplysningerne i forsyningspligtudbyderens landsdækkende  

 nummeroplysningstjeneste, uden at der foreligger en kendelse eller beslutning  

 om edition.
Den således foreslåede ændring af  

 § 34, stk. 5, vil ikke indebære, at politiet i praksis  

 får adgang til oplysninger, som ikke i dag er tilgængelige for  

 politiet.
Formålet med forslaget er alene at sikre, at politiet  

 på den mest effektive måde selv kan søge og hente de  

 pågældende oplysninger i databasen.
På en række området har politiet  

 allerede i dag direkte adgang til oplysninger i forskellige databaser, der  

 indeholder personoplysninger.
Det gælder eksempelvis Det Centrale  

 Personregister (CPR), der bl.a. indeholder beskyttede adresseoplysninger.
Her  

 er det således ikke nødvendigt for politiet at rette henvendelse  

 til et folkeregister med en editionskendelse for at få adgang til de  

 ønskede oplysninger.
Tilsvarende har politiet adgang til oplysninger i  

 Centralregistret for Motorkøretøjer, der indeholder oplysninger  

 om navn og adresse på ejere af motorkøretøjer, der er  

 indregistreret i Danmark.
 Samtidig vil den foreslåede ordning reducere  

 politiets behov for at kunne kontakte teleselskaberne hele døgnet, jf.  

 pkt. 3.2.1. ovenfor.
En ordning som den foreslåede kendes i dag f.eks. i  

 norsk ret.
Efter § 9-3 i den norske lov om telekommunikation (teleloven)  

 af 23. juni 1995 har politiet adgang til oplysninger om navn, adresse,  

 telefonnummer og datakommunikationsadresse uden kendelse.
 Der henvises til lovforslagets § 3, nr. 2.
3.3.Ransagning 3.3.1. Gældende ret Retsplejelovens regler om ransagning, der er indsat ved  

 lov nr. 411 af 10. juni 1997, findes i lovens kapitel 73 (§§ 793-799).  

 Der henvises herom til Folketingstidende 1996-97, forhandlingerne, s.  

 2202-2215, 7453 og 7938, tillæg A, s. 2475-2538, samt tillæg B,  

 s. 988-993 og 1294-1299. Reglerne bygger på Strafferetsplejeudvalgets  

 betænkning 1159/1989 om ransagning under efterforskning.
Herudover indeholder retsplejeloven i §§ 759 og 761  

 regler om ransagning med henblik på at finde en mistænkt, der  

 skal anholdes, eller en person, der skal pågribes for at fuldbyrde en  

 straffedom eller forvandlingsstraffen for bøde.
Retsplejelovens  

 kapitel 71 om indgreb i meddelelseshemmeligheden indeholder desuden regler om  

 undersøgelse af breve, telegrammer og lignende under forsendelse, og  

 kapitel 72 indeholder regler om undersøgelse af en persons legeme og  

 visitation af det tøj, som den pågældende er  

 iført.
 Såfremt de i retsplejelovens kapitel 73 nævnte  

 betingelser er opfyldt, kan politiet ifølge § 793, stk. 1,  

 foretage ransagning af (1) boliger og andre husrum (f.eks. kontorer,  

 værksteder mv.), dokumenter, papirer og lignende (f.eks. elektronisk  

 lagrede dokumenter) og indholdet af aflåste genstande samt (2) andre  

 genstande og lokaliteter uden for husrum (f.eks. uaflåste tasker,  

 kufferter eller biler).
 Undersøgelser af lokaliteter eller genstande, som  

 er frit tilgængelige for politiet, er ikke omfattet af reglerne om  

 ransagning, jf. stk. 2.
 Efter § 794, stk. 1, må ransagning af  

 husrum og andre lokaliteter eller genstande, som en mistænkt  

 råder over, kun foretages, hvis (1) den pågældende med  

 rimelig grund er mistænkt for en lovovertrædelse, der er  

 undergivet offentlig påtale, og (2) ransagningen må antages at  

 være af væsentlig betydning for efterforskningen.
 Hvis der er tale om ransagning i medfør af  

 § 793, stk. 1, nr. 1, af boliger og andre husrum, dokumenter,  

 papirer og af indholdet af aflåste genstande kræves efter  

 stk. 2 desuden, at sagen angår en lovovertrædelse, der efter  

 loven kan medføre fængselsstraf, eller at der er bestemte grunde  

 til at antage, at der ved ransagningen kan findes bevis i sagen eller  

 genstande, der kan beslaglægges.
 Efter stk. 3, må der ikke foretages ransagning  

 af skriftlige meddelelser eller lignende, der findes hos en mistænkt,  

 hvis meddelelsen hidrører fra en person, der efter reglerne i  

 § 170 er udelukket fra at afgive forklaring som vidne i sagen (dvs.  

 præster, læger, forsvarere og advokater). Det samme gælder  

 materiale, som hidrører fra en person, der er omfattet af § 172  

 (redaktører og redaktionelle medarbejdere), når materialet  

 indeholder oplysninger, som den pågældende er fritaget for at  

 afgive forklaring om som vidne i sagen.
 Ransagning hos en person, der ikke er  

 mistænkt, må kun finde sted, såfremt (1)  

 efterforskningen vedrører en lovovertrædelse, der efter loven  

 kan medføre fængselsstraf, og (2) der er bestemte grunde til at  

 antage, at bevis i sagen eller genstande, der kan beslaglægges, kan  

 findes ved ransagningen, jf. § 795, stk. 1.
Ransagning kan herudover alene finde sted hos en  

person, der ikke er mistænkt, hvis den pågældende  

 skriftligt giver samtykke til ransagningen.
Sådan ransagning er ikke  

 omfattet af reglerne i retsplejelovens kapitel 73.
 I forbindelse med ransagning hos ikke mistænkte  

 personer, som efter § 170 er udelukket fra at afgive forklaring som  

 vidne i sagen, må der ikke foretages ransagning af breve og lignende  

 meddelelser mellem den mistænkte og den pågældende person  

 samt af den pågældendes notater vedrørende den  

 mistænkte, jf. § 795, stk. 2.
Kompetencen til at træffe afgørelse om  

 ransagning af genstande eller lokaliteter omfattet af § 793,  

 stk. 1, nr. 2, som en mistænkt har rådighed over, ligger hos  

 politiet.
I alle andre tilfælde træffes afgørelsen om  

 ransagning som udgangspunkt af retten ved kendelse, jf. § 796,  

 stk. 1-2.
Der gælder dog visse undtagelser fra kravet om  

 retskendelse.
Politiet kan således træffe beslutning om  

 ransagning, såfremt formålet med indgrebet ville forspildes, hvis  

 politiet skulle afvente retskendelse (»periculum in mora«), jf. § 796,  

 stk. 3. Hvis den, som indgrebet vedrører, anmoder herom, skal  

 politiet snarest og senest inden 24 timer forelægge sagen for retten  

 til godkendelse.
Inden retten træffer afgørelse efter  

 § 796, stk. 3, skal der gives den, mod hvis husrum, lokaliteter  

 eller genstande ransagningen retter sig, adgang til at udtale sig.
Retten kan  

 dog på begæring bestemme, at der ikke skal gives underretning om  

 afholdelsen af et retsmøde, eller at den pågældende skal  

 være udelukket fra at overvære et retsmøde helt eller  

 delvis, hvis hensynet til fremmede magter, til statens sikkerhed eller til  

 sagens opklaring undtagelsesvis gør det påkrævet, jf.  

 stk. 4.
 Såfremt ransagningen er rettet imod husrum,  

 lokaliteter eller genstande, som en mistænkt har rådighed over,  

 og denne skriftligt meddeler samtykke til, at ransagningen foretages, kan  

 beslutningen om ransagning ligeledes træffes af politiet, jf.  

 § 796, stk. 5. Endvidere kan politiet i forbindelse med opdagelse  

 eller anmeldelse af en forbrydelse træffe beslutning om ransagning af  

 gerningsstedet, hvis den person, der har rådighed over husrummet,  

 genstanden eller lokaliteten ikke er mistænkt, og det ikke er muligt  

 straks at komme i kontakt med den pågældende, jf. stk. 6.  

 Den pågældende skal i så fald snarest muligt gives  

 underretning om ransagningen.
Hvis den person, der har rådighed over husrummet,  

 lokaliteten eller genstanden, eller i dennes fravær andre personer  

 træffes til stede, skal politiet gøre de pågældende  

 bekendt med ransagningen og grundlaget herfor samt opfordre de  

 pågældende til at overvære ransagningen, jf. § 798,  

 stk. 2. Hvis ransagningen foretages på grundlag af en  

 retskendelse, skal retskendelsen forevises, hvis den pågældende  

 anmoder om det.
Hvis ransagningen foretages på grundlag af politiets  

 beslutning efter § 796, stk. 3, (»periculum in mora«), skal  

 politiet vejlede den pågældende om adgangen til at få  

 spørgsmålet indbragt for retten.
Den, der har rådighed over de lokaler mv., der  

 ransages, kan desuden kræve, at et af den pågældende  

 udpeget vidne er til stede under ransagningen, medmindre tidsmæssige  

 eller efterforskningsmæssige grunde taler imod det.
Såfremt  

 ransagningens øjemed gør det påkrævet, herunder  

 hvis der lægges hindringer i vejen for ransagningens  

 gennemførelse, kan politiet bestemme, at de personer, der  

 træffes til stede, fjernes, mens ransagningen foregår.
Hvis der ikke træffes nogen til stede, når en  

 ransagning efter § 793, stk. 1, nr. 1, skal foretages, skal  

 politiet ifølge § 798, stk. 3, så vidt muligt tilkalde  

 to husfæller eller andre vidner til at overvære ransagningen.  

 Når ransagningen er gennemført, skal politiet underrette den  

 person, som har rådighed over husrummet eller genstanden om  

 ransagningen.
Hvis ransagningen er foretaget efter reglen i § 796,  

 stk. 3, (»periculum in mora«), skal politiet endvidere underrette den  

 pågældende om adgangen til at få spørgsmålet  

 indbragt for retten.
 Såfremt det er af afgørende betydning for  

 efterforskningen, at ransagningen foretages, uden at den mistænkte  

 eller andre gøres bekendt hermed (hemmelig ransagning), kan retten  

 efter § 799, stk. 1, hvis efterforskningen angår en  

 forsætlig overtrædelse af straffelovens kapitel 12 (forbrydelser  

 mod statens selvstændighed og sikkerhed) eller 13 (forbrydelser mod  

 statsforfatningen og de øverste statsmyndigheder mv.) eller en  

 overtrædelse af straffelovens § 191 (grove narkotikaforbrydelser),  

 eller § 237 (drab), ved kendelse træffe bestemmelse herom og om,  

 at reglerne i § 798, stk. 2, 1.-4. pkt., og stk. 3 fraviges.  

 Dette gælder dog ikke med hensyn til ransagning af husrum, andre  

 lokaliteter eller genstande, når den som har rådighed herover,  

 efter reglerne i § 170 er udelukket fra eller efter reglerne i  

 § 172 er fritaget for at afgive forklaring som vidne i sagen.
For hemmelig ransagning gælder endvidere reglerne i  

 retsplejelovens § 783, stk. 2 og 3, § 784, § 785 og  

 § 788, jf. stk. 2. Efter disse bestemmelser skal retten, hvis der  

 afsiges kendelse om hemmelig ransagning, i kendelsen angive det tidsrum,  

 inden for hvilket indgrebet kan foretages.
Dette tidsrum skal være  

 så kort som muligt og må ikke overstige 4 uger (§ 783,  

 stk. 2). Tidsrummet kan forlænges ved en ny kendelse, men  

 højst med 4 uger ad gangen.
Politiet kan træffe beslutning om at  

 foretage indgrebet uden forudgående retskendelse, hvis indgrebets  

 øjemed ville forspildes, hvis retskendelse skulle afventes.
I så  

 fald skal politiet snarest og senest inden 24 timer forelægge sagen for  

 retten (§ 783, stk. 2).
 Inden retten træffer afgørelse om hemmelig  

 ransagning, skal der beskikkes advokat for den, som indgrebet  

 vedrører, og advokaten skal have lejlighed til at udtale sig  

 (§ 784, stk. 1). Advokaten må ikke give de modtagne  

 oplysninger videre til andre eller uden politiets samtykke sætte sig i  

 forbindelse med den, overfor hvem indgrebet er begæret foretaget  

 (§ 785, stk. 1).
Efter afslutningen af en hemmelig ransagning skal der  

 gives underretning om indgrebet.
Hvis den pågældende har  

 været mistænkt i sagen, skal der endvidere gives underretning  

 herom og om, hvilken lovovertrædelse mistanken har angået  

 (§ 788, stk. 1). Underretning gives af den byret, som har truffet  

 afgørelse om indgrebet (§ 788, stk. 3). Underretning gives  

 snarest muligt, såfremt politiet ikke senest 14 dage efter  

 udløbet af det tidsrum, for hvilket ransagningen har været  

 tilladt, har anmodet om undladelse af eller udsættelse med  

 underretning.
 Såfremt underretning vil være til skade for  

 efterforskningen, eller omstændighederne i øvrigt taler imod  

 underretning, kan retten efter begæring af politiet beslutte, at  

 underretning skal undlades eller udsættes i et nærmere fastsat  

 tidsrum, der kan forlænges ved senere beslutning (§ 788,  

 stk. 4). Hvis der i medfør af § 784, stk. 1, er  

 beskikket advokat for den pågældende, skal advokaten have  

 lejlighed til at udtale sig, inden retten træffer beslutning om at  

 undlade eller udsætte underretningen.
3.3.2. Justitsministeriets overvejelser 3.3.2.1. Hemmelig ransagning Efter bestemmelsen i retsplejelovens § 799 kan  

 politiet gennemføre en ransagning, uden at den mistænkte eller  

 andre umiddelbart gøres bekendt hermed, og uden at der tilkaldes  

 vidner til ransagningen (hemmelig ransagning). Bestemmelsen er i dag  

 begrænset til efterforskningen af sager, der angår  

 forsætlige overtrædelser af straffelovens kapitel 12 eller 13  

 eller overtrædelse af straffelovens § 191 (grov  

 narkotikakriminalitet) og § 237 (drab).
Hemmelig ransagning kan som udgangspunkt kun foretages  

 efter forudgående retskendelse.
Hvis indgrebets øjemed ville  

 forspildes, dersom retskendelse skulle afventes (»periculum in mora«), kan  

 politiet dog træffe beslutning om indgrebet, der i så fald  

 snarest muligt og inden 24 timer skal forelægges for retten.
 Der henvises til pkt. 3.3.1. ovenfor.
 På baggrund af det nye trusselsbillede, der er  

 opstået i forlængelse af terrorangrebene mod USA den 11.  

 september 2001, har Justitsministeriet overvejet behovet for at udvide  

 politiets adgang til efter rettens bestemmelse at foretage sådan  

 hemmelig ransagning.
 Formålet med en ransagning er ofte at konstatere, om  

 bestemte genstande, papirer eller lignende findes på et bestemt sted,  

 og i visse tilfælde er det afgørende for ikke at afsløre  

 en igangværende efterforskning for de mistænkte eller personer  

 med kendskab til disse, at ransagningen foretages uden underretning af  

 mistænkte eller andre og uden, at der tilkaldes vidner til  

 ransagningen.
 Det gælder f.eks. i narkotikasager, hvis  

 formålet med ransagningen er at konstatere, om en forventet sending  

 narkotika er kommet i mistænktes besiddelse, således at den  

 fortsatte efterforskning også kan afsløre eventuelle aftagere af  

 stoffet.
 Efter Justitsministeriets opfattelse kan adgangen for  

 politiet til at foretage hemmelig ransagning ligeledes have afgørende  

 betydning for efterforskningen af visse meget alvorlige  

 straffelovsovertrædelser, der efter sin karakter f.eks. kan forekomme i  

 forbindelse med eller som led i egentlige terrorhandlinger, og som ikke er  

 omfattet af politiets nuværende adgang til at foretage sådanne  

 indgreb.
 Dette gælder navnlig sager om overtrædelse af  

 straffelovens § 180 om kvalificeret brandstiftelse, § 183,  

 stk. 1 og 2, om forvoldelse af sprængning og spredning af  

 skadevoldende luftarter, jernbaneulykke m.m., § 183 a om flykapring,  

 § 186, stk. 1, om forvoldelse af fare for menneskers liv eller  

 helbred ved at tilsætte vandbeholdninger sundhedsfarlige stoffer mv.,  

 § 187, stk. 1, om at tilsætte gift eller andre lignende  

 stoffer til ting, som er bestemt til forhandling eller udbredt benyttelse mv.  

 samt særligt grove våbenlovsovertrædelser omfattet af  

 § 192 a.
 Adgang til at kunne hemmeligholde efterforskningen i  

 sådanne sager om meget alvorlig kriminalitet vil f.eks. kunne  

 være af afgørende betydning, hvis der formodes at være  

 flere ukendte medgerningsmænd til forbrydelsen, og hemmeligholdelse af  

 efterforskningen derfor er nødvendig for, at disse kan identificeres  

 og anholdes.
 Dette kan f.eks. være tilfældet i en sag, hvor  

 politiet har mistanke om, at en flykapring er under forberedelse, og hvor  

 fundet under en ransagning af meddelelser mellem de mistænkte,  

 »drejebøger« for aktionen, kort over bestemte områder eller  

 lignende kan indebære en meget væsentlig forbedring af politiets  

 mulighed for at gribe ind over for den planlagte kriminalitet.
 Endvidere vil det kunne være af væsentlig  

 betydning, at en ransagning efter bestemmelsen i retsplejelovens § 759  

 for at eftersøge og anholde en person, som er mistænkt for at  

 have planlagt eller udført omfattende brandstiftelse, forgiftning  

 eller flykapring mv., kan gennemføres uden umiddelbar underretning for  

 ikke at advare den eftersøgte person.
 For at forbedre politiets efterforskningsmuligheder i de  

 nævnte meget alvorlige sager finder Justitsministeriet derfor, at der  

 er behov for at udvide politiets adgang til at foretage hemmelig ransagning  

 til også at omfatte disse særlig grove  

 straffelovsovertrædelser.
 Der henvises til lovforslagets § 2, nr. 5.
3.3.2.2. Gentagne ransagninger uden umiddelbar underretning Efter retsplejelovens § 799, stk. 2, jf.  

 § 783, stk. 2 og 3, skal retten, når den træffer  

 beslutning om gentagne ransagninger uden umiddelbar underretning (hemmelig  

 ransagning), i kendelsen fastsætte et tidsrum på højst 4  

 uger, inden for hvilket indgrebet kan foretages.
 Når der er foretaget hemmelig ransagning, skal  

 retten efter § 799, stk. 2, jf. § 788, senest 14 dage efter  

 udløbet af det tidsrum, for hvilket indgrebet har været tilladt,  

 underrette den, der har rådighed over de lokaler, der har været  

 ransaget, medmindre politiet forinden har anmodet om undladelse af eller  

 udsættelse med underretningen, jf. § 788, stk. 4.
 Der henvises til pkt. 3.3.1. ovenfor.
 Ved en kendelse afsagt af Vestre Landsret den 2. juni 1998  

 fandt to dommere i landsretten, at der ved én og samme retskendelse  

 kan træffes bestemmelse om, at politiet inden for den frist på  

 højest 4 uger, som retten i medfør af kendelsen skal  

 fastsætte for indgrebets foretagelse, kan foretage flere ransagninger,  

 mens én dommer ikke fandt tilstrækkelig hjemmel hertil.
Tre måneder senere nåede Østre Landsret  

 til det modsatte resultat.
I denne sag, der vedrørte  

 narkotikakriminalitet, tillod byretten   i overensstemmelse med den tidligere  

 kendelse afsagt af Vestre Landsret   politiet at foretage flere  

 enkeltstående ransagninger inden for en nærmere angivet periode  

 på 4 uger. Østre Landsret fandt kun grundlag for at tillade  

 én ransagning inden for perioden og henviste til, at der ikke uden  

 nærmere holdepunkter i ordlyden af retsplejelovens § 799 eller  

 denne bestemmelses forarbejder er tilstrækkelig klar hjemmel til, at en  

 kendelse om tilladelse til ransagning efter § 799 kan udstrækkes  

 til at omfatte mere end én ransagning inden for den i kendelsen  

 anførte periode.
Højesteret stadfæstede Østre  

 Landsrets kendelse i henhold til de af landsretten anførte grunde.  

 Afgørelsen er gengivet i  Ugeskrift for Retsvæsen 1999, side  

 985.
 En kendelse om hemmelig ransagning kan således efter  

 Højesterets fortolkning af de nugældende regler kun omfatte en  

 enkelt ransagning inden for den i kendelsen anførte periode.
 Formålet med en ransagning er som nævnt typisk  

 at konstatere, om bestemte genstande, papirer eller lignende findes på  

 et bestemt sted, og i visse tilfælde er det afgørende for ikke  

 at afsløre en igangværende efterforskning for de mistænkte  

 eller personer med kendskab til disse, at ransagningen foretages uden  

 underretning af mistænkte eller andre og uden tilkaldelse af  

 vidner.
 Det gælder f.eks. i narkotikasager og sager om  

 særligt grove våbenlovsovertrædelser, jf. straffelovens  

 § 192 a, hvis formålet med ransagningen er at konstatere, om en  

 forventet sending narkotika eller våben er kommet i mistænktes  

 besiddelse, således at den fortsatte efterforskning også kan  

 afsløre eventuelle aftagere af stoffet eller våbnene.
 Hemmelig ransagning kan også være  

 nødvendig, hvis politiet har mistanke om, at meget alvorlig  

 kriminalitet   f.eks. en flykapring   er under forberedelse, og hvor fundet  

 under en ransagning af meddelelser mellem de mistænkte,  

 »drejebøger« for aktionen, kort over bestemte områder eller  

 lignende kan indebære en meget væsentlig forbedring af politiets  

 mulighed for at gribe ind over for den planlagte kriminalitet.
Endvidere vil det i sager om meget alvorlig kriminalitet  

 kunne være af betydning, at en ransagning efter bestemmelsen i  

 retsplejelovens § 759 for at eftersøge og anholde en  

 mistænkt kan gennemføres uden umiddelbar underretning for ikke  

 at advare den eftersøgte person.
Der henvises i øvrigt til pkt.  

 3.3.2.1. ovenfor.
Der vil efter Justitsministeriets opfattelse i alle de  

 nævnte tilfælde kunne være behov for at gennemføre  

 flere hemmelige ransagninger.
Det gælder bl.a., hvor narkotika eller  

 våben ikke findes ved den første ransagning, men hvor der  

 fortsat er mistanke om, at levering på det pågældende sted  

 vil ske inden for kort tid, eller hvor en ransagning på grund af  

 risikoen for afsløring af efterforskningen har måttet  

 gennemføres under tidspres, således at der ikke har været  

 mulighed for en nærmere gennemgang af papirer eller lignende.  

 Også hvis ransagning gennemføres for at eftersøge og  

 anholde en mistænkt, som politiet formoder vil indfinde sig på en  

 bestemt adresse, kan der være et væsentligt praktisk behov for at  

 gennemføre flere hemmelige ransagninger.
Det er Justitsministeriets opfattelse, at det i  

 sådanne situationer er ubetænkeligt, at retten ved én  

 kendelse kan tillade politiet at foretage flere ransagninger.
Det overlades  

 således til retten at vurdere, om der i den konkrete sag er et behov  

 herfor.
Det foreslås derfor, at der i retsplejelovens  

 § 799 indføjes en hjemmel til, at retten kan bestemme, at der  

 inden for det tidsrum på indtil 4 uger, der fastsættes efter  

 stk. 2, kan foretages gentagne hemmelige ransagninger.
Retten skal i  

 kendelsen tage stilling til antallet af gentagne hemmelige ransagninger, som  

 politiet kan gennemføre inden for den fastsatte frist.
Hvis  

 særlige grunde taler derfor kan retten fastsætte, at politiet kan  

 foretage et ubestemt antal hemmelige ransagninger.
 Der henvises til lovforslagets § 2, nr. 6.
3.4. Aflæsning af oplysninger i informationssystemer  

 (dataaflæsning) 3.4.1.Gældende ret En kendelse om tilladelse til ransagning af bolig eller  

 andet husrum giver normalt politiet adgang til at undersøge det  

 løsøre, der befinder sig i eller på ejendommen.  

 Ransagningen omfatter således inventar og papirer i boligen, samt  

 indholdet af aflåste genstande, jf. retsplejelovens § 793,  

 stk. 1, nr. 1.
Ransagningen omfatter også undersøgelse af  

 elektroniske medier, der på samme måde som papirer er egnede til  

 at være bærere af et meningsindhold.
Det vil derfor være  

 ransagning, hvis politiet aflæser en diskette, der findes under en  

 ransagning, eller oplysninger, der er lagret i hukommelsen på en  

 computer, ligesom det anses for ransagning at afspille en besked, der  

 tidligere er indtalt på en telefonsvarer.
Der vil ligeledes være tale om ransagning, hvis  

 politiet aflæser elektroniske meddelelser (e-breve mv.), som den  

 mistænkte har modtaget, eller kopier af e-breve, som den  

 mistænkte har afsendt.
En sådan ransagning kan eventuelt  

 foregå uden, at den mistænkte eller andre gøres bekendt  

 hermed og uden tilkaldelse af vidner efter bestemmelsen i retsplejelovens  

 § 799 om hemmelig ransagning.
 Derimod vil »aflytning« af kommunikationen  

 (korrespondancen) mellem en mistænkts computer og andre computere  

 ligesom aflytning af en telefonsamtale   være et indgreb i  

 meddelelseshemmeligheden, der er omfattet af reglerne i retsplejelovens  

 kapitel 71.
Reglerne om ransagning giver således ikke politiet  

 adgang til   f.eks. via telefonnettet   at aflytte digitale meddelelser i  

 form af elektronisk post (e-post) mv. under disses forsendelse.
Sådanne  

 indgreb må derfor finde sted efter reglerne i retsplejelovens kapitel  

 71 om indgreb i meddelelseshemmeligheden.
 Om afgrænsningen over for andre straffeprocessuelle  

 indgreb henvises til betænkning nr. 1159/1989 om ransagning og  

 beslaglæggelse, s. 39-42, betænkning nr. 1377/1999 om  

 børnepornografi og IT-efterforskning, s. 72-78, og Folketingstidende  

 2000-01, tillæg A, s. 5714-5715.
Det har i nogle tilfælde vist sig praktisk umuligt  

 at gennemføre aflytning af kommunikation i form af e-post, selv om  

 lovens betingelser herfor er opfyldt.
Et sådant tilfælde  

 forelå i en sag, hvor Højesteret afsagde kendelse den 19. marts  

 2001. Kendelsen er gengivet i Ugeskrift for Retsvæsen 2001, side  

 1276.
 I denne sag, der vedrørte narkotikahandel, var  

 betingelserne i retsplejeloven for at foretage aflytning af telekommunikation  

 i form af e-post, der blev afsendt fra en computer i en lejlighed i en  

 etageejendom, samt for at pålægge danske teleselskaber at oplyse  

 politiet, hvilke kommunikationsapparater der havde været sat i  

 forbindelse med denne computer, opfyldt.
Teknisk var det imidlertid ikke muligt for politiet at  

 gennemføre aflytningen, da installation af aflytningsudstyret i  

 ejendommen medførte stor risiko for, at efterforskningen ville blive  

 afsløret.
Desuden var det ikke muligt for politiet at »sortere« e-post  

 afsendt fra mistænktes computer fra den e-post, som blev afsendt af  

 andre beboere fra andre computere i den pågældende ejendom.
Politiet anmodede på den baggrund tillige om rettens  

 tilladelse til at installere et såkaldt »sniffer-program« i den  

 mistænktes computer.
Ved et sådant program ville politiet uden  

 den mistænktes vidende automatisk få tilsendt kopi af alle  

 elektroniske meddelelser, som blev afsendt fra den mistænktes  

 computer.
Dette særlige edb-program indebærer endvidere  

 mulighed for, at politiet kan registrere samtlige indtastninger, som brugeren  

 af computeren foretager.
Programmet kan således registrere og  

 videresende oplysning til politiet om, at computeren bliver åbnet, at  

 der foretages opkald til internetadresser   f.eks. hjemmesider   samt  

 indtastninger i øvrigt på computeren, herunder oprettelse,  

 indtastning og redigering af dokumenter, regnskaber mv.
Byretten og en dommer i landsretten afviste indgrebet  

 under henvisning til, at bestemmelsen i § 791 a, stk. 3, om  

 særlig kvalificeret observation efter sin ordlyd alene vedrører  

 observation af personer, der befinder sig i en bolig eller andet husrum, og  

 at indgrebet ikke kunne anses for omfattet af en analogi af bestemmelsen.
To  

 dommere i landsretten fandt derimod, at anvendelse af dette edb-program kunne  

 sidestilles med indgreb efter § 791 a, stk. 3, og ikke var mere  

 indgribende end sådanne foranstaltninger.
Landsretten tillod derfor  

 indgrebet efter retsplejelovens § 791 a, stk. 3, eller denne  

 bestemmelses analogi.
 Højesteret udtalte, at foranstaltningen mest  

 nærliggende må sidestilles med gentagen hemmelig ransagning, og  

 tiltrådte på den baggrund og af de grunde, der var anført  

 af byretten og af én dommer i landsretten, byrettens kendelse om ikke  

 at tillade indgrebet.
Det bemærkes i den forbindelse, at Højesteret  

 tidligere i en kendelse, der er gengivet i Ugeskrift for Retsvæsen  

 1999, side 985, og som er omtalt nærmere under pkt. 3.4.2.2.  

 ovenfor, har udtalt, at en kendelse om hemmelig ransagning efter § 799  

 kun kan omfatte en enkelt ransagning inden for den periode, der er fastsat  

 for foretagelse af indgrebet.
Det var på denne baggrund ikke muligt at  

 tillade indgrebet efter reglerne om hemmelig ransagning.
 Som nævnt ovenfor har politiet ved hemmelig  

 ransagning mulighed for   hvis det i øvrigt er praktisk muligt   at  

 skaffe sig adgang til alle de elektroniske dokumenter, som opbevares i  

 computeren, herunder også modtagne e-breve og kopier af afsendte  

 e-breve.
 Den nævnte højesteretskendelse  

 indebærer imidlertid, at det efter de nugældende regler ikke er  

 muligt at skaffe de samme oplysninger, hvis undersøgelsen af  

 materialet i computeren sker ved en løbende aflæsning, der  

 foretages af politiet fra et andet sted.
3.4.2. Justitsministeriets overvejelser Som det fremgår ovenfor, består der allerede  

 efter de gældende regler mulighed for, at politiet kan gøre sig  

 bekendt med kommunikation mellem computere mv., og at politiet ved ransagning  

   evt. hemmelig ransagning   kan gøre sig bekendt med alle  

 registreringer i en computer, herunder modtagne elektroniske meddelelser og  

 kopier af sådanne meddelelser, der er afsendt.
 På grund af tekniske forhold og som følge af  

 risikoen for afsløring af indgrebene, er det imidlertid ikke i alle  

 tilfælde muligt at udnytte denne eksisterende adgang for politiet til  

 at gøre sig bekendt med elektroniske meddelelser og materiale i en  

 computer.
 Bl.a. i lyset af terrorangrebet mod USA den 11. september  

 2001, er det Justitsministeriets opfattelse, at politiet i forbindelse med  

 efterforskningen af alvorlig kriminalitet   f.eks. gennem installering af  

 særlige edb-programmer (»sniffer-programmer«)   kan have behov for  

 løbende at kunne registrere indholdet og anvendelsen af bestemte  

 computere mv.
Dette gælder efter Justitsministeriets opfattelse  

 navnlig i forbindelse med efterforskningen i sager om overtrædelse af  

 straffelovens kapitel 12 (forbrydelser mod statens selvstændighed og  

 sikkerhed) og kapitel 13 (forbrydelser mod statsforfatningen og de  

 øverste statsmyndigheder mv.) eller en overtrædelse af  

 straffelovens § 180 om kvalificeret brandstiftelse, § 183,  

 stk. 1 og 2, om forvoldelse af sprængning og spredning af  

 skadevoldende luftarter, jernbaneulykke m.m., § 183 a om flykapring,  

 § 186, stk. 1, forvoldelse af fare for menneskers liv eller helbred  

 ved at tilsætte vandbeholdninger sundhedsfarlige stoffer mv.,  

 § 187, stk. 1, om at tilsætte gift eller andre lignende  

 stoffer til ting, som er bestemt til forhandling eller udbredt benyttelse  

 mv., § 191, om grove narkotikaforbrydelser, § 192 a om  

 særligt grove våbenlovsovertrædelser samt § 237 om  

 drab.
En række af disse straffelovsovertrædelser kan efter deres  

 karakter bl.a. tænkes at finde sted som led i eller i forbindelse med  

 egentlige terrorhandlinger.
Det kan således f.eks. være nødvendigt  

 for politiet at kunne foretage løbende aflæsning af ikke  

 offentligt tilgængelige oplysninger i informationssystemer (f.eks. en  

 personlig computer), som politiet er vidende om anvendes til  

 udfærdigelse af en »drejebog« for kriminelle aktiviteter, herunder  

 terroraktioner.
På samme måde kan politiet have behov for  

 løbende at kunne aflæse oplysninger i computere mv., der  

 anvendes til fremstilling af falske pas, pengesedler eller andre falske  

 dokumenter.
På denne baggrund foreslås der indsat en ny  

 bestemmelse i retsplejelovens § 791 b, der giver politiet mulighed for,  

 at anvende f.eks. de såkaldte »sniffer-programmer« eller andet udstyr  

 med henblik på, at der løbende tilsendes politiet kopi af ikke  

 offentligt tilgængelige oplysninger (herunder e-post og andre  

 indtastninger mv.) i et informationssystem.
Det foreslås, at indgrebet  

 betegnes »dataaflæsning«.
Dataaflæsning vil ligeledes omfatte  

 elektroniske meddelelser, som er sendt til den mistænkte, og som  

 opbevares i computerens hukommelse.
 Det bemærkes i øvrigt, at en adgang for  

 politiet til at anvende sådanne edb-programmer mv. i nogle  

 tilfælde også vil give politiet mulighed for at læse  

 elektroniske meddelelser, der sendes til eller fra en mistænkt via en  

 computer mv., i tilfælde, hvor dette ellers ikke er muligt, fordi der  

 benyttes kryptering, der medfører at meddelelsen ikke kan »aflyttes«  

 under forsendelsen.
Den foreslåede bestemmelse i § 791 b giver  

 politiet mulighed for at foretage dataaflæsning i informationssystemer  

 af oplysninger, som ikke er offentligt tilgængelige.
Aflæsning af  

 oplysninger, som er offentligt tilgængelige, således at der  

 også er fri adgang til oplysningerne for politiet, udgør ikke i  

 sig selv et straffeprocessuelt tvangsindgreb, og er derfor ikke omfattet af  

 reguleringen.
 Betingelserne for indgreb i form af dataaflæsning  

 foreslås udformet med udgangspunkt i navnlig de betingelser, der  

 gælder for indgreb i meddelelseshemmeligheden, jf. § 781,  

 stk. 1, og hemmelig ransagning, jf. § 799. Det foreslås  

 således som betingelse, at indgrebet må antages at være af  

 afgørende betydning for efterforskningen (indikationskravet), og at  

 der er bestemte grunde til at antage, at den vedrørte computer  

 anvendes i forbindelse den pågældende forbrydelse  

 (mistankekravet).
 Adgangen til at foretage løbende aflæsning af  

 ikke offentligt tilgængelige oplysninger i informationssystemer  

 foreslås endvidere begrænset til kun at omfatte sager, hvor  

 politiet efterforsker en af de meget alvorlige  

 straffelovsovertrædelser, der kan danne grundlag for hemmelig  

 ransagning.
 Det bemærkes i øvrigt, at oplysning om  

 telekommunikation og oplysning om indholdet af computere mv.   i det omfang  

 det er praktisk/teknisk muligt   fortsat vil kunne tilvejebringes efter de  

 gældende regler om teleaflytning eller ransagning.
 Om den nærmere udformning af betingelserne for  

 indgrebet og om de formelle regler, der skal iagttages i forbindelse hermed,  

 henvises i øvrigt bemærkningerne til lovforslagets § 2, nr.  

 4.
Det tilføjes, at Justitsministeriet, under hensyn  

 til Højesterets udtalelse om, at anvendelsen af et »sniffer-program«  

 mest nærliggende må sidestilles med gentagen hemmelig ransagning,  

 har overvejet, om hjemmelen til sådanne indgreb snarere burde  

 tilvejebringes ved en ændring af bestemmelserne om hemmelig ransagning.  

 Ransagning indebærer imidlertid efter en traditionel opfattelse, at  

 politiet er fysisk til stede på den lokalitet, der skal ransages.
Da  

 det nye indgreb endvidere har en vis lighed med rumaflytning og observation  

 af personer i bolig og andre husrum, fordi oplysningerne tilvejebringes ved  

 hjælp af teknisk udstyr, uden at politiet er fysisk  

 tilstedeværende på det pågældende sted, har  

 Justitsministeriet fundet, at bestemmelsen bør indsættes i  

 retsplejelovens kapitel 71, der indeholder reglerne om indgreb i  

 meddelelseshemmeligheden og om observation.
3.5. Edition 3.5.1. Gældende ret Reglerne om edition findes i retsplejelovens kapitel 74  

 (§§ 801-807 d). Bestemmelserne har fået deres nuværende  

 udformning ved lov nr. 229 af 21. april 1999, der er udarbejdet på  

 grundlag af Strafferetsplejeudvalgets betænkning nr. 1223/1991 om  

 beslaglæggelse og edition under efterforskning.
Der henvises herom til  

 Folketingstidende 1998-99, forhandlingerne, s. 244-252, 5204-5209 og  

 5328-5329, tillæg A, s. 828-913, samt tillæg B, s. 462-468.
 Formålet med loven var på baggrund af  

 Strafferetsplejeudvalgets betænkning bl.a. at foretage en revision og  

 modernisering af retsplejelovens regler om beslaglæggelse og  

 edition.
 Efter retsplejelovens § 804, stk. 1, kan der som  

 led i efterforskningen af en lovovertrædelse, der er undergivet  

 offentlig påtale, meddeles en person, som ikke er mistænkt,  

 pålæg om at forevise eller udlevere genstande (edition), som den  

 pågældende har rådighed over, hvis der er grund til at  

 antage, at genstanden kan tjene som bevis, bør konfiskeres eller ved  

 lovovertrædelsen er fravendt nogen, som kan kræve den  

 tilbage.
Edition er et mere skånsomt alternativ til  

 ransagning.
Det kan endvidere være et egnet middel til at fremskaffe  

 effekter, der ikke eller kun vanskeligt vil kunne fremskaffes på anden  

 måde, f.eks. fordi effekterne er skjult eller utilgængelige for  

 politiet.
Det er retten, der afgør, hvad der i hvert enkelt  

 tilfælde skal forevises eller udleveres, jf. § 806,  

 stk. 2.
 Hvis en genstand er udleveret til politiet efter  

 pålæg om edition, finder reglerne om beslaglæggelse hos  

 ikke mistænkte personer (§ 803, stk. 1) tilsvarende  

 anvendelse, jf. § 804, stk. 2. Dette indebærer bl.a., at der  

 efter retsplejelovens § 189 kan gives et tavshedspålæg til  

 den, der får et pålæg om edition, hvis hensynet til  

 fremmede magter, statens sikkerhed, eller opklaringen af alvorlige  

 forbrydelser taler for det.
 Efter § 804, stk. 4, kan der ikke gives  

 pålæg om edition i tilfælde, hvor vedkommende ville  

 være udelukket eller fritaget for at afgive forklaring som vidne, jf.  

 retsplejelovens §§ 169-172 (f.eks. på grund af tavshedspligt,  

 risiko for straf, tab af velfærd eller anden væsentlig skade for  

 vidnet eller vidnets nærmeste samt journalisters kildebeskyttelse).
 Pålæg om edition må ligeledes ikke  

 meddeles, hvis indgrebet står i misforhold til sagens betydning og det  

 tab eller den ulempe, som indgrebet kan antages at medføre, jf.  

 § 805, stk. 1.
 Hvis politiets anmodning om forelæggelse eller  

 udlevering af bestemte genstande ikke imødekommes, træffer  

 retten efter begæring fra politiet afgørelse om  

 pålæg om edition, jf. § 806, stk. 1. Efter stk. 2  

 træffes rettens afgørelse ved kendelse, hvori retten skal  

 anføre de konkrete omstændigheder i sagen, der medfører,  

 at betingelserne for indgrebet er opfyldt.
Inden retten træffer afgørelse om  

 pålæg af edition efter § 804, skal den, der har  

 rådighed over genstanden, have adgang til at udtale sig, jf.  

 § 806, stk. 6. Retten kan efter anmodning bestemme, at der ikke  

 skal gives underretning om afholdelsen af et retsmøde, eller at den  

 pågældende skal være udelukket fra at overvære et  

 retsmøde helt eller delvis, hvis hensynet til fremmede magter, til  

 statens sikkerhed eller til sagens opklaring undtagelsesvis gør det  

 påkrævet.
Pligten til at høre den, der har rådighed  

 over dokumentet, gælder endvidere ikke, hvis rettens afgørelse  

 skal danne grundlag for en international retsanmodning om edition.
 Det er politiets opgave, ved henvendelse til den mod hvem  

 indgrebet er rettet, at sørge for, at en kendelse om edition opfyldes,  

 jf. § 807, stk. 2. Såfremt den pågældende uden  

 lovlig grund nægter at efterkomme et editionspålæg, kan  

 retten træffe beslutning om anvendelse af de i § 178 nævnte  

 tvangsmidler (dvs. bøde, tvangsbøder, forvaring mv.). Retten  

 kan dog vælge i stedet at afsige kendelse om ransagning og  

 beslaglæggelse, såfremt betingelserne herfor er opfyldt.
 Der er ikke efter de gældende regler om edition  

 adgang for politiet til at træffe beslutning om  

 editionspålæg, i tilfælde hvor formålet med editionen  

 af hensyn til sagens hastende karakter vil forspildes, hvis politiet  

 først skal indhente retskendelse (»periculum in mora«).
3.5.2. Justitsministeriets overvejelser For en række andre straffeprocessuelle tvangsindgreb  

 end edition gælder, at politiet kan træffe en foreløbig  

 beslutning om foretagelse af det pågældende tvangsindgreb, hvis  

 indgrebets øjemed ville forspildes ved at afvente en retskendelse  

 (»periculum in mora«).
Således kan politiet f.eks. træffe beslutning  

 om beslaglæggelse jf. § 806, stk. 3, hvis indgrebets  

 øjemed ville forspildes ved at afvente retskendelse.
Hvis den, som  

 beslaglæggelsen retter sig imod, fremsætter anmodning om det,  

 skal politiet snarest muligt og senest inden 24 timer forelægge sagen  

 for retten, der herefter ved kendelse afgør, om beslaglæggelsen  

 kan godkendes.
Politiet skal vejlede den pågældende om adgangen  

 til at få spørgsmålet om beslaglæggelsens lovlighed  

 indbragt for retten, jf. § 807, stk. 1, 3. pkt.
 Beslaglæggelse i medfør af § 802,  

 stk. 3, af hele den mistænktes formue eller en del af denne kan  

 dog kun ske efter (forudgående) retskendelse, jf. § 806,  

 stk. 4. Det samme gælder efter bestemmelsen om  

 beslaglæggelse af trykte skrifter eller lyd- eller billedprogrammer  

 omfattet af medieansvarsloven, når der skal gøres ansvar  

 gældende på grund af disses indhold.
Efter § 806, stk. 5, skal der være givet  

 den, mod hvem beslaglæggelsen retter sig, adgang til at udtale sig,  

 inden retten træffer afgørelse om, hvorvidt politiets  

 beslaglæggelse efter stk. 3 kan godkendes.
Retten kan på  

 begæring bestemme, at der ikke skal gives underretning om afholdelsen  

 af et retsmøde, eller at den pågældende skal være  

 udelukket fra at overvære et retsmøde helt eller delvis, hvis  

 hensynet til fremmede magter, til statens sikkerhed eller til sagens  

 opklaring undtagelsesvis gør det påkrævet.
 Efter Justitsministeriets opfattelse kan der opstå  

 situationer, hvor det er nødvendigt for politiets efterforskning af en  

 lovovertrædelse, at dokumenter eller andre genstande   gennem  

 pålæg om edition   kan kræves forevist eller udleveret  

 hurtigt og uden først at skulle afvente retskendelse.
 Dette kan f.eks. tænkes at være relevant i en  

 situation, hvor politiet har behov for øjeblikkelig udlevering af  

 passagerlister mv., der f.eks. opbevares elektronisk af et flyselskab, og som  

 derfor ikke umiddelbart kan findes ved en ransagning og beslaglægges af  

 politiet.
 Når der sikres den, som indgrebet vedrører,  

 mulighed for hurtigt at få forelagt spørgsmålet om  

 godkendelse af indgrebet for retten, og rettens afgørelse i så  

 fald træffes under de samme processuelle garantier som ved den  

 forudgående forelæggelse for retten, er der efter  

 Justitsministeriets opfattelse ikke nogen betænkeligheder ved at give  

 politiet en foreløbig kompetence, der svarer til den, der gælder  

 ved f.eks. beslaglæggelse, til at beslutte at pålægge  

 edition, når der foreligger »periculum in mora«.
4. Udlevering 4.1. Gældende ret 4.1.1. Udleveringslovens anvendelsesområde Efter udleveringslovens § 1, stk. 1, kan  

 den, der i udlandet er sigtet, tiltalt eller dømt for en strafbar  

 handling, udleveres fra Danmark til udlandet efter lovens regler.
 Loven omfatter dog ikke udlevering fra Danmark til et af  

 de nordiske lande, jf. § 1, stk. 2, idet en sådan  

 udlevering i stedet sker efter reglerne i lov nr. 27 af 3. februar 1960, som  

 ændret ved lov nr. 251 af 12. juni 1975 og lov nr. 433 af 31. maj 2000,  

 om udlevering af lovovertrædere til Finland, Island, Norge og  

 Sverige.
4.1.2. Betingelser for udlevering 4.1.2.1. Udlevering af egne statsborgere Det fremgår af udleveringslovens § 2, at  

 en dansk statsborger ikke kan udleveres.
Denne absolutte bestemmelse skal ses  

 i lyset af artikel 6, stk. 1, i den europæiske konvention fra 1957  

 om udlevering af lovovertrædere, jf. bekendtgørelse nr. 36 af  

 28. september 1963 (Lovtidende C). Efter artikel 6, stk. 1, er en  

 kontraherende stat berettiget til at afslå udlevering af egne  

 statsborgere.
Efter artikel 7 i konventionen fra 1996 om udlevering mellem  

 Den Europæiske Unions medlemsstater, kan udlevering til andre  

 medlemsstater i EU af egne statsborgere som udgangspunkt ikke afslås.  

 Danmark har dog ved undertegnelse af konventionen afgivet en erklæring,  

 hvoraf det fremgår, at Danmark i overensstemmelse med artikel 7,  

 stk. 2, tager et forbehold om ikke at udlevere danske statsborgere.  

 Dette forbehold er i henhold til artikel 7, stk. 3, gyldigt i fem  

 år fra den første dag, hvor det land, der har taget forbehold,  

 anvender konventionen.
Da konventionen fandt anvendelse mellem Danmark og  

 Spanien fra den 9. marts 1998 (90 dage efter at Spanien som det andet land  

 ratificerede konventionen, jf. konventionens artikel 18, stk. 4),  

 udløber det danske forbehold den 9. marts 2003.
Derimod følger det af den nordiske  

 udleveringslovs § 2, at en dansk statsborger kan udleveres til  

 strafforfølgning eller straffuldbyrdelse i et andet nordisk land, hvis  

 den pågældende i de sidste 2 år forud for den strafbare  

 handling har haft bopæl i det land, hvortil udlevering ønskes,  

 eller hvis handlingen eller en tilsvarende handling efter dansk ret kan  

 medføre højere straf end fængsel i 4 år.
Baggrunden  

 for denne adgang til at udlevere danske statsborgere til de andre nordiske  

 lande er, at der mellem de nordiske lande eksisterer et nært  

 retsfællesskab, hvorfor det ved vedtagelsen af den nordiske  

 udleveringslov i 1960 blev fundet forsvarligt og hensigtsmæssig at  

 hjemle en begrænset adgang til udlevering af danske statsborgere, jf.  

 Folketingstidende 1959-60, tillæg A, sp. 75.
 Endvidere blev der ved lov nr. 1099 af 21. december  

 1994 om strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien  

indført mulighed for efter omstændighederne at udlevere  

 danske statsborgere til strafforfølgning ved Jugoslavien-tribunalet,  

 jf. § 2. Der henvises herved til Folketingstidende 1994-95, tillæg  

 A, sp. 411-463. Loven om Jugoslavien-tribunalet finder i medfør af  

 bekendtgørelse nr. 832 af 30. oktober 1995 også anvendelse  

 på strafforfølgning ved Rwanda-tribunalet.
Ved lov nr. 342 af 16. maj 2001 om Den Internationale  

 Straffedomstol blev princippet om, at Danmark ikke udleverer danske  

 statsborgere også fraveget, idet det følger af lovens  

§ 2, stk. 1, at justitsministeren kan træffe  

 beslutning om udlevering af personer, mod hvem Den Internationale  

 Straffedomstol har indledt strafforfølgning.
Danske statsborgere er  

 ikke undtaget.
Det skal dog bemærkes, at der i sager omfattet af denne  

 lov kun vil blive tale om udlevering i de situationer, hvor man har  

 besluttet, at der ikke skal ske strafforfølgning i Danmark.
Den  

 International Straffedomstols kompetence er således subsidiær i  

 forhold til nationale straffedomstole.
4.1.2.2. Andre betingelser Det fremgår af § 3, stk. 1, i  

 udleveringsloven, at udlevering til en medlemsstat i Den Europæiske  

 Union kan ske, hvis en handling, der svarer til den lovovertrædelse,  

 for hvilken der søges udlevering, efter dansk ret kan medføre  

 frihedsstraf i 6 måneder.
Ved udlevering til andre stater kræves,  

 at handlingen efter dansk ret kan medføre højere straf end  

 fængsel i 1 år.
Dette kan dog fraviges, hvis der er overenskomst  

 om udlevering med den pågældende stat, jf. § 3, stk. 1,  

 3. pkt.
Kriminalitetskravet vedrørende udlevering til andre stater  

 fraviger fra den europæiske udleveringskonvention, idet det her  

 fremgår af artikel 2, stk. 1, at udlevering skal tillades, hvis  

 forbrydelsen efter begge staters lovgivning kan medføre frihedsstraf i  

mindst ét år.
Danmark afgav ved undertegnelsen en  

 erklæring om, at udlevering fra Danmark kun kan ske, hvis handlingen  

 efter dansk ret kan medføre en højere straf end  

 fængsel i 1 år.
De andre nordiske lande afgav en tilsvarende  

 erklæring.
 Udlevering til strafforfølgning i en anden  

 stat efter § 3, stk. 1, kan endvidere kun ske, hvis der i den  

 fremmede stat er truffet beslutning om, at den, som søges udleveret,  

 skal anholdes eller fængsles for den pågældende handling,  

 jf. § 3, stk. 2. Udlevering til straffuldbyrdelse kan  

 kun ske, hvis dommen lyder på frihedsstraf i mindst 4 måneder,  

 eller hvis den dømte i henhold til dommen eller en beslutning, der er  

 truffet med hjemmel i dommen, skal anbringes i anstalt, og opholdet her kan  

 blive af 4 måneders varighed, medmindre andet er fastsat ved  

 overenskomst med den pågældende stat, jf. § 3,  

 stk. 3. Efter § 3, stk. 4, kan udlevering til  

 strafforfølgning eller straffuldbyrdelse finde sted for flere  

 strafbare forhold, selv om betingelserne i stk. 1-3 kun er opfyldt med  

 hensyn til ét af forholdene.
 Selv om betingelserne i § 3 i øvrigt er  

 opfyldt, må udlevering dog ikke finde sted, hvis det på grund af  

 særlige omstændigheder må antages, at sigtelsen eller  

 dommen vedrørende den pågældende handling savner  

 tilstrækkeligt bevismæssigt grundlag, jf. § 3,  

 stk. 5.
 I henhold til § 4 kan udlevering for en  

 militær lovovertrædelse ikke finde sted.
Efter § 5, stk. 1, kan udlevering for  

 en politisk lovovertrædelse ikke finde sted.
Omfatter handlingen  

 tillige en lovovertrædelse, som ikke er af politisk karakter, kan  

 udlevering ske for denne lovovertrædelse, såfremt handlingen  

 overvejende er af ikke-politisk karakter, jf. § 5, stk. 2.  

Om en lovovertrædelse er politisk, afhænger af en konkret  

 helhedsvurdering, hvorved der navnlig lægges vægt på arten  

 af den eller de interesser, der er krænket ved lovovertrædelsen,  

 og på gerningsmandens motiv.
Forbudet mod udlevering for en politisk overtrædelse  

 har tidligere været anset for et centralt princip i dansk  

 udleveringslovgivning.
Dette har bl.a. fundet udtryk i, at Danmark ved  

 ratifikationen af den europæiske konvention om bekæmpelse af  

 terrorisme har taget forbehold over for den særlige bestemmelse i  

 konventionens artikel 1, hvorefter en række handlinger med tilknytning  

 til kidnapning, gidseltagning mv. aldrig skal kunne anses for en politisk  

 forbrydelse eller for en forbrydelse, der knytter sig til en politisk  

 forbrydelse eller udspringer af politiske motiver.
 Endvidere har Danmark ved ratifikationen af  

 tillægsprotokollen af 15. oktober 1975 (jf. lovbekendtgørelse  

 nr. 106 af 11. november 1986 (Lovtidende C)) til den europæiske  

 udleveringskonvention afgivet erklæring om, at Danmark ikke er bundet  

 af tillægsprotokollens kapitel 1, hvorefter forbrydelser omfattet af  

 folkedrabskonventionen og Genève-konventionerne vedrørende  

 beskyttelse af ofre i væbnede konflikter ikke kan anses som politiske  

 forbrydelser ved anvendelsen af udleveringskonventionens artikel 3.
Ved ratifikationen af EU s udleveringskonvention af 27.  

 september 1996 gav Danmark dog i forhold til de andre EU-medlemsstater afkald  

 på det danske forbehold.
Det fremgår af udleveringslovens  

 § 5, stk. 3,  der blev indsat ved lov nr. 417 af 10. juni 1997,  

 hvorefter forbudet mod udlevering for en politisk forbrydelse ikke finder  

 anvendelse ved udlevering til en anden EU-medlemsstat, når handlingen  

 er omfattet af artikel 1 eller 2 i den europæiske konvention om  

 bekæmpelse af terrorisme.
Omfattet heraf er handlinger, der betragtes  

 som grove forbrydelser, der retter sig mod personers liv, fysiske integritet  

 eller frihed, f.eks. kapring af og sabotage mod luftfartøjer, og grove  

 forbrydelser mod diplomater mv., bortførelse, gidseltagning mv. og  

 anvendelse af bomber, granater, raketter mv., der rummer fare for  

 personer.
 Det må desuden antages at følge af  

 statutterne for de internationale tribunaler til pådømmelse af  

 krigsforbrydelser i henholdsvis det tidligere Jugoslavien og i Rwanda   som  

 er vedtaget af FN s Sikkerhedsråd   at FN s medlemsstater ikke kan  

 nægte udlevering til tribunalerne med henvisning til, at handlingen  

 betragtes som en politisk forbrydelse.
Danmark er endvidere afskåret fra at nægte  

 udlevering til Den Internationale Straffedomstol efter lov nr. 342 af 16. maj  

 2001 under henvisning til, at handlingen betragtes som en politisk  

 forbrydelse, jf.
Folketingstidende 2000-01, tillæg A, s. 502-503.
Endelig fremgår det af udleveringsloven § 5,  

 stk. 4, der blev indsat ved lov nr. 280 af 25. april 2001, at  

 forbudet om udlevering for en politisk forbrydelse ikke finder anvendelse,  

 når handlingen er omfattet af artikel 2, jf. artikel 1 i  

 FN-konventionen til bekæmpelse af terrorbombninger.
Bestemmelsen i  

 § 5, stk. 4, gælder i forhold til alle stater, der har  

 ratificeret FN-konventionen.
 Efter udleveringslovens § 6 kan udlevering  

 fortsat nægtes, hvis der er fare for, at den pågældende  

 efter udleveringen på grund af sin afstemning, sit  

 tilhørsforhold til en bestemt befolkningsgruppe, sin religiøse  

 eller politiske opfattelse eller i øvrigt på grund af politiske  

 forhold vil blive udsat for forfølgelse, som retter sig mod den  

 pågældendes liv eller frihed eller i øvrigt er af alvorlig  

 karakter.
Danmark har i forbindelse med ratifikationen af den  

 europæiske udleveringskonvention fra 1957 taget et forbehold om, at  

 udlevering kan afslås, når udlevering, navnlig under hensyn til  

 vedkommendes alder, helbredstilstand eller andre personlige forhold, må  

 antages at ville medføre uforholdsmæssigt alvorlige  

 følger for den pågældende.
Dette er kommet til udtryk i  

 udleveringslovens § 7, hvorefter udlevering skal afslås,  

 hvis en udlevering vil være uforenelig med humanitære hensyn, jf.  

 Folketingstidende 1966-67, tillæg A, sp. 2548.
Det følger af § 8 i udleveringsloven,  

 at udlevering ikke kan ske, når den, der søges udleveret, her i  

 landet er dømt eller frifundet for den pågældende  

 strafbare handling.
Er tiltale mod den pågældende frafaldet, kan  

 udlevering kun finde sted, hvis retsplejelovens betingelser for  

 omgørelse af bestemmelsen om tiltalefrafald er opfyldt.
Bestemmelsen  

 er udtryk for den væsentlige retssikkerhedsgaranti, at man ikke skal  

 kunne dømmes for det samme forhold to gange (princippet om »ne bis  

 in idem«).
Det fremgår af § 9, stk. 1, at  

 udlevering fra Danmark ikke kan finde sted, hvis der efter dansk ret er  

 indtrådt forældelse af strafansvaret eller af adgangen til at  

 fuldbyrde straf for den pågældende lovovertrædelse efter  

 dansk ret.
Er der tale om udlevering til en EU-medlemsstat, gælder  

 dette dog ikke, jf. stk. 2. Denne undtagelse til § 9,  

 stk. 1, blev indsat ved lov nr. 417 af 10. juni 1997. Det var ved samme  

 lejlighed, at kriminalitetskravet (strafferammekravet) for udlevering til  

 andre EU-lande i udleveringslovens § 3, stk. 1, blev sænket  

 fra mere end 1 års fængsel til mindst 6 måneders  

 fængsel.
Formålet med ændringerne var at gennemføre  

 de ændringer i udleveringsloven, der var nødvendige for, at  

 Danmark kan anvende konventionen fra 1996 om udlevering mellem Den  

 Europæiske Unions medlemsstater, jf.
Folketingstidende 1996-97,  

 tillæg A, sp. 4485-4498.
§ 10 angiver visse obligatoriske vilkår,  

 som skal fastsættes i forbindelse med udlevering.
Den såkaldte  

 specialitetsregel fremgår af § 10, nr. 1, idet det her  

 anføres, at den udleverede som udgangspunkt ikke må drages til  

 ansvar for nogen anden strafbar handling begået før udleveringen  

 end den, han er udleveret for.
For så vidt angår udlevering til  

 en medlemsstat i Den Europæiske Union, er dette udgangspunkt dog  

 fraveget, hvis betingelserne herfor er opfyldt, jf. § 10 a.  

 Endvidere fremgår det af § 10, nr. 2, at den udleverede ikke uden  

 justitsministerens tilladelse må underkastes strafforfølgning  

 ved en særdomstol.
Endelig anføres det som et vilkår i  

 § 10, nr. 3, at udlevering alene kan ske på det vilkår, at  

 dødsstraf ikke må fuldbyrdes for den pågældende  

 handling.
Denne bestemmelse skal ses i lyset af artikel 11 i den  

 europæiske udleveringskonvention fra 1957 om, at udlevering for en  

 forbrydelse, der efter lovgivningen i den stat, som har fremsat anmodning om  

 udlevering, kan straffes med døden, kan afslås af en stat, der  

 ikke har hjemmel til at idømme dødsstraf, eller som i  

 almindelighed ikke fuldbyrder dødsstraf, medmindre den stat, der har  

 fremsat udleveringsanmodningen, afgiver en sådan forsikring, som den  

 anden part anser for fyldestgørende, om, at dødsstraffen ikke  

 vil blive fuldbyrdet.
Det følger i øvrigt af artikel 1 i 6.  

 tillægsprotokol til den europæiske menneskerettighedskonvention,  

 at dødsstraf skal afskaffes, og at ingen må idømmes en  

 sådan straf eller henrettes.
Bestemmelsen er i  

 Menneskerettighedsdomstolens praksis blevet tillagt eksterritorial virkning.  

 Det betyder, at en deltagerstat vil handle i strid med bestemmelsen, hvis den  

 udleverer en person til et land, hvor den pågældende risikerer at  

 blive idømt og få fuldbyrdet dødsstraf.
Dette  

 gælder, hvad enten der er tale om udlevering til  

 strafforfølgning eller straffuldbyrdelse.
En deltagerstat vil dog  

 være fritaget for ansvar efter bestemmelsen, hvis den modtager  

 tilstrækkelige garantier fra den anmodende stat om, at den  

 pågældende ikke vil blive idømt eller få fuldbyrdet  

 dødsstraf.
 4.1.3. Behandling af sager om udlevering mv.
 Kapitel 3 (§§ 11-18) i udleveringsloven  

 indeholder de nærmere regler for behandlingen af sager om udlevering,  

 herunder hvilke oplysninger anmodninger om udlevering skal indeholde.
Ved lov nr. 291 af 24. april 1996 om ændring af lov  

 om udlevering af lovovertrædere, lov om international fuldbyrdelse af  

 straf m.v., lov om samarbejde med Finland, Island, Norge og Sverige  

 angående fuldbyrdelse af straf m.v. og retsplejeloven (International  

 strafferet) blev konventionen om forenklet udleveringsprocedure mellem  

 medlemsstaterne i Den Europæiske Union fra 1995 gennemført i  

 dansk ret, jf.
Folketingstidende 1995-96, tillæg A, s. 2226. Denne  

 forenklede procedure, der finder anvendelse ved udlevering mellem EU s  

 medlemsstater, hvis den person, der ønskes udleveret, samtykker heri i  

 forbindelse med et retsmøde, fremgår af udleveringslovens  

 kapitel 3a (§§ 18 a-18 d). Forenklingen består i en mere direkte  

 kontakt mellem de berørte staters kompetente myndigheder.
 Endelig indeholder udleveringslovens kapitel 4  

 (§§ 19-23) en række andre bestemmelser om efterlyste personer,  

 videreudlevering, transit, mv.
4.2. Fremmed ret Som anført under pkt. 4.1.2.1. tog Danmark ved  

 undertegnelsen af EU-udleveringskonventionen fra 1996 generelt forbehold om  

 ikke at udlevere egne statsborgere.
Indtil videre har 11 ud af de 15 EU-lande ratificeret  

 1996-konventionen.
Italien, Irland, Frankrig og Storbritannien har endnu ikke  

 ratificeret konventionen.
Ud af de 11 lande, der har ratificeret  

 konventionen, har fire medlemsstater ud over Danmark taget generelt forbehold  

 om ikke at udlevere deres egne statsborgere.
Det gælder Østrig,  

 Tyskland, Luxembourg og Grækenland.
For Østrigs og Tysklands  

 vedkommende er dette begrundet i, at landenes forfatninger forbyder  

 udlevering af egne statsborgere.
 De øvrige 6 lande   Spanien, Belgien, Holland,  

 Portugal, Sverige og Finland   udleverer egne statsborgere på  

 nærmere angivne betingelser.
 Spanien betinger udlevering af egne statsborgere  

 af, at det anmodende land garanterer, at den udleverede person   hvis den  

 pågældende bliver dømt   omgående (»forthwith«) vil  

 blive overført til Spanien til afsoning af straffen.
Belgien, Holland og Portugal udleverer kun egne  

 statsborgere til strafforfølgning (ikke til straffuldbyrdelse), og  

 betinger i øvrigt udleveringen af, at det anmodede land giver  

 forhåndssamtykke til at overføre den pågældende til  

 afsoning i hjemlandet, hvis der idømmes frihedsstraf eller anden  

 frihedsberøvende sanktion.
Portugal udleverer dog også  

 egne statsborgere til fuldbyrdelse af straf for terrorisme og international  

 organiseret kriminalitet.
Sverige forbeholder sig generelt adgangen til at  

 nægte at udlevere en svensk statsborger, men kan dog udlevere egne  

 statsborgere til strafforfølgning, hvis den pågældende har  

 været bosat mindst 2 år forud for lovovertrædelsen i den  

 anmodende stat, eller hvis handlingen efter svensk ret kan medføre  

 højere straf end fængsel i 4 år.
Udlevering til  

 straffuldbyrdelse kan kun ske, hvis den pågældende har  

 været bosat mindst 2 år forud for lovovertrædelsen i den  

 anmodende stat.
For udlevering af egne statsborgere fastholder Sverige i  

 øvrigt adgangen til at nægte udlevering under henvisning til, at  

 der er tale om en politisk forbrydelse, eller at forholdet er forældet  

 efter svensk ret.
Specialitetsprincippet (jf. herom ovenfor i beskrivelsen af  

 den danske udleveringslovs § 10, nr. 1) fastholdes også.
Hvis der  

 sker udlevering, stilles der vilkår om, at den pågældende  

 efter en eventuel domfældelse tilbageføres til Sverige til  

 afsoning af straffen, medmindre den pågældende i mindst 2  

 år forud for lovovertrædelsen har været bosat i den  

 anmodende stat, eller den pågældende samtykker i at afsone  

 straffen i den anmodende stat.
Finland udleverer kun egne statsborgere til  

 strafforfølgning efter en konkret vurdering (»at the discretion of the  

 Ministry of Justice«), og kun hvis den strafbare handling efter finsk ret kan  

 medføre højere straf end fængsel i 4 år.
Udlevering  

 betinges af, at den pågældende efter en eventuel  

 domfældelse omgående (»immediately«) tilbageføres til  

 Finland til afsoning af straffen, hvis den dømte samtykker heri.
For  

 udlevering af egne statsborgere fastholder Finland i øvrigt adgangen  

 til at nægte udlevering bl.a. under henvisning til, at der er tale om  

 en politisk forbrydelse, eller at forbrydelsen er begået i Finland  

 eller ombord på et finsk skib på det åbne hav eller ombord  

 på et finsk fly.
4.3. Forslag til rammeafgørelse om den europæiske  

 arrestordre og overgivelsesprocedurerne mellem Den Europæiske Unions  

 medlemsstater Kommissionen fremsatte den 19. september 2001 et forslag  

 til en rammeafgørelse om den europæiske arrestordre og  

 overgivelsesprocedurerne mellem medlemsstaterne.
Forslaget er fremsat i  

 medfør af EU-traktatens artikel 29, artikel 31, litra a og b, og  

 artikel 34, stk. 2, litra b.
Formålet med forslaget til rammeafgørelse er  

 at gennemføre princippet om gensidig anerkendelse inden for  

 udleveringsområdet med henblik på at smidiggøre og  

 effektivisere udleveringsprocedurerne mellem medlemsstaterne.
Der  

 foreslås derfor indført en europæisk arrestordre, som skal  

 erstatte de traditionelle anmodninger om udlevering mellem  

 medlemslandene.
 Den ordning, der foreslås, vil betyde, at når  

 en judiciel myndighed i et medlemsland anmoder om at få overgivet en  

 person med henblik på strafforfølgning eller straffuldbyrdelse,  

 skal denne automatisk kunne anerkendes og fuldbyrdes i alle medlemsstater.  

 Det vil alene i begrænset omfang være muligt at nægte at  

 fuldbyrde en sådan anmodning (»en arrestordre«), og forslaget giver  

 ikke mulighed for, at medlemsstaterne kan tage forbehold over for udlevering  

 af egne statsborgere.
 De almindelige principper for ordningen, der  

 foreslås indført med rammeafgørelsen, er indeholdt i  

 forslagets kapitel 1 (artikel 1 9), hvoraf det bl.a. fremgår, at  

 medlemsstaterne forpligtes til at fuldbyrde en europæisk arrestordre,  

 der er udstedt med henblik på strafforfølgning eller  

 straffuldbyrdelse, i overensstemmelse med reglerne i rammeafgørelsen.  

 Det fremgår endvidere, hvornår en medlemsstat er forpligtet til  

 at udlevere en borger på grundlag af en arrestordre, og hvilke  

 obligatoriske og fakultative årsager, der kan begrunde et afslag  

 på fuldbyrdelse.
Procedurereglerne er indeholdt i forslagets kapitel 2,  

 mens kapitel 3 omhandler virkninger af overgivelsen.
Kapitel 4 indeholder de  

 afsluttende bestemmelser.
Der forhandles fortsat om forslaget til  

 rammeafgørelse i rådsregi (retlige og indre anliggender), og der  

 er stadig en række punkter, hvor medlemsstaterne endnu ikke er  

 nået til enighed.
Justitsministeriet har på denne baggrund  

 vurderet, at det hverken vil være muligt eller forsvarligt på  

 nuværende tidspunkt at indarbejde de formentlig forholdsvis omfattende  

 lovændringer, der vil blive nødvendiggjort ved  

 rammeafgørelsens vedtagelse.
Når der er opnået politisk  

 enighed om forslaget til rammeafgørelse, vil Justitsministeriet  

 vurdere, hvilke lovændringer rammeafgørelsen giver anledning  

 til.
4.4. Justitsministeriets overvejelser Det fremgår af forarbejderne til  

 1997-ændringen af udleveringsloven, at spørgsmålet om  

 udlevering af danske statsborgere skal tages op til fornyet overvejelse,  

 når eventuel fornyelse af forbeholdet efter artikel 7 skal vurderes,  

 jf.
Folketingstidende 1996-97, tillæg A, s. 4493 (det danske forbehold  

 udløber som nævnt den 9. marts 2003). Det anføres  

 endvidere, at de regler, der fastsættes herom i de andre  

 EU-medlemsstater, herunder Finland og Sverige, bør inddrages i disse  

 overvejelser.
 Selv om der endnu er godt et år til det danske  

 forbehold udløber og EU-rammeafgørelsen vil  

 nødvendiggøre yderligere ændringer, er der efter  

 Justitsministeriets opfattelse anledning til at revurdere forbeholdet  

 allerede på nuværende tidspunkt i lyset af terrorangrebene mod  

 USA den 11. september 2001.
Som disse begivenheder til fulde har illustreret, bliver  

 samfundets problemer i øget omfang internationale og globale, og  

 kriminaliteten bliver i stigende grad grænseoverskridende og  

 organiseret.
Dette gælder også andre former for kriminalitet end  

 terrorvirksomhed.
Kriminalitetsbekæmpelsen og retsforfølgningen  

 må derfor også være grænseoverskridende.
Når man hidtil har nægtet at udlevere danske  

 statsborgere til strafforfølgning i udlandet   bortset fra de nordiske  

 lande   har det været ud fra en betragtning om, at danske statsborgere,  

 som mistænkes for strafbare handlinger, og som pågribes her i  

 landet, bør have krav på at blive stillet for en dansk domstol  

 med de retssikkerhedsgarantier, der er knyttet hertil.
Der er således  

 efter straffeloven vide muligheder for at strafforfølge danske  

 statsborgere for lovovertrædelser begået i udlandet, forudsat  

 forholdet er strafbart både efter dansk ret og efter lovgivningen i det  

 land, hvor overtrædelsen er begået (kravet om dobbelt  

 strafbarhed).
 Det må imidlertid erkendes, at der vil kunne  

 forekomme sager   ikke mindst om terrorvirksomhed eller anden grov  

 international kriminalitet   hvor det kan være forbundet med store   og  

 eventuelt uoverstigelige vanskeligheder under en straffesag i Danmark at  

 føre bevis for lovovertrædelser begået i udlandet,  

 når vidnerne eller beviserne ikke befinder sig i Danmark.
Dette taler for, at straffesagen som udgangspunkt  

 gennemføres i det land, hvor lovovertrædelsen er begået,  

 eller hvor det i øvrigt af hensyn til bevisførelsen er mest  

 hensigtsmæssigt.
Det må også indgå i overvejelserne,  

 at det ikke kan udelukkes, at en opretholdelse af forbudet mod at udlevere  

 danske statsborgere til strafforfølgning i udlandet vil kunne  

 indebære, at en mistænkt dansk statsborgere ikke kan straffes  

 eventuelt for meget alvorlig kriminalitet   fordi det i praksis ikke er  

 muligt at gennemføre en straffesag mod den pågældende i  

 Danmark.
Justitsministeriet vurderer på denne baggrund, at  

 den eksisterende ordning, hvor danske statsborgere kan udleveres til de  

 øvrige nordiske lande, jf. pkt. 4.1.2.1., bør udvides til i en  

 revideret form at omfatte udlevering også til andre stater,  

 særligt andre EU-medlemsstater, i de tilfælde, hvor hensynet til  

 at beskytte danske statsborgere mod udlevering bør vige for den  

 almindelige interesse i, at lovovertrædelser pådømmes.
Det  

 bemærkes, at Sverige og Finland, som det fremgår af pkt. 4.2.,  

 allerede har mulighed for at udlevere egne statsborgere til andre EU-lande,  

 og Danmark vil derfor med dette forslag tage et skridt, som Sverige og  

 Finland allerede har taget.
Det er dog Justitsministeriets opfattelse, at en adgang  

 til udlevering af danske statsborgere på nuværende tidspunkt  

 alene bør omfatte udlevering til strafforfølgning, da der er  

 efter Justitsministeriets opfattelse ikke det samme behov for at kunne  

 udlevere danske statsborgere til fuldbyrdelse af en frihedsstraf eller anden  

 frihedsberøvende foranstaltning idømt i udlandet.
Straffesagen  

 (bevisførelsen) er i denne situation gennemført, og den  

 dømte vil ikke kunne unddrage sig fuldbyrdelsen ved at flygte til  

 Danmark, inden straffen er udstået (afsonet). Danmark kan i denne  

 situation overtage fuldbyrdelsen fra domslandet og indsætte den  

 pågældende til afsoning i dansk fængsel eller institution,  

 jf. lov om international fuldbyrdelse af straf mv.
Det følger  

 således af 1997-tillægsprotokollen til den europæiske  

 konvention om overførelse af domfældte fra 1983   som er  

 gennemført i dansk ret ved lov nr. 280 af 25. april 2001   at der i  

 denne situation ikke kræves samtykke fra den dømte til  

 overførslen.
Selv hvis tillægsprotokollen ikke gælder  

 mellem Danmark og domslandet i en konkret sag, vil justitsministeren i  

 medfør af § 10 i lov om international fuldbyrdelse af straf kunne  

 træffe bestemmelse om fuldbyrdelse her i landet i overensstemmelse med  

 tillægsprotokollens og 1983-konventionens regler, når  

 humanitære eller andre særlige hensyn taler derfor. »Andre  

 særlige hensyn« må således   i lyset af formålet med  

 1997-tillægsprotokollen   antages også at omfatte hensynet til  

 retshåndhævelsen, dvs. hensynet til, at en dansk statsborger ikke  

 ved at flygte til Danmark kan unddrage sig fuldbyrdelsen af en i udlandet  

 idømt straf.
Justitsministeriet foreslår derfor, at udlevering af  

 danske statsborgere bør kunne ske til strafforfølgning i  

andre EU-lande, hvor der er tale om grove lovovertrædelser, der  

 kan medføre højere straf end fængsel i 4 år, eller  

 hvor der er tale om, at den danske statsborger, der ønskes udleveret,  

 har en tilknytning til den anmodende stat i form af bopæl i de sidste 2  

 år forud for den strafbare handling.
Dette svarer til kravene for  

 udlevering af danske statsborgere til de øvrige nordiske lande, jf.  

 § 2 i den nordiske udleveringslov.
I sager om udlevering af en dansk  

 statsborger, der har haft bopæl i den EU-medlemsstat, der anmoder om  

 udlevering, bør det dog efter Justitsministeriets opfattelse desuden  

 være en betingelse, at handlingen efter dansk ret kan medføre  

 frihedsstraf i mindst 6 måneder.
Det svarer til det krav, der er  

 opstillet i den nugældende bestemmelse i udleveringslovens § 3,  

 stk. 1, 1. pkt., om udlevering til et andet EU-land af personer, der  

 ikke har dansk statsborgerskab.
 Disse ændringer medfører, at Danmark delvist  

 vil kunne tilbagekalde det forbehold, der er taget i medfør af artikel  

 7 i EU-udleveringskonventionen, således at der kan ske  

 udlevering af danske statsborgere til strafforfølgning i andre  

 EU-lande, hvis de anførte betingelser er opfyldt.
 Det er endvidere Justitsministeriets opfattelse, at der  

 også bør skabes hjemmel til at udlevere danske statsborgere til  

lande uden for EU (og Norden).
Det foreslås derfor, at justitsministeren   på  

 grundlag af en gensidig overenskomst med et andet land om udlevering  

 af egne statsborgere   kan fastsætte, at udlevering af danske  

 statsborgere kan ske til den anden stat.
Det foreslås dog, at  

 handlingen, der anmodes om udlevering for, efter dansk ret kan straffes med  

 fængsel i mindst 1 år, og at betingelserne for udlevering til  

 andre EU-lande, jf. ovenfor, i øvrigt er opfyldt.
Kriminalitetskravet  

 svarer til det kriminalitetskrav, der foreslås for udlevering til andre  

 stater end EU-medlemsstater af personer, der ikke er danske statsborgere, jf.  

 forslagets § 5, nr. 2. For disse personer er kravet i den  

 nugældende bestemmelse i udleveringslovens § 3, stk. 1, 2.  

 pkt., at handlingen efter dansk ret kan medføre højere straf  

 end fængsel i 1 år, hvis udlevering skal kunne ske.
Hjemlen til at fastsætte disse regler  

 indebærer, at gennemførelse af sådanne gensidige  

 overenskomster i dansk ret ikke kræver ændringer af  

 udleveringsloven, og hjemlen giver forudsætningsvis regeringen  

 bemyndigelse til at godkende og ratificere sådanne ændringer.
Det  

 forudsættes imidlertid, at Justitsministeriet orienterer Folketingets  

 Retsudvalg, inden Danmark indgår en aftale med et land uden for EU (og  

 Norden) om gensidig udlevering af egne statsborgere til  

 strafforfølgning.
Endvidere foreslås det, at justitsministeren i en  

 konkret sag, hvor anmodning om udlevering af en dansk statsborger kommer  

 fra en stat, der ikke er medlem af EU, og som Danmark ikke har indgået  

 en gensidig overenskomst med om udlevering egne statsborgere, kan beslutte,  

 at den pågældende skal udleveres, hvis betingelserne for  

 udlevering til andre EU-lande er opfyldt samt kravet om, at handlingen efter  

 dansk ret kan straffes med fængsel i mindst 1 år, jf. ovenfor, og  

 særlige hensyn til retshåndhævelsen i øvrigt taler  

 derfor.
Ved vurderingen af, om en dansk statsborger skal udleveres i denne  

 situation, bør der således   i modsætning til, hvad der  

 efter forslaget kommer til at gælde for udlevering til andre EU-lande  

 eller lande, som der er indgået gensidig overenskomst med   foretages  

 en konkret vurdering af mulighederne for og det hensigtsmæssige i at  

 gennemføre en straffesag mod den pågældende i Danmark frem  

 for at udlevere den pågældende til strafforfølgning i  

 udlandet.
Det skal fremhæves, at der vil være adgang til  

 at nægte udlevering af danske statsborgere, hvis der er fare for  

forfølgelse f.eks. på grund af den  

 pågældendes politiske opfattelse eller i øvrigt på  

 grund af politiske forhold, eller hvis udleveringen er uforenelig med  

humanitære hensyn.
Desuden må udlevering kun ske på  

 vilkår af, at dødsstraf ikke fuldbyrdes for den  

 pågældende handling, jf. herom pkt. 4.1.2.2. ovenfor.
 Der henvises i øvrigt til forslagets § 5, nr.  

 1.
Efter Justitsministeriets opfattelse bør der ved  

 udlevering af danske statsborgere til udlandet være mulighed for at  

 stille vilkår om, at afsoning af en eventuelt idømt frihedsstraf  

 mv. foregår i Danmark.
Justitsministeriet agter derfor folkeretligt at  

 tage forbehold om, at udlevering af en dansk statsborger både til andre  

 EU-lande og til lande uden for EU (og Norden) kan betinges af, at den  

 pågældende overføres til strafafsoning i Danmark.
 Som det fremgår af pkt. 2.1.1.1. ovenfor,  

 indebærer FN s terrorfinansieringskonventions artikel 14, at en  

 stat er afskåret fra at afslå udlevering eller retshjælp  

 alene med den begrundelse, at den forbrydelse, anmodningen angår, er en  

 politisk forbrydelse, en forbrydelse, der har forbindelse med en politisk  

 forbrydelse, eller en forbrydelse, der udspringer af politiske motiver.
 Som nævnt i pkt. 4.1.2.2. ovenfor, kan udlevering  

 for en politisk lovovertrædelse mv. efter gældende ret ikke finde  

 sted, medmindre udleveringen er til en EU-medlemsstat for en handling  

 omfattet af artikel 1 eller 2 i den europæiske konvention om  

 bekæmpelse af terrorisme, eller der er tale om udlevering for en  

 handling, der er omfattet af artikel 2, jf. artikel 1, i FN s  

 terrorbombekonvention.
Gennemførelsen af artikel 14 kræver derfor en  

 ændring af udleveringslovens § 5, så de handlinger, der er  

 omfattet af FN s terrorfinansieringskonventions artikel 2, undtages fra  

 forbudet mod udlevering for politiske forbrydelser.
Det foreslås, at  

 der i § 5 indsættes en bestemmelse, hvorefter forbudet  

 ifølge stk. 1 og 2 heller ikke gælder, når handlingen  

 er omfattet af artikel 2, jf. artikel 1, i FN s  

 terrorfinansieringskonvention.
At handlingen skal være omfattet af  

 terrorfinansieringskonventionen betyder dels, at selve handlingen er en  

 overtrædelse af konventionens materielle bestemmelser, dels at det  

 land, der anmoder om udlevering, skal have ratificeret konventionen.
 Af hensyn til bestemmelsens overskuelighed foreslås  

 de nugældende bestemmelser i § 5, stk. 3 og 4, samt den med  

 lovforslaget foreslåede udvidelse af undtagelserne fra § 5,  

 stk. 1 og 2, indeholdt i et stykke, nemlig et nyt stykke 3.
Efter den nugældende § 5, stk. 3, kan  

 udlevering for en handling omfattet af artikel 1 eller 2 af den  

 europæiske konvention om bekæmpelse af terrorisme, ikke  

 afslås med henvisning til forbudet om udlevering for politiske  

 forbrydelser ved udlevering til en medlemsstat i Den Europæiske Union,  

 jf. pkt. 4.1.2.2. ovenfor.
Anvendelsesområdet for FN s konventionen til  

 bekæmpelse af terrorbombning og FN-konventionen til bekæmpelse af  

 finansiering af terrorisme dækker imidlertid visse af handlingerne  

 omfattet af artikel 1 og 2 i den europæiske konvention om  

 bekæmpelse af terrorisme.
For de handlinger, der er omfattet af  

 FN-konventionerne, kan der med lovforslaget ikke med henvisning til  

 udleveringslovens § 5 afslås anmodning om udlevering fra en  

 deltagende stat.
Det danske forbehold overfor artikel 1 og 2 i den  

 europæiske konvention om bekæmpelse af terrorisme har derfor i  

 dag alene betydning i relation til de europæiske deltagerlande, der  

 ikke er medlemmer af EU, og kun for så vidt angår handlinger, der  

 ikke også er omfattet af FN s terrorbombekonvention eller FN s  

 terrorfinansieringskonvention.
For at styrke det internationale  

 strafferetlige samarbejde om bekæmpelse af international terrorisme,  

 foreslås det derfor med lovforslaget, at udlevering for en handling  

 omfattet af artikel 1 eller 2 af den europæiske konvention om  

 bekæmpelse af terrorisme ikke kan afslås med henvisning til  

 forbudet om udlevering for politiske forbrydelser, uanset om der er tale om  

 udlevering til et EU-land eller et andet europæisk land, der har  

 ratificeret konventionen.
Det bemærkes, at de handlinger, der herefter  

 ikke kan undtages fra udlevering efter § 5, er alvorlige kriminelle  

 handlinger så som kidnapning, gidseltagning mv.
 Der henvises til lovforslagets § 5, nr. 6.
 Ændringen vil medføre, at Danmark helt kan  

 give afkald på det forbehold, der blev taget ved ratifikationen af den  

 europæiske konvention om bekæmpelse af terrorisme over for den  

 særlige bestemmelse i konventionens artikel 1. Ligeledes vil  

 ændringen medføre, at Danmark ikke vil kunne nægte at yde  

 retshjælp med henvisning til, at der er tale om en politisk  

 forbrydelse, når handlingen er omfattet af artikel 1 eller 2 i  

 terrorismekonventionen.
 I forlængelse af disse ændringer  

 foreslås enkelte, i det væsentlige redaktionelle, yderligere  

 ændringer af udleveringsloven og den nordiske udleveringslov.
 En enkelt ændring skal dog fremhæves i det  

 følgende.
 Efter den gældende bestemmelse i udleveringsloven  

 § 3, stk. 1, 2. pkt., (der efter de foreslåede redaktionelle  

 ændringer bliver til § 2 a, 2. pkt.) kan udlevering af en person  

 uden dansk statsborgerskab kun ske, hvis lovovertrædelsen kan straffes  

 med højere straf end fængsel i 1 år.
Den europæiske udleveringskonvention fra 1957  

 omfatter ifølge artikel 2, stk. 1, lovovertrædelser, der  

 kan medføre frihedsstraf i en længstetid af mindst  

 ét år eller strengere straf.
Danmark har i overensstemmelse med  

 konventionen taget forbehold over for denne bestemmelse, således at  

 forpligtelsen til udlevering begrænses til lovovertrædelser, der  

 efter dansk ret kan medføre  strengere straf end fængsel  

 i 1 år.
Det fremgår ikke umiddelbart af forarbejderne til  

 udleveringsloven, hvorfor Danmark har taget dette forbehold.
 Efter at kriminalitetskravet i forhold til de andre  

 EU-lande er nedsat til 6 måneders fængsel eller derover, jf.  

 ovenfor pkt. 4.1.2.2., er der efter Justitsministeriets opfattelse ikke  

 længere grundlag for i forhold til de øvrige europæiske  

 lande at opretholde et forbehold over for 1957-konventionens generelle  

 kriminalitetskrav på 1 års fængsel eller derover.
 Det foreslås derfor, at udleveringslovens § 3,  

 stk. 1, 2. pkt., (der efter de foreslåede redaktionelle  

 ændringer bliver til § 2 a, 2. pkt.) affattes i overensstemmelse  

 med 1957-konventionens artikel 2, stk. 1, og at det danske forbehold  

 over for denne bestemmelse tilbagekaldes.
 Der henvises i øvrigt til bemærkningerne til  

 lovforslagets § 5, nr. 2.
5. Ikrafttræden 5.1. Bestemmelse om ikrafttræden i FN s  

 terrorfinansieringskonvention FN-konventionen til bekæmpelse af finansiering af  

 terrorisme træder ifølge artikel 22 i kraft 30 dage  

 efter, at 22 lande har ratificeret konventionen.
Konventionen er endnu ikke  

 trådt i kraft efter denne bestemmelse.
Den 16. november 2001 var  

 konventionen ratificeret af 14 stater.
For hver stat, der ratificerer efter,  

 at konventionen er trådt i kraft, træder konventionen i kraft 30  

 dage efter ratifikationen.
5.2. Justitsministeriets overvejelser Ikrafttrædelsestidspunktet for FN s  

 terrorfinansieringskonvention er, som det fremgår af punkt 5.1.  

 ovenfor, ikke knyttet til et bestemt tidspunkt, idet ikrafttrædelsen  

 afhænger af, hvornår de stater, der har underskrevet  

 konventionen, foretager ratifikation.
Ikraftsættelsen af den danske  

 gennemførelsesbestemmelse om udlevering for politiske forbrydelser,  

 jf. lovforslagets § 5, nr. 6, kunne derfor medføre, at der i en  

 periode, hvor FN-konventionen til bekæmpelse af finansiering af  

 terrorisme endnu ikke er trådt i kraft, kunne ske udlevering for  

 handlinger omfattet af konventionen i videre omfang, end Danmark er  

 folkeretligt forpligtet til.
På den baggrund må det overvejes, om  

 ikrafttrædelsesbestemmelsen for så vidt angår lovforslagets  

 § 5, nr. 6, skal udformes således, at ændringen af  

 udleveringslovens § 5, stk. 3, nr. 3, først finder  

 anvendelse på anmodninger om udlevering, der fremsættes efter, at  

 den pågældende konvention er trådt i kraft mellem Danmark  

 og vedkommende stat.
En lignende fremgangsmåde er benyttet ved lov nr.  

 417 af 10. juni 1997 om ændring af lov om udlevering af  

 lovovertrædere (Gennemførelse af EU-udleveringskonventionen),  

 jf. lovens § 2, 3. pkt., og EU-udleveringskonventionens artikel 18,  

 stk. 4 og 5. Ved lov nr. 280 af 25. april 2001 (Gennemførelse af  

 FN-terrorbombekonvention mv.) blev det antaget, at en sådan  

 fremgangsmåde kunne anvendes, selv om vedkommende konvention ikke  

 udtrykkeligt åbner mulighed herfor.
Efter lovens § 13,  

 stk. 2, finder ændringen af udleveringsloven § 5, om forbud  

 mod af nægte udlevering for politiske forbrydelser for handlinger  

 omfattet af FN s terrorbombekonvention således først anvendelse  

 på anmodninger om udlevering, der fremsættes efter, at  

 FN-konventionen er trådt i kraft mellem Danmark og vedkommende fremmede  

 stat.
 Efter Justitsministeriets opfattelse må tilsvarende  

 overvejelser gøre sig gældende i relation til lovforslagets  

 § 5, nr. 6, om ændring af udleveringsloven, og det findes derfor  

 rigtigst at udforme ikrafttrædelsesbestemmelsen vedrørende denne  

 ændring på samme måde således, at det  

 foreslåede forbud mod at nægte udlevering for politiske  

 forbrydelser først anvendelse på anmodninger om udlevering, der  

 fremsættes efter, at FN-konventionen er trådt i kraft mellem  

 Danmark og vedkommende fremmede stat, jf. lovforslagets § 7,  

 stk. 3.
For de øvrige ændringer af straffeloven, som  

 blandt andet foretages i medfør af FN s terrorfinansieringskonvention,  

 gør der sig ikke de samme hensyn gældende.
Der tænkes her  

 på ændringen af straffelovens § 77 a, de nye  

 medvirkensbestemmelser i §§ 114 a-b, ændringerne i 192 a om grove  

 våbenlovsovertrædelser samt ændringerne af strafansvaret  

 for juridiske personer.
Der er for disse ændringers vedkommende tale om  

 generelle ændringer i straffeloven, som   ud over at gennemføre  

 FN s terrorfinansieringskonvention   dels foretages til gennemførelse  

 af FN s Sikkerhedsråds resolution nr. 1373 (2001), dels foretages til  

 styrkelse af det strafferetlige værn mod terrorisme i lyset af den  

 ændrede verdenssituation efter angrebene mod USA den 11. september  

 2001. Det følger derfor af lovforslagets § 7, stk. 1, at  

 disse ændringer ligesom de øvrige ændringer i lovforslaget  

 træder i kraft dagen efter bekendtgørelsen i Lovtidende.
For så vidt angår bestemmelsen i  

 retsplejelovens § 786, stk. 4, 1. pkt., om udbydere af telenet og  

 teletjenesters pligt til at registrere og opvare oplysninger om teletrafik,  

 samt den tilknyttede straffebestemmelse i § 786, stk. 6, kan der  

 først ske ikrafttræden, når det nærmere indhold og  

 omfang af pligten er fastlagt.
Det foreslås derfor, at  

 justitsministeren får bemyndigelse til at fastsætte tidspunktet  

 for ikrafttrædelsen af disse to bestemmelser, jf. lovforslagets  

 § 7, stk. 2.
 6. Lovforslagets økonomiske og administrative konsekvenser  

 mv.
 Politiets driftsbevilling for 2001 er på aktstykke  

 34, som blev tiltrådt af et flertal i Finansudvalget den 7. november  

 2001, forhøjet med 90 mio. kr. med henblik på en styrket indsats  

 mod terrorisme og indkøb af beskyttelsesmateriel mv. til brug for det  

 politimæssige beredskab i forbindelse med Danmarks overtagelse af  

 formandskabet i EU i 2002. Heraf anvendes 30 mio. kr. til bl.a. betaling af  

 overarbejde og tilgodehavende frihed som følge af den styrkede indsats  

 mod terrorismen efter terrorangrebene på USA den 11. september 2001.  

 For så vidt angår 2002 og følgende år, fremgår  

 det af aktstykket, at videreførelsen af den forstærkede indsats  

 mod terrorismen forudsætter, at politiets bevillinger i disse år  

 bliver øget med 60 mio. kr. i lønsum i hvert af årene  

 bl.a. til betaling af overarbejde og tilgodehavende frihed i den egentlige  

 politistyrke.
 Lovforslaget vil medføre et vist merarbejde for  

 politiet ud over, hvad der er forudsat ved aktstykke 34. Udgifterne hertil  

 afholdes inden for politiets eksisterende bevillinger.
Den foreslåede bestemmelse i retsplejelovens  

 § 786, stk. 4, 1. pkt., jf. lovforslagets § 2, nr. 3, og de  

 administrative forskrifter, der fastsættes i medfør af de  

 foreslåede bestemmelser i retsplejelovens § 786, stk. 4, 2.  

 pkt., og stk. 5, vil kunne få visse negative økonomiske og  

 administrative konsekvenser for erhvervslivet og borgerne.
Lovforslaget  

 indeholder ikke miljømæssige konsekvenser.
For så vidt  

 angår forholdet til EU-retten foretages reguleringen i henhold til den  

 foreslåede bestemmelse i retsplejelovens § 786, stk. 4, inden  

 for rammerne af artikel 14, stk. 1, i Europa-Parlamentets og  

 Rådets direktiv om behandling af personoplysninger og beskyttelse af  

 privatlivets fred inden for telesektoren (97/66/EF).
Vurdering af konsekvenser af  

 lovforslag Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen af betydning Visse merudgifter, som afholdes inden for politiets  

 eksisterende bevillinger Administrative konsekvenser for stat, kommuner og  

 amtskommuner Ingen af betydning Ingen Økonomiske konsekvenser for erhvervslivet Ingen Visse merudgifter Administrative konsekvenser for erhvervslivet Ingen Visse administrative konsekvenser Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Reguleringen i henhold til den foreslåede bestemmelse i  

 retsplejelovens § 786, stk. 4, 1. pkt., foretages inden for  

 rammerne af artikel 14, stk. 1, i Europa-Parlamentets og Rådets  

 direktiv om behandling af personoplysninger og beskyttelse af privatlivets  

 fred inden for telesektoren (97/66/EF) 7. Hørte myndigheder mv.
 Lovforslaget har været sendt til høring  

 hos:
 Præsidenterne for Østre og Vestre Landsret,  

 præsidenterne for Københavns Byret og for retterne i Odense,  

 Århus, Ålborg og Roskilde, Domstolsstyrelsen, Den Danske  

 Dommerforening, Dommerfuldmægtigforeningen, Rigsadvokaten,  

 Rigspolitichefen, Politidirektøren i København, Foreningen af  

 Politimestre i Danmark, Politifuldmægtigforeningen, Politiforbundet i  

 Danmark, Advokatrådet, Landsforeningen af Beskikkede Advokater, Det  

 Danske Center for Menneskerettigheder, Nævnet for Etnisk Ligestilling,  

 Datatilsynet, Dansk Industri, Brancheforeningen for  

 Telekommunikationsindustrien, Brancheorganisationen ForbrugerElektronik,  

 Canal Digital Danmark A/S, Center for IT-forskning, CSC Datacentralen, Dansk  

 Dataforening, Elektronikindustrien, Foreningen af  

 Internetleverandører, Grossistforeningen for Radio og Elektronik,  

 IT-Brancheforeningen, ITEK (Dansk Industri), Kommunedata,  

 Leverandørforeningen for Radiokommunikation, Multi Medie Foreningen,  

 PROSA, Sam-Data (HK), Sonofon I/S, Tele2 A/S, Tele Danmark A/S,  

 Telekommunikationsforbundet, Telia A/S, Orange A/S, Realkreditrådet,  

 Finansrådet og Finansforbundet.
 Betænkning nr. 1377/1999 om børnepornografi  

 og IT-efterforskning har været sendt til høring hos:
 Præsidenterne for Østre og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Advokatrådet, Nævnet for Etnisk  

 Ligestilling, Det Danske Center for Menneskerettigheder, Red Barnet,  

 Børnerådet, Brancheforeningen for Telekommunikationsindustrien,  

 Brancheorganisationen ForbrugerElektronik, Canal Digital Danmark A/S, Center  

 for IT-forskning, CSC Datacentralen, Dansk Dataforening,  

 Elektronikindustrien, Foreningen af Internetleverandører,  

 Grossistforeningen for Radio og Elektronik, IT-Brancheforeningen, ITEK (Dansk  

 Industri), Kommunedata, Leverandørforeningen for Radiokommunikation,  

 Multi Medie Foreningen, PROSA, Registertilsynet, Sam-Data (HK), Sonofon I/S,  

 Tele2 A/S, Tele Danmark A/S, Telekommunikationsforbundet og Telia A/S.
Bemærkninger til lovforslagets enkelte  

 bestemmelser I bilag 4 til lovforslaget er de foreslåede  

 bestemmelser sammenholdt med de nugældende regler.
Til § 1 Straffeloven Til nr. 1 (straffelovens § 27) Der foreslås indsat en udtrykkelig hjemmel til at  

 straffe juridiske personer for forsøg.
Bestemmelsen gælder  

 både for særlovsovertrædelser og overtrædelser af  

 straffeloven.
 Med bestemmelsen præciseres det, at juridiske  

 personer kan straffes for forsøg, når de almindelige betingelser  

 for strafansvaret er opfyldt, nemlig at der er begået en  

 lovovertrædelse inden for den juridiske persons virksomhed, og at  

 overtrædelsen kan tilregnes en eller flere til den juridiske person  

 knyttede personer eller den juridiske person som sådan.
Bestemmelsen indebære endvidere, at juridiske  

 personers forsøgsansvar er begrænset på samme måde  

 som fysiske personers forsøgsansvar.
Heraf følger, at hvis den  

 pågældende straffebestemmelse kun indeholder hjemmel til  

 bødestraf eller fængsel indtil 4 måneder, kan hverken  

 fysiske eller juridiske personer straffes for forsøg, medmindre andet  

 er særskilt bestemt.
Som eksempel på at andet kan være  

 særskilt bestemt, kan nævnes straffelovens § 287,  

 stk. 2, hvorefter der kan straffes for forsøg ved simple  

 berigelsesforbrydelser, selvom forholdet kun kan straffes med bøde.  

 Dette vil med lovforslaget gælde for både fysiske og juridiske  

 personer.
Til nr. 2 (straffelovens § 77 a) Efter den gældende bestemmelse i straffelovens  

 § 77 a, 1. pkt., kan der ske konfiskation af genstande, som på  

 grund af deres beskaffenhed i forbindelse med andre foreliggende  

 omstændigheder må befrygtes at ville blive brugt ved en strafbar  

 handling.
Bestemmelsen i § 77 a muliggør konfiskation,  

 selv om der ikke (endnu) er begået en strafbar handling, og uden hensyn  

 til, hvem der er ejer af de konfiskerede genstande.
Begrænsningen i  

 bestemmelsens anvendelsesområde ligger i, at konfiskationen skal  

 være påkrævet for at forebygge den strafbare handling, samt  

 at der alene er hjemmel til at konfiskere genstande.
 Det foreslås at udvide adgangen til at foretage  

 konfiskation efter § 77 a til også at omfatte andre formuegoder,  

 herunder penge. Ændringen er nødvendig for at kunne  

 tiltræde FN s terrorfinansieringskonvention, ligesom ændringen  

 gennemfører artikel 1, litra c, i FN s Sikkerhedsråds resolution  

 nr. 1373 (2001).
Genstanden for konfiskation efter den foreslåede nye  

 bestemmelse er andre formuegoder (end bestemte genstande), hvilket betyder,  

 at konfiskationen skal rette sig mod identificerbare pengebeløb,  

 værdipapirer, fast ejendom mv.
For genstande, der kan omsættes  

 til penge, vil der således ikke længere være krav om, at  

 det er selve genstanden, der skal anvendes til at begå  

 lovovertrædelser.
Det kan fremover også være den  

 værdi, den repræsenterer, der kan omsættes til penge og  

 anvendes til at finansiere lovovertrædelser.
Der er ingen fast  

 minimumsgrænse for anvendelsesområdet for den nye bestemmelse i  

 straffelovens § 77 a, 2. pkt., men bestemmelsen bør dog ikke  

 anvendes på   i denne sammenhæng   mere bagatelagtige  

 beløb.
En vis vejledning vil kunne hentes i minimumsgrænsen for  

 pengeinstitutternes indberetning af mistænkelige transaktioner  

 foretaget af lejlighedskunder, jf. hvidvasklovens § 4, stk. 2, og i  

 den foreslåede bestemmelse i toldlovens § 83, stk. 2, om  

 toldmyndighedernes adgang til at tilbageholde større pengebeløb  

 mv.
I begge tilfælde er grænsen 15.000 euro svarende til ca.  

 110.000 kr.
Beløb, som toldmyndighederne tilbageholder efter  

 toldlovens § 83, stk. 2, forudsættes således aldrig at  

 være under mindstegrænsen efter § 77 a, 2. pkt.
Til nr. 3 (straffelovens § 93) Det foreslås, at juridiske personers strafansvar  

 forældes efter de samme regler, som gælder for fysiske personer,  

 dog således at reglen i § 93, stk. 1, nr. 1, 2. led, om  

 2-årig forældelse, hvis der konkret er forskyldt  

 bødestraf, ikke finder anvendelse ved juridiske personers  

 strafansvar.
Efter de gældende regler forældes juridiske  

 personers strafansvar altid efter 2 år som følge af reglen i  

 § 93, stk. 1, nr. 1, 2. led.
Dette gælder uanset, om der er  

 tale om en overtrædelse af en bestemmelse med en meget høj  

 strafferamme.
Med ændringen vil forældelsen af juridiske  

 personers strafansvar afhænge af strafferammen for den konkrete  

 forbrydelse.
Er der f.eks. tale om overtrædelse af den nye bestemmelse  

 om terrorfinansiering i straffelovens § 114 a, vil strafansvaret for en  

 juridisk person forældes efter 10 år, jf. straffelovens  

 § 93, stk. 1, nr. 3.
Det foreslås samtidig, at reglen i § 93,  

 stk. 1, nr. 1, 2. led, om at forældelsesfristen altid er 2  

 år, når den konkrete forskyldte straf ikke ville overstige  

 bøde, ikke skal finde anvendelse ved juridiske personer strafansvar.  

 Den konkrete forskyldte straf for juridiske personer vil altid være  

 bøde, og en anvendelse af reglen i § 93, stk. 1, nr. 1, 2.  

 led, ville derfor forudsætte, at der foretoges en fiktiv omregning af  

 straffen for den aktuelle handling, såfremt denne var blevet foretaget  

 af en fysisk person.
En sådan ordning findes ikke hensigtsmæssig.  

 Forældelsesfristen for juridiske personers strafansvar vil derfor altid  

 skulle beregnes ud fra den højeste straf, som er hjemlet for  

 overtrædelsen eller som følger af særreglerne i § 93,  

 stk. 2-3.
Til nr. 4 (straffelovens § 114) Med bestemmelsen foreslås indført en  

 særlig terrorisme-paragraf i straffeloven.
Den hidtil gældende  

 § 114 bevares, men flyttes til § 114 c og d, idet det ikke helt kan  

 udelukkes, at der kan være forhold af mindre graverende, som ikke kan  

 betegnes som terrorvirksomhed i gængs forstand, men som i dag er  

 omfattet af formuleringen om den, der har til hensigt »ved magtanvendelse at  

 øve indflydelse på offentlige anliggender eller fremkalde  

 forstyrrelse af samfundsordenen«.
Efter lovforslaget skal den, der med forsæt til at  

 skræmme befolkningen i alvorlig grad, eller uretmæssigt at tvinge  

 danske eller udenlandske offentlige myndigheder eller en international  

 organisation til at foretage eller undlade at foretage en handling, eller at  

 destabilisere eller ødelægge et lands eller en international  

 organisations politiske, forfatningsmæssige, økonomiske eller  

 samfundsmæssige strukturer, begår en af de i bestemmelsen  

 opregnede lovovertrædelser, straffes for terrorisme med fængsel  

 indtil på livstid.
Forsætskravet i § 114 omfatter alle  

 forsætsgrader.
Bestemmelsen skal navnlig gennemføre EU s  

 rammeafgørelse om bekæmpelse af terrorisme.
I modsætning  

 til den gældende bestemmelse i straffelovens § 114 er den, som det  

 fremgår, ikke begrænset til at beskytte danske samfundsforhold  

 mv.
 Der henvises i øvrigt til pkt. 2.3.3. i de  

 almindelige bemærkninger.
 Som følge af den meget alvorlige karakter af de  

 pågældende forbrydelser indeholder bestemmelsen en  

 maksimumsstrafferamme på fængsel indtil livstid.
 Efter stk. 2 straffes den, der med det i  

 stk. 1 nævnte forsæt transporterer våben,  

 eksplosivstoffer og krigsmateriel omfattet af straffelovens § 192 a  

 eller våbenlovens § 10, stk. 2.
 Sker transporten i forbindelse med ind- eller  

 udførsel fra Danmark, vil transporten endvidere som udgangspunkt  

 indebære en overtrædelse af våbenlovens regler om ind- og  

 udførsel af våben og krigsmateriel, jf. våbenlovens  

 § 1 og 6.
 Våben og krigsmateriel er ikke defineret i  

 våbenloven, men begreberne antages som minimum at omfatte det materiel  

 mv., der er optaget på EU s fælles liste over militært  

 udstyr, som er omfattet af Den Europæiske Unions  

 adfærdskodeks.
Da danske skibe og luftfartøjer hører under  

 dansk jurisdiktionskompetence, jf. straffelovens § 6, vil transport af  

 våben mv. på danske skibe og luftfartøjer i strid med  

 bestemmelsen høre under dansk straffemyndighed, selvom  

 våbentransporten er foregået uden for Danmark.
Der henvises i  

 øvrigt til pkt. 2.1.2.1. og 2.2.2. i de almindelige bemærkninger  

 om spørgsmålet om dansk straffemyndighed.
 Efter stk. 3 er det strafbart at true med at  

 begå en af de handlinger, der er nævnt i stk. 1 og 2. Det er  

 dog en betingelse, at gerningsmanden opfylder det særlige  

 terrorismeforsæt i stk. 1.
Til nr. 5 (straffelovens § 114 a-d) § 114 a Bestemmelsen er ny og indeholder en regel om finansiering  

 af terrorvirksomhed i form af økonomisk støtte samt indsamling  

 eller formidling af midler mv. til en terrorgruppe.
§ 114 a, nr. 1, om økonomisk  

 støtte til terrorgrupper retter sig mod den enkelte bidragyder, der af  

 egne midler giver økonomisk støtte til en gruppe, der  

 begår eller har til hensigt at begå terrorhandlinger.
Den sigter  

 navnlig på at gennemføre artikel 2, stk. 1, i FN s  

 terrorfinansieringskonvention og artikel 2, stk. 2, litra c, i  

 EU-rammeafgørelsen.
§ 114 a, nr. 2, retter sig mod den mellemmand  

 eller formidlingsorganisation, der f.eks. tilvejebringer pengene fra de  

 enkelte bidragyder ved indsamlinger eller lignende eller skaffer lån  

 fra pengeinstitutter mv.
Den sigter navnlig på at gennemføre FN  

 s terrorfinansieringskonvention artikel 2, stk. 1.
§ 114 a, nr. 3, retter sig mod  

 pengeinstitutter eller andre, der i erhvervsmæssig sammenhæng  

 eller på anden måde med henblik på at opnå  

 fortjeneste yder lån eller leverer en anden finansiel tjenesteydelse  

 eller formidler disse ydelser.
Denne bestemmelse sigter navnlig på at  

 gennemføre artikel 1, litra d, i FN s Sikkerhedsråds resolution  

 nr. 1373 (2001).
På samme måde som den foreslåede nye  

 bestemmelse i straffelovens § 114, er heller ikke § 114 a  

 begrænset til at beskytte danske samfundsinteresser.
Strafferammen  

 foreslås fastsat til fængsel indtil 10 år.
Det vil efter den foreslåede bestemmelse ikke alene  

 være strafbart at stille midler eller finansielle tjenesteydelser til  

 rådighed for en terrorgruppes ulovlige aktiviteter, men også med  

 hensyn til gruppens lovlige aktiviteter.
Der kræves dog forsæt  

 med hensyn til, at gruppen har terrorvirksomhed som   en del af   sine  

 aktiviteter eller formål.
Deltagelse i eller støtte til en  

 organisation, der både har humanitære formål og  

 terrorformål, vil være omfattet af bestemmelsen.  

 Forsætskravet omfatter alle grader af forsæt og vil blandt andet  

 være opfyldt, hvis bidragyderen er bekendt med gruppens aktiviteter  

 eller formål, eller konkrete omstændigheder gør, at den  

 pågældende må indse, at organisationen   blandt andet  

 begår eller har til hensigt at begå terrorhandlinger.
Der stilles ikke krav om, at pengene eller tjenesteydelser  

 direkte overdrages eller stilles til rådighed for terrorgruppen, jf.  

 ordene »direkte eller indirekte«.
Der kræves således alene, at  

 det i sidste ende er terrorgruppen, der skal drage fordel af pengene eller  

 tjenesteydelserne.
Kan det ikke dokumenteres, at pengene rent faktisk  

 når frem til terrorgruppen, kan der eventuelt straffes for  

 forsøg, hvis den tiltalte havde forsæt hertil.
 Den særlige medvirkensregel i § 114 a,  

 forudsættes at være subsidiær i forhold til den almindelige  

 medvirkensregel i straffelovens § 23, jf. § 114 (strafferamme:  

 fængsel indtil på livstid). Heraf følger, at hvis en  

 medvirkende har et konkretiseret forsæt til gennem sin deltagelse i  

 eller finansiering af terrorgruppen at medvirke til en af de i § 114  

 nævnte handlinger, skal der straffes efter denne bestemmelse, jf.  

 § 23. Hvis der ikke foreligger et tilstrækkeligt konkretiseret  

 fortsæt til en bestemt terrorhandling, kan medvirkensbestemmelsen i  

 § 114 a imidlertid anvendes.
 Der henvises i øvrigt til pkt. 2.3.1.1. og  

 2.3.2.4.
§ 114 b Bestemmelsen er ny og indeholder en udvidet  

 medvirkensregel.
Den omfatter enhver form for støtte til  

 terrororganisationer eller til organisationer, der fremmer terrorhandlinger,  

 selv om støtten ikke kan henføres til konkrete  

 terrorhandlinger.
 En person, som forsætlig fremmer den kriminelle  

 virksomhed eller formål hos en gruppe personer med kendskab til  

 gruppens generelle terrorformål, og som dermed yder en form for bidrag  

 til, at der foretages en terrorhandling som defineret i lovforslaget, vil  

 kunne straffes efter den særlige medvirkensregel, selv om den  

 pågældende ikke har forsæt til at medvirke til en  

 konkretiseret terrorhandling.
Bestemmelsen sigter navnlig til at gennemføre  

 artikel 2, stk. 5, litra c, 1. led, i FN s  

 terrorfinansieringskonvention, og vil samtidig kunne være af betydning  

 for anvendelsen af artikel 2, stk. 3, litra c, 1. led, i FN s  

 terrorbombekonvention.
Den har dog et bredere anvendelsesområde, idet  

 den ikke kun omfatter medvirken til terrorfinansiering (og terrorbombning),  

 men medvirken til alle terrorhandlinger.
Medvirkensansvaret efter § 114 b begrænses af,  

 at den pågældende person skal have forsæt til, at den  

 gruppe eller sammenslutning, som støtten ydes til, har  

 terrorvirksomhed som   en del af   sit generelle formål.
Støtte  

 til en organisation, der både har humanitære formål og  

 terrorformål, vil under denne forudsætning være omfattet af  

 den særlige medvirkensregel.
 Den særlige medvirkensregel i § 114 b  

 forudsættes at være subsidiær i forhold til den almindelige  

 medvirkensregel i straffelovens § 23, jf. § 114 (strafferamme:  

 fængsel indtil på livstid), og den særlige regel om  

 medvirken i form af finansiering mv. i straffelovens § 114 a  

 (strafferamme: fængsel indtil 10 år). Heraf følger, at  

 hvis en medvirkende har et konkretiseret forsæt til medvirken til en af  

 de i § 114 nævnte handlinger, skal der straffes efter denne  

 bestemmelse, jf. § 23. Hvis der ikke foreligger et tilstrækkeligt  

 konkretiseret fortsæt til en bestemt terrorhandling, og der ikke er  

 tale om medvirken i form af finansiering mv. heraf, jf. § 114 a, kan  

 medvirkensbestemmelsen i § 114 b imidlertid anvendes.
 Et eksempel på bestemmelsens anvendelsesområde  

 kunne være den professionelle rådgiver, der yder generel  

 rådgivningsbistand til en terrororganisation, uden at denne  

 rådgivning kan henføres til en bestemt terrorhandling.
 Strafferammen for denne mindre konkretiserede medvirken  

 foreslås fastsat til fængsel indtil 6 år.
 Der henvises i øvrigt til pkt. 2.3.1.1. i de  

 almindelige bemærkninger.
§ 114 c Bestemmelsen er en uændret videreførelse af  

 den gældende bestemmelse i straffelovens § 114, stk. 1, idet  

 dog bestemmelsen er gjort subsidiær i forhold til de foreslåede  

 nye bestemmelser om terrorisme mv. i straffelovens §§ 114-114 b.
 Der henvises i øvrigt til bemærkninger til  

 lovforslagets § 1, nr. 4 (straffelovens § 114).
§ 114 d Bestemmelsen er en uændret videreførelse af  

 den gældende bestemmelse i straffelovens § 114, stk. 2, idet  

 dog bestemmelsen er gjort subsidiær i forhold til de foreslåede  

 nye bestemmelser om terrorisme mv. i straffelovens §§ 114-114 b samt  

 § 114 c (den hidtidige § 114, stk. 1).
 Der henvises i øvrigt til bemærkninger til  

 lovforslagets § 1, nr. 4 (straffelovens § 114).
Til § 114 e Den foreslåede bestemmelse indebærer ikke en  

 udvidelse af, hvad der er strafbart med hensyn til ikke spredning af  

 masseødelæggelsesvåben.
Strafansvar forudsætter, at  

 handlingen eller undladelsen er »i strid med lovgivningen om ikke spredning  

 af masseødelæggelsesvåben«.
 Ved »lovgivningen om ikke spredning af  

 masseødelæggelsesvåben« forstås danske eller  

 EU-retlige regler mod spredning af viden (knowhow) og produkter, der kan  

 anvendes til fremstilling af atomvåben, biologiske og kemiske  

 våben samt missiler, der kan fremføre sådanne  

 våben.. »Lovgivningen« omfatter både EU-retsakter, love og  

 administrative forskrifter i form af bekendtgørelser mv. samt  

 vilkår, påbud eller forbud meddelt i henhold til disse  

 regler.
 For tiden omfatter henvisningen forordning (EF) nr.  

 1334/2000 om en fællesskabsordning for kontrol med udførslen af  

 produkter og teknologi med dobbelt anvendelse (EFT L 159 af 30.6.2000 s. 1)  

 med senere ændringer og Erhvervsfremme Styrelsens bekendtgørelse  

 nr. 1213 af 18. december 2000 om kontrol med udførslen af produkter og  

 teknologi med dobbelt anvendelse, jf. navnlig straffebestemmelsen i  

 bekendtgørelsens § 7.
Kravet om, at overtrædelsen skal være  

 begået »under skærpende omstændigheder« indebærer, at  

 der skal være tale om særlig grove overtrædelser af  

 eksportrestriktionerne.
Herved forstås navnlig overtrædelser, der  

 går væsentligt ud over, hvad der kan henregnes til en normal og  

 sædvanlig drift af en i øvrigt lovlig (eksport)virksomhed.
I  

 vurderingen kan det bl.a. indgå, om der er tale om en mere systematisk  

 eller vedvarende adfærd, der er udtryk for en bevidst  

 tilsidesættelse af de sikkerhedshensyn, der ligger bag reglerne.
Der  

 kan endvidere lægges vægt på, om der ved den kriminelle  

 handling eller undladelse er opnået eller tilsigtet en betydelig  

 økonomisk fordel.
Det pågældende produkts farlighed kan  

 tillige indgå i vurderingen.
Det samme gælder oplysninger om  

 køberen eller slutbrugeren af produktet.
Bestemmelsen forudsættes ikke udelukkende anvendt,  

 hvor strafferammen på fængsel indtil 2 år i  

 bekendtgørelsens § 7 ikke findes tilstrækkelig.
På  

 lignende måde, som det i dag er tilfældet ved f.eks. valget  

 mellem at straffe skattesvig efter skattekontrolloven eller straffelovens  

 § 289, forudsættes den foreslåede nye bestemmelse i  

 straffelovens § 114 e anvendt i tilfælde, hvor forholdet  

 skønnes at være så groft, at samfundets reaktion  

 bør give sig udtryk ved anvendelse af straffeloven frem for  

 særlovgivningen.
Dette gælder selv om den konkret forskyldte  

 fængselsstraf fastsættes til væsentligt mindre end 2  

 år.
 Den foreslåede bestemmelse omfatter kun  

 forsætlige forhold, jf. straffelovens § 19. Uagtsomme forhold vil  

 alene kunne straffes efter særlovgivningen, jf. herved  

 bekendtgørelsens § 7 og forordningens artikel 3, stk. 1. Det  

 samme gælder i det omfang, der gennemføres en kriminalisering af  

 groft uagtsomme overtrædelser af catch-all bestemmelserne, jf.  

 forordningens artikel 4, stk. 5 og pkt. 2.3.4. i de almindelige  

 bemærkninger.
Bestemmelsens nr. 1 omfatter udførsel af  

 produkter med dobbelt anvendelse uden tilladelse og modsvarer  

 bekendtgørelsens § 7, stk. 3. Ved »produkter med dobbelt  

 anvendelse« forstås produkter, herunder software og teknologier, der  

 kan anvendes til såvel civile som militære formål, samt  

 alle varer, der kan anvendes både til ikke-eksplosive formål og  

 til på enhver måde at fremme fabrikation af nukleare våben  

 eller andre nukleare sprænglegemer, jf. bekendtgørelsens  

 § 2, stk. 4, og forordningens artikel 2, litra a.
Det fremgår  

 nærmere af forordningens regler, i hvilket omfang eksport af produkter  

 med dobbelt anvendelse kræver udførselstilladelse.
Bestemmelsens nr. 2 omfatter den, der til brug for  

 myndighedernes afgørelser efter forordningen eller  

 bekendtgørelsen afgiver urigtige og vildledende oplysninger eller  

 fortier oplysninger af betydning for sagens afgørelse.
Bestemmelsen  

 modsvarer bekendtgørelsens § 7, stk. 1, 1. pkt.
Bestemmelsens nr. 3 omfatter den, der handler i  

 strid med vilkår, der er fastsat af myndighederne i en afgørelse  

 efter forordningen eller bekendtgørelsen.
Bestemmelsen modsvarer  

 § 7, stk. 1, 2. pkt.
 De mere formelle overtrædelser omfattet af  

 bekendtgørelsens § 7, stk. 2, om den, der i øvrigt  

 undlader at give oplysninger, der kræves efter forordningen eller  

 bekendtgørelsen, til myndighederne   eller som afgiver urigtige eller  

 vildledende oplysninger af denne karakter   er ikke skønnet at  

 være af en sådan grovhed, at de vil kunne begrunde strafansvar  

 efter den foreslåede nye bestemmelse i straffelovens § 114 e.
Til nr. 6 (straffelovens § 183 a) Det foreslås at udvide den eksisterende bestemmelse  

 om kapring af fly og skibe til også at omfatte andre kollektive  

 transportmidler og godstransportmidler.
Med den foreslåede  

 ændring vil bestemmelsen fremover også omfatte bl.a. busser,  

 lastbiler og tog, herunder hvor der alene er tale om godstransport.
 Ændringen er begrundet i EU s rammeafgørelse  

 om bekæmpelse af terrorisme artikel 1, litra f, hvorefter kapring af  

 andre kollektive transportmidler eller godstransportmidler skal være  

 omfattet af terrorismebestemmelsen.
Med udtrykket »kollektive transportmidler« forstås -  

 i overensstemmelse med sædvanlig sprogbrug - (offentlige)  

 transportmidler (køretøjer og tog), der er fælles for  

 flere personer.
Individuelle (offentlige) transportmidler som f.eks. taxaer  

 er derfor f.eks. ikke omfattet.
 Med udtrykket »godstransportmidler« forstås  

 køretøjer og tog, der anvendes til godskørsel for egen  

 eller fremmed regning.
Formålet med den gældende bestemmelse i  

 § 183 a er ifølge forarbejderne at markere den alvor, hvormed  

 kapring af fly betragtes.
Bestemmelsen blev indsat i forbindelse med  

 gennemførslen af Haag-konventionen om bekæmpelse af ulovlig  

 bemægtigelse af luftfartøjer fra den 16. december 2001.  

 Hovedhensynene bag konventionen var dels beskyttelse af trafiksikkerheden,  

 dels beskyttelse af passagerer.
Der henvises til Folketingstidende 1971-72,  

 tillæg A, sp. 909-916. Bestemmelsen er senere udvidet til også at  

 omfatte kapring af skibe.
 Ud fra disse hensyn er det for eksempel i forbindelse med  

 udvidelsen af bestemmelsen til også at omfatte skibe antaget, at f.eks.  

 robåde og andre mindre fartøjer ikke er omfattet.
 Tog må ud fra de samme hensyn altid anses for  

 omfattet af bestemmelsen.
 Ved afgørelsen af, om andre køretøjer  

 - herunder busser og lastbiler mv. - er omfattet af § 183 a, må  

 der derimod - på samme måde som med skibe - fastlægges en  

 nedre grænse, hvor der bl.a. tages hensyn til køretøjets  

 størrelse, samt om der eventuelt transporteres farligt gods.  

 Minibusser og varevogne kan derfor som udgangspunkt ikke anses for omfattet  

 af bestemmelsen.
 Der henvises i øvrigt til pkt. 2.3.3.1. i de  

 almindelige bemærkninger.
Til nr. 7 og 8 (straffelovens § 192 a) Det foreslås at hæve strafferammen fra de  

 nuværende 4 år til 6 års fængsel.
Straffelovens  

 § 192 a kan vedrører endog særdeles grove  

 overtrædelser af våbenloven, som f.eks. en gruppe af personers  

 besiddelse af meget farlige våben, der kan anvendes til  

 terrorhandlinger, uden at det kan henføres til en konkret  

 påtænkt handling.
I lyset af den ændrede  

 sikkerhedsmæssige situation foreslås det derfor at forhøje  

 strafferammen til 6 års fængsel.
 Med den foreslåede strafferammeforhøjelse vil  

 politiet endvidere have mulighed for at anvende indgreb i  

 meddelelseshemmeligheden og observation i efterforskningen af sager om grove  

 overtrædelser af våbenloven.
 Herunder foreslås det at præcisere, at  

 § 192 a tillige omfatter udvikling og forskning med henblik herpå  

 af kemiske og biologiske våben.
Efter sin nuværende ordlyd omfatter bestemmelsen  

 ikke udtrykkeligt overtrædelser af § 5 i våbenloven, som  

 efter dette lovforslag indeholder et udtrykkeligt forbud mod uden  

 justitsministerens tilladelse at tilvirke, udvikle eller med henblik  

 herpå forske i faste stoffer, væsker eller luftarter, som ved  

 spredning virker skadevoldende, bedøvende eller irriterende.
Det  

 foreslås, at anvendelsesområdet for § 192 a udvides til at  

 omfatte sådanne overtrædelser af våbenloven.
 Den foreslåede bestemmelse bidrager til opfyldelsen  

 af Danmarks forpligtelser i henhold til EU-rammeafgørelsens artikel 1,  

 litra g.
 Der henvises til pkt. 2.3.3 i de almindelige  

 bemærkninger og til lovforslagets § 4.
Til nr. 9 (straffelovens § 306) Med ændringen af bestemmelsen foreslås kravet  

 om, at lovovertrædelsen skal være begået for at skaffe den  

 juridiske person vinding, ophævet. Ændringen gennemfører  

 FN s terrorfinansieringskonventions artikel 5.
Det vil som følge af ændringen ikke  

 længere være en betingelse for juridiske personers strafansvar,  

 at en eller flere enkeltpersoner inden for den juridiske person beviseligt  

 har handlet med forsæt.
Den fornødne tilregnelsesgrad vil  

 afhænge af den enkelte strafbestemmelse.
Det vil herefter være  

 muligt at straffe juridiske personer for uagtsomme  

 straffelovsovertrædelser, såfremt uagtsomhed særskilt er  

 kriminaliseret, jf. de almindelige bemærkninger pkt. 2.3.1.2.
 Samtidig ophæves stk. 2, hvorefter juridiske  

 personer kan straffes for forsøg på  

 straffelovsovertrædelser, idet reglen foreslås flyttet til  

 § 27 i straffelovens kapitel 5, jf. lovforslagets § 1, nr. 1.  

 Hermed præciseres, at juridiske personer alene kan straffes for  

 forsøg på forbrydelser, hvor der er hjemlet højere straf  

 end fængsel i 4 måneder.
Til § 2 Retsplejeloven Til nr. 1 (overskriften til retsplejelovens kapitel 71) Ændringen af overskriften til kapitel 71 er en  

 konsekvens af den foreslåede nye regel i § 791 b om  

 dataaflæsning, jf. forslagets § 2, nr. 4.
Til nr. 2 og 3 (retsplejelovens § 786, stk.1, 4, 5, 6 og 7) Den foreslåede ændring af retsplejelovens  

 § 786, stk. 1, indebærer, at det vil påhvile  

 også udbydere af telenet og teletjenester, der henvender sig til  

 afgrænsede kundesegmenter, at bistå politiet ved  

 gennemførelsen af indgreb i meddelelseshemmeligheden.
Som det  

 fremgår under pkt. 3.1.3. ovenfor finder Justitsministeriet, at  

 både hensynet til en effektiv regulering og hensynet til  

 konkurrenceforholdene i branchen tilsiger, at der skal kunne stilles krav til  

 udbyderne, uanset til hvilke kundegrupper de udbyder telenet og  

 teletjenester.
Den foreslåede bestemmelse i retsplejelovens  

 § 786, stk. 4, fastsætter i 1. pkt. en pligt for  

 udbydere af telenet og teletjenester til at foretage registrering og  

 opbevaring (logning) i 1 år af de oplysninger om tele- og  

 internetkommunikation, der er relevante for politiets efterforskning og  

 retsforfølgning af strafbare forhold.
Endvidere gives der i 2.  

 pkt. hjemmel til, at justitsministeren ved bekendtgørelse kan  

 fastsætte nærmere regler om logningspligtens indhold og  

 omfang..
 Både udbydere af offentlige telenet og teletjenester  

 og udbydere, der henvender sig til specifikke, på forhånd  

 afgrænsede kundesegmenter, vil kunne omfattes af den foreslåede  

 regulering.
 For så vidt angår teletrafik vil de  

 oplysninger, som logningspligten kan omfatte, navnlig være de  

 oplysninger, som politiet har brug for i forbindelse med indgreb i  

 meddelelseshemmeligheden i form af teleoplysning og udvidet teleoplysning,  

 jf. retsplejelovens § 780, stk. 1, nr. 3 og 4. Det kan eksempelvis  

 være det kaldende og det kaldte nummer (A- og B-nummer),  

 opkaldstidspunkter og varigheden af samtaler samt   for mobiltelefoners  

 vedkommende   oplysninger om anvendte sendemaster/celler.
For så vidt angår internettrafik vil  

 der kunne fastsættes regler om logning af den dynamiske tildeling af  

 IP-adresser, tidspunkt for opkobling og nedkobling samt opkoblingens  

 varighed.
I praksis vil udbyderen kun være i stand til at levere  

 oplysninger om, hvem der har efterladt et elektronisk spor på  

 Internettet, hvis udbyderen er i besiddelse af præcise oplysninger om,  

 hvilken kunde, der på det pågældende tidspunkt har anvendt  

 en tildelt IP-adresse.
 Det må overvejes i forbindelse med den nærmere  

 regelfastsættelse, om der er behov for at stille krav om, at  

 internetudbydere ved opkobling via telefonnettet skal logge A og B-nummeret.  

 Som anført under pkt. 3.1.3.2. ovenfor har det over for  

 Justitsministeriet været fremført, at der i praksis vil kunne  

 være tekniske hindringer for internetudbyderes registrering af det  

 kaldende nummer (A-nummeret).
Hvor forbindelsen til Internettet ikke etableres via  

 telefonnettet, men etableres via en fast forbindelse, f.eks. såkaldte  

 ADSL-forbindelser, vil der ikke være teknisk grundlag for at opstille  

 krav om, at internetudbyderen logger A-nummeret.
I stedet vil der skulle  

 registreres de tilsvarende oplysninger, der gør det muligt at  

 føre det elektroniske spor tilbage til en bestemt kunde.
Der vil kunne opstilles regler om opbevaringsformat  

 (læsbarhed), foranstaltninger til beskyttelse mod uautoriseret adgang  

 til og manipulation af loggen samt opbevaring af kontooplysninger, f.eks. i  

 en periode efter at et kundeforhold er bragt til ophør.
Også  

 spørgsmålet om opbevaring af oplysningerne her i landet, hvor  

 udbyderen er en filial af en udenlandsk virksomhed, vil også kunne  

 reguleres.
 Endvidere bør det tilstræbes, at reglerne  

 sikrer, at korrekt dansk realtid registreres.
Der vil ikke kunne fastsættes regler om, at  

 internetudbyderne løbende skal foretage registrering af, hvilke  

 hjemmesider, chatrooms mv. kunderne besøger.
Hensigten med forslaget  

 er alene at kunne føre elektroniske spor, der findes på  

 Internettet i forbindelse med kriminelle aktiviteter, tilbage til  

 gerningsmændene.
For så vidt angår elektronisk post  

 stilles der ikke forslag om en generel logning af indholdsdata, men alene af  

 oplysninger svarende til teleoplysninger, dvs. oplysninger som f.eks.  

 afsender, modtager og tidsangivelse vedrørende kommunikationen.
Den  

 nærmere regulering vedrørende elektronisk post vil således  

 ikke kunne forpligte internetudbydere til generelt at gemme indholdet af  

 elektroniske breve.
Opbevaringsperioden vil være 1 år for de  

 oplysninger, der ikke opbevares med henblik på debitering.
Trafikdata,  

 der gemmes med henblik på debitering, vil   uanset om de  

 pågældende data omfattes af den lovbestemte logningspligt   som  

 hidtil kunne opbevares indtil udløbet af den lovhjemlede  

 forældelsesfrist for de omhandlede gældsforpligtelser og  

 afregninger, jf. artikel 6, stk. 2, i direktivet og § 30,  

 stk. 2, i bekendtgørelse om udbud af telenet og teletjenester.  

 Dette indebærer i praksis, at oplysningerne kan gemmes i op til 5  

 år.
Det forudsættes, at de nærmere regler  

 fastsættes efter dialog med tele- og internetudbyderne.
Dette er ikke  

 mindst afgørende for at sikre en hensigtsmæssig teknologisk  

 udformning af reglerne.
 Der henvises i øvrigt til pkt. 3.1.2. og 3.1.3. i  

 de almindelige bemærkninger til lovforslaget.
Efter den foreslåede bestemmelse i  

retsplejelovens § 786, stk. 5, vil der kunne  

 fastsættes nærmere regler om udbydere af telenet eller  

 teletjenesters praktiske bistand til politiet i forbindelse med indgreb i  

 meddelelseshemmeligheden.
Også på dette punkt vil både  

 udbydere af offentlige telenet og teletjenester og udbydere, der henvender  

 sig til specifikke, på forhånd afgrænses kundesegmenter,  

 kunne omfattes af den foreslåede regulering.
 Bestemmelsen svarer til den gældende bestemmelse i  

 § 15, stk. 3, i lov om konkurrence- og forbrugerforhold på  

 teleområdet, dog med den forskel, at bemyndigelsen til at  

 fastsætte regler foreslås overført til justitsministeren.  

 Baggrunden herfor er, at de hensyn, der varetages gennem fastsættelse  

 af regler i medfør af denne bestemmelse, i højere grad vil  

 være af kriminalitetsbekæmpende karakter end af telepolitisk  

 karakter. § 15, stk. 3, foreslås samtidig ophævet, jf.  

 lovforslagets § 3, nr. 1.
De administrative forskrifter vil f.eks. kunne omfatte  

 regler om døgnbemanding af kontaktpunkter vedrørende etablering  

 af aflytning og indhentelse af teleoplysninger mv., sikkerhedsgodkendelse af  

 personale, der håndterer fortroligt materiale samt afklaring af, hvem  

 pligten til at bistå politiet påhviler.
Den sidste  

 problemstilling opstår, når de fysiske installationer på  

 den ene side og kundeforholdet på den anden side ligger hos forskellige  

 selskaber.
Der tilsigtes imidlertid ikke hermed en udtømmende  

 angivelse af, hvilke forhold der kan reguleres.
Formålet med  

 bestemmelsen er, at der løbende kan tages højde for praktiske  

 og tekniske problemer, der måtte opstå i forbindelse med  

 samarbejdet mellem politiet og udbyderne.
 Der henvises i øvrigt til pkt. 3.2, herunder pkt.  

 3.2.1. og 3.2.2., i de almindelige bemærkninger til lovforslaget.
 Efter den foreslåede bestemmelse i  

retsplejelovens § 786, stk. 6, vil forsætlig eller  

 uagtsom overtrædelse af logningspligten kunne straffes med bøde.  

 Der kan endvidere pålægges selskaber mv. (juridiske personer)  

 strafansvar efter reglerne i straffelovens 5. kapitel.
 Efter den foreslåede bestemmelse i  

retsplejelovens § 786, stk. 7, vil der kunne  

 fastsættes regler om bødestraf for forsætlig eller uagtsom  

 overtrædelse af de udfyldende regler om logningspligten, jf.  

 stk. 4, 2. pkt., og om praktisk bistand til politiet i forbindelse med  

 indgreb i meddelelseshemmeligheden, jf. stk. 5. Der kan endvidere  

 fastsættes bestemmelser om at pålægge selskaber mv.  

 (juridiske personer) strafansvar efter reglerne i straffelovens 5.  

 kapitel.
Til nr. 4 (retsplejelovens § 791 b) Bestemmelsen i stk. 1 indebærer, at politiet  

 uden at være til stede der, hvor et informationssystem benyttes   ved  

 hjælp af edb-programmer eller andet udstyr løbende kan  

 aflæse ikke offentligt tilgængelige oplysninger i  

 informationssystemet.
Det foreslås, at indgrebet betegnes som  

 »dataaflæsning«.
Den foreslåede bestemmelse giver adgang for politiet  

 til at foretage dataaflæsning i et informationssystem af oplysninger,  

der ikke er offentligt tilgængelige.
Aflæsning af  

 oplysninger som er offentligt tilgængelige, således at politiet  

 har fri adgang hertil   f.eks. fordi oplysningerne er lagt ud på en  

 offentligt tilgængelig hjemmeside på Internettet   udgør  

 ikke i sig selv et straffeprocessuelt tvangsindgreb og er derfor ikke  

 omfattet af reglen om dataaflæsning.
Ved et informationssystem forstås en computer  

 eller andet databehandlingsanlæg.
Omfattet heraf er navnlig personlige  

 computere, herunder både stationære og bærbare computere.  

 Også andet elektronisk udstyr vil imidlertid kunne være omfattet  

 af bestemmelsen, hvis udstyret har funktioner svarende til dem, der findes i  

 personlige computere.
Det gælder således elektronisk udstyr, der  

 kan anvendes til at oprette og/eller behandle dokumenter, billeder og lyde,  

 udføre regnskabsfunktioner og lignende, herunder også hvis  

 sådanne funktioner senere forekommer i kombination med andet  

 elektronisk udstyr, f.eks. et fjernsyn.
Bestemmelsen vil således f.eks.  

 omfatte en elektronisk kalender, som er indrettet så den ud over  

 anvendelsen som kalender, desuden kan anvendes til at sende og modtage  

 elektroniske meddelelser samt indhente oplysninger fra Internettet mv.
 Indgreb i form af dataaflæsning omfatter bl.a. den  

 situation, hvor politiet ved hjælp af et såkaldt  

 »sniffer-program«, får tilsendt kopi af samtlige indtastninger, som  

 brugeren af edb-udstyret foretager, herunder åbning af computeren,  

 oprettelse af nye dokumenter og regnskaber mv. og nye indtastninger i  

 allerede eksisterende dokumenter, eller af visse nærmere angivne  

 indtastninger.
Sådanne edb-programmer kan endvidere gøre det  

 muligt for politiet automatisk og uden den pågældendes vidende at  

 modtage kopi af e-post, der afsendes fra en computer, og af opslag på  

 Internettet, der foretages på computeren.
En kendelse om  

 aflæsning i medfør af den foreslåede bestemmelse vil  

 også omfatte aflæsning af elektroniske meddelelser, der modtages  

 i computeren.
Det er ikke et krav, at den elektroniske meddelelse skal  

 være åbnet og læst af modtageren, men den skal være  

 modtaget af den computer, som indgrebet omfatter.
 For elektroniske meddelelser, som er under forsendelse,  

 gælder reglerne om indgreb i meddelelseshemmeligheden i retsplejelovens  

 kapitel 71.
 Dataaflæsning af computere mv. i medfør af  

 bestemmelsen kan ske ved hjælp af (teknisk) udstyr, der fysisk  

 installeres i computeren, eller, i det omfang dette er teknisk muligt, ved at  

 edb-programmer eller lignende sendes til den pågældende computer.  

 Det forudsættes, at rettens tilladelse til aflæsning også  

 giver politiet mulighed for at skaffe sig adgang til det  

 pågældende edb-udstyr, hvis dette er nødvendigt for at  

 installere det tekniske udstyr, der skal anvendes ved indgrebet, sådan  

 som det også i dag gælder med hensyn til installation af  

 rumaflytningsudstyr og udstyr til observation af personer i bolig og andre  

 husrum.
 Indgrebet kan således indebære en  

 løbende undersøgelse fra et andet sted af det materiale, der  

 til enhver tid kan findes i computeren.
Den foreslåede regel begrænser ikke den  

 adgang, der er efter de gældende regler om ransagning til at  

 tilvejebringe oplysninger af denne art.
Ligeledes berøres adgangen til  

 efter reglerne om indgreb i meddelelseshemmeligheden at få  

 teleoplysninger eller at »aflytte« elektroniske meddelelser ikke af den  

 foreslåede nye bestemmelse.
 Hvis et indgreb kun indebærer, at der sker  

 »aflytning« af elektroniske meddelelser, kan dette fortsat ske efter reglerne  

 om aflytning af telefonsamtaler eller anden tilsvarende telekommunikation,  

 også når en sådan aflytning sker ved hjælp af teknisk  

 udstyr, der har lighed med det, som er omfattet af reglen i § 791 b.
 Det foreslås, at betingelserne for indgreb i form af  

 dataaflæsning udformes med udgangspunkt navnlig i de regler, som i dag  

 gælder for indgreb i meddelelseshemmeligheden, jf. § 781,  

 stk. 1, og for hemmelig ransagning, jf. § 799. Det foreslås  

 således som betingelse, at indgrebet må antages at være af  

 afgørende betydning for efterforskningen, og at der er bestemte grunde  

 til at antage, at den pågældende computer mv. anvendes i  

 forbindelse med forbrydelsen.
 Det skal for det første efter stk. 1, nr.  

 1, være en betingelse, at der er bestemte grunde til at  

 antage, at et informationssystem anvendes af en mistænkt i forbindelse  

 med planlagt eller begået kriminalitet som nævnt i nr. 3. Kravet  

 om, at der skal være bestemte grunde til den nævnte antagelse,  

 svarer til det krav, der stilles ved bestemmelsen i § 781, stk. 1,  

 nr. 1, om indgreb i meddelelseshemmeligheden, og ved bestemmelsen i  

 § 791 a, stk. 3, nr. 1, om observation af personer i bolig eller  

 andre husrum.
 Det skal endvidere kunne antages, at det  

 pågældende informationssystem benyttes i forbindelse med  

 udførelsen af den kriminalitet, der er nævnt i stk. 3.
Det er uden betydning, hvem informationssystemet  

 tilhører.
Indgrebet kan således rettes mod mistænktes eget  

 edb-udstyr eller f.eks. en privat computer, der tilhører en anden end  

 den mistænkte, eller mistænktes computer på arbejdspladsen,  

 uanset om computeren også benyttes af andre.
Såfremt  

 betingelserne for dataaflæsning i øvrigt er opfyldt   herunder  

 kravet i § 791 b om proportionalitet   kan der således også  

 ske dataaflæsning af computere på biblioteker,  

 internetcaféer og lignende.
Dette adskiller sig ikke fra, hvad der  

 gælder for telefonaflytning.
 I stk. 1, nr. 2, foreslås, at indgrebet  

 kan foretages, hvis det er af afgørende betydning for  

 efterforskningen (indikationskravet), jf. herved også det  

 tilsvarende krav i § 781, stk. 1, nr. 2 (indgreb i  

 meddelelseshemmeligheden), i § 791 a, stk. 3, nr. 2 (observation af  

 personer i bolig eller andre husrum) og i § 799, stk. 1, 1. pkt.  

 (hemmelig ransagning).
 Ved denne betingelse angives, at indgrebet skal have en  

 meget væsentlig betydning for efterforskningen af den  

 pågældende sag, men bestemmelsen indebærer ikke, at  

 indgrebet skal være den eneste mulighed for efterforskning i sagen,  

 eller at andre af de straffeprocessuelle indgreb i retsplejeloven ikke  

 samtidig kan anvendes.
 Kriminalitetskravet i stk. 1, nr. 3,  

 foreslås udformet, således at indgreb i form af  

 dataaflæsning kan foretages, hvis efterforskningen angår en  

 forsætlig overtrædelse af straffelovens kapitel 12 og kapitel 13  

 eller en overtrædelse af straffelovens §§ 180, 183, stk. 1 og  

 2, 183 a, 186, stk. 1, 187, stk. 1, 191, 192 a og 237. Dette svarer  

 til kriminalitetskravet ved hemmelig ransagning.
 Der er således ikke mulighed for at  

 iværksætte dataaflæsning i medfør af den  

 foreslåede bestemmelse på grundlag om en mistanke om, at  

 computerudstyr f.eks. anvendes til fremstilling af falske pas eller andre  

 falske dokumenter, medmindre der samtidig foreligger mistanke om, at  

 fremstillingen sker som et led i forberedelsen af en af de i bestemmelsen  

 nævnte alvorlige lovovertrædelser   f.eks. flykapring.
 Stk. 2 indeholder en  

 proportionalitetsgrundsætning svarende til reglen i § 782,  

 stk. 1, om indgreb i meddelelseshemmeligheden og § 791 a,  

 stk. 5, om observation.
Efter stk. 3 skal kompetencen til at  

 træffe bestemmelse om aflæsning af computere mv. efter den  

 foreslåede § 791 b   ligesom ved indgreb i  

 meddelelseshemmeligheden, observation og hemmelig ransagning   henhøre  

 under retten.
Bestemmelsen henviser til kompetencebestemmelsen i § 783  

 om indgreb i meddelelseshemmeligheden.
I en kendelse, der tillader aflæsning, må det  

 angives, hvilket informationssystem (computer eller lignende  

 databehandlingsanlæg) indgrebet skal angå, jf. de  

 foreslåede bestemmelser i § 791 b, stk. 3, 1. og 2. pkt.
Er  

 det ikke muligt for politiet at give nærmere oplysninger om  

 edb-udstyrets fabrikat, nummer eller lignende, der entydigt kan identificere  

 dette, kan der i stedet afsiges kendelse om, at indgrebet skal angå det  

 edb-udstyr, der benyttes på et bestemt, nærmere afgrænset  

 sted, f.eks. en bestemt privatadresse eller et bestemt kontor på en  

 arbejdsplads.
 En computer eller andet tilsvarende edb-udstyr kan efter  

 omstændighederne også identificeres ved en angivelse af, hvem der  

 har rådighed herover, f.eks. den bærbare computer, som  

 tilhører den mistænkte.
Efter § 783, stk. 2, skal der i kendelsen  

 fastsættes et tidsrum, inden for hvilket indgrebet kan foretages.  

 Tidsrummet skal være så kort som muligt og må ikke  

 overstige 4 uger.
Tidsrummet kan forlænges ved en ny kendelse, men  

 højst med 4 uger ad gangen.
 Den foreslåede regel i stk. 4  

indebærer, at en række af de regler, der gælder for  

 indgreb i meddelelseshemmeligheden og for observation af personer i bolig  

 eller andet husrum, også skal finde anvendelse ved aflæsning af  

 registreringer i computere mv.
Således gælder bestemmelserne i § 788,  

 stk. 1, 3 og 4, om efterfølgende underretning om indgrebet.
En  

 bestemmelse, der erstatter § 788, stk. 2, om hvem der skal have  

 underretning om et foretaget indgreb, foreslås udformet sådan, at  

 underretningen skal gives til den, der har rådigheden over computeren.  

 Underretning skal således normalt gives til ejeren af den  

 pågældende computer mv.
En bruger, som ikke er ejer af en  

 computer mv., kan dog have en sådan rådighed over denne, at  

 underretning skal ske til den pågældende, f.eks. hvis der er  

 foretaget aflæsning af en computer, som en arbejdsgiver har stillet til  

 rådighed for en arbejdstager i dennes hjem.
 Stk. 4 henviser endvidere til § 782,  

 stk. 2, hvorefter der ikke må foretages aflytning mv. med hensyn  

 til den mistænktes forbindelse med personer, der efter § 170 er  

 udelukket fra at afgive forklaring som vidne, til §§ 784-785 om  

 advokatbeskikkelse, § 789 om politiets adgang til at anvende de  

 oplysninger, der er fremkommet ved indgrebet, og § 791 om politiets  

 adgang til at opbevare det fremkomne materiale.
 Der henvises i øvrigt til pkt. 3.4.2.
Til nr. 5 (retsplejelovens § 799, stk. 1, 1. pkt.) Bestemmelsen indebærer en udvidelse af politiets  

 adgang til at foretage ransagning uden at mistænkte eller andre  

 gøres bekendt hermed (hemmelig ransagning). Efter den foreslåede  

 bestemmelse kan der således foretages hemmelig ransagning,  

 såfremt det er af afgørende betydning for efterforskningen, at  

 ransagningen foretages, uden at den mistænkte eller andre gøres  

 bekendt hermed, hvis efterforskningen angår en forsætlig  

 overtrædelse af straffelovens kapitel 12 eller 13 eller en  

 overtrædelse af straffelovens §§ 180, 183, stk. 1 og 2, 183  

 a, 186, stk. 1, 187, stk. 1, 191, 192 a eller 237.
 Der henvises i øvrigt til pkt. 3.3.2.1. i de  

 almindelige bemærkninger.
Til nr. 6 (retsplejelovens § 799, stk. 3.) Bestemmelsen indeholder en ny regel, hvorefter retten ved  

 en kendelse, der tillader politiet at foretage ransagning, uden at  

 mistænkte eller andre gøres bekendt hermed (hemmelig  

 ransagning), kan tillade, at der gennemføres gentagne  

 ransagninger.
 Der henvises i øvrigt til pkt. 3.3.2.2. i de  

 almindelige bemærkninger.
 Ved forslaget gives der adgang til, at retten kan tillade  

 politiet at foretage flere enkeltstående hemmelige ransagninger.  

 Politiet må ved anmodningen til retten om en sådan kendelse  

 oplyse om baggrunden for, at der findes behov for at foretage mere end en  

 enkelt ransagning.
Der skal efter bestemmelsen i retsplejelovens § 783,  

 stk. 2, fastsættes et tidsrum på indtil 4 uger, inden for  

 hvilket indgrebene skal foretages.
Retten kan således fastsætte  

 en kortere tidsfrist for indgrebene.
Der skal endvidere i rettens kendelse  

 træffes nærmere bestemmelse om antallet af ransagninger, som  

 politiet kan gennemføre inden for den fastsatte frist.
Det følger i øvrigt af henvisningen i  

 retsplejelovens § 799, stk. 2, til § 783, stk. 3, at  

 politiet kan gennemføre uopsættelige indgreb uden  

 forudgående retskendelse, og at politiet i så fald snarest muligt  

 og inden 24 timer fra indgrebets iværksættelse skal  

 forelægge dette for retten.
Det vil næppe i praksis forekomme, at  

 politiet inden for 24 timer får behov for at gennemføre flere  

 enkeltstående ransagninger uden umiddelbar underretning, men hvis dette  

 sker, gælder fristen på 24 timer for forelæggelse for  

 retten for hvert enkelt indgreb.
 Gentagne hemmelige ransagninger sker i øvrigt under  

 de betingelser, der er fastsat i § 799, stk. 1 og 2.
Til nr. 7 (retsplejelovens § 802, stk. 2, nr. 2, § 805,  

 stk. 3, og § 807 d, stk. 2, 1. pkt.) Ændringen af bestemmelsen i retsplejelovens  

 § 802, stk. 2, nr. 2, giver adgang til beslaglæggelse af en  

 mistænkt persons gods i tilfælde, hvor betingelserne for  

 konfiskation efter den nye bestemmelse i § 77 a, 2. pkt., er opfyldt.  

 Beslaglæggelse med henblik på konfiskation efter straffelovens  

 § 77 a, 1. pkt., af genstande, som en mistænkt har rådighed  

 over, skal fortsat ske med hjemmel i retsplejelovens § 802,  

 stk. 1.
 Ændringen er en konsekvens af lovforslagets  

 § 1, nr. 2, hvor straffelovens § 77 a foreslås udvidet til at  

 omfatte konfiskation af andre formuegoder (end genstande), herunder  

 penge.
Det følger af bestemmelsen i retsplejelovens  

 § 807 b, at beslaglæggelsen alene har virkning som arrest.
En  

 arrest sikrer, at sigtede ikke ved sine egen dispositioner over sin formue  

 forringer denne.
Beslaglæggelsen hindrer imidlertid ikke, at sigtedes  

 øvrige kreditorer søger sig fyldestgjort gennem udlæg og  

 efterfølgende tvangsauktion eller ved sigtedes konkurs.
 Ændringen af retsplejelovens § 805,  

 stk. 3, medfører, at både beslaglæggelse efter  

 retsplejelovens § 802, stk. 2, (mistænkte) og § 803,  

 stk. 1, 2. pkt. (ikke-mistænkte) ligestilles med de regler, der  

 gælder for foretagelse af arrest (retsplejelovens § 631,  

 stk. 2, jf. §§ 509-516), således at der alene kan foretages  

 beslaglæggelse i de tilfælde, hvor der efter de fogedretlige  

 regler er adgang til udlæg.
Efter § 807 d, stk. 2, 1. pkt., skal gods, der  

 er beslaglagt efter blandt andet § 802 anvendes først til  

 fyldestgørelse af forurettedes krav på erstatning, dernæst  

 det offentliges krav på sagsomkostninger, dernæst konfiskation  

 efter straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, og dernæst bødekrav,  

 medmindre retten træffer anden bestemmelse herom.
Efter lovforslaget  

 skal denne ændring også gælde beslaglæggelse med  

 henblik på konfiskation efter straffelovens § 77 a, 2. pkt.
Til nr. 8 (retsplejelovens § 803) Ændringen, der er en konsekvens af den  

 foreslåede udvidelse af straffelovens § 77 a til at omfatte andre  

 formuegoder (end genstande), herunder penge, giver adgang til  

 beslaglæggelse af formuegoder, som en person, der ikke er  

 mistænkt, har rådighed over, hvis der er grund til at antage, at  

 formuegoderne bør konfiskeres.
 Beslaglæggelse med henblik på konfiskation  

 efter straffelovens § 77 a, 1. pkt., af genstande, som en person, der  

 ikke er mistænkt, har rådighed over, skal fortsat ske med hjemmel  

 i retsplejelovens § 803, stk. 1, 1. pkt.
Til nr. 9 (retsplejelovens § 806, stk. 3, 1. pkt.) Den foreslåede ændring af § 806,  

 stk. 3, 1. pkt., indebærer, at politiet på tilsvarende  

 måde som ved beslaglæggelse får adgang til træffe en  

 foreløbig beslutning om pålæg af edition i tilfælde,  

 hvor indgrebets øjemed ville forspildes, hvis retskendelse skulle  

 afventes (»periculum in mora«).
 Som ved beslaglæggelse skal politiet, hvis den, som  

 indgrebet retter sig imod, fremsætter anmodning om det, snarest muligt  

 og senest inden 24 timer forelægge sagen for retten, der herefter ved  

 kendelse afgør, om editionspålægget kan godkendes.  

 Politiet skal vejlede den pågældende om adgangen til at få  

 spørgsmålet om beslaglæggelsens lovlighed indbragt for  

 retten.
 Der henvises i øvrigt til pkt. 3.5 i de almindelige  

 bemærkninger.
Til nr. 10 (retsplejelovens § 807 b, stk. 1, og § 807 d,  

 stk. 1, 1. pkt.) Der er tale om konsekvensændringer som følge  

 af lovforslagets § 2, nr. 7 og 8.
Efter retsplejelovens § 807 b, stk. 1,  

 medfører beslaglæggelse til sikring af bevismidler, genstands-  

 og udbyttekonfiskation og vindikation, at der hverken ved aftale eller  

 kreditorforfølgning kan foretages dispositioner over det beslaglagte,  

 som er i strid med indgrebets formål.
Med ændringen  

 præciseres, at alene beslaglæggelse efter § 803,  

 stk. 1,1. pkt., er omfattet af § 807 b, stk. 1.
Af retsplejelovens § 807 d, stk. 1,  

 følger, hvornår en rådighedsberøvelse som  

 følge af beslaglæggelse ophører.
Med ændringen  

 præciseres, at alene beslaglæggelse efter § 803,  

 stk. 1, 1. pkt., er omfattet af reglen i § 807 d, stk. 1.
Til nr. 11 (retsplejelovens § 807 b, stk. 2, og § 807 d  

 , stk. 2, 1. pkt.) Der er alene tale om konsekvensændringer som  

 følge af lovforslagets § 2, nr. 7 og 8.
 Med ændringen præciseres, at  

 beslaglæggelse efter § 803, stk. 1, 2. pkt.,  

 (beslaglæggelse hos ikke-mistænkte med henblik på  

 konfiskation efter den nye bestemmelse i straffelovens § 77 a, 2. pkt.)  

 skal behandles efter samme regler som en beslaglæggelse efter  

 § 802, stk. 2 (beslaglæggelse hos en mistænkt med samme  

 sigte).
Til § 3 Lov om konkurrence- og forbrugerforhold på  

 telemarkedet Til nr. 1 (§ 15, stk. 3) Dette forslag er en konsekvens af forslaget om  

 indførelse af bemyndigelsesbestemmelsen i retsplejelovens § 786,  

 stk. 5, jf. lovforslagets § 2, nr. 3.
 Ophævelsen af adgangen for forskningsministeren (nu  

 ministeren for videnskab, teknologi og udvikling) til efter forhandling med  

 justitsministeren at fastsætte nærmere regler om udbyderens  

 bistand til politiet i forbindelse med indgreb i meddelelseshemmeligheden  

 skal således ses i sammenhæng med forslaget om indførelse  

 af en tilsvarende bemyndigelse til justitsministeren.
 Der henvises i øvrigt til pkt. 3.2 i de almindelige  

 bemærkninger til lovforslaget.
Til nr. 2 (§ 34, stk. 5) Den foreslåede bestemmelse vil give politiet adgang  

 til forsyningspligtudbyderens landsdækkende nummeroplysningstjeneste,  

 jf. § 34, stk. 4, nr. 2, i lov om konkurrence- og forbrugerforhold  

 på telemarkedet.
Nummeroplysningsdatabasen indeholder alle  

 telefonnumre, der er tildelt slutbrugere og anvendes som slutbrugernumre.
 Politiet vil på denne baggrund kunne hente  

 oplysninger direkte i databasen uden at betingelserne for edition skal  

 være opfyldt, og politiet vil således have (on-line) adgang til  

 basen i samme omfang som den offentlige alarmtjeneste i dag har adgang.  

 Formålet hermed er at give politiet en bedre og mere effektiv adgang  

 til abonnentoplysninger.
 Der henvises i øvrigt til pkt. 3.2.3. i de  

 almindelige bemærkninger til lovforslaget.
Til § 4 Våbenloven Den forslåede tilføjelse til § 5 i  

 våbenloven præciserer, at forbudet i § 5 mod at tilvirke  

 faste stoffer, væsker eller luftarter, som ved spredning virker  

 skadevoldende, bedøvende eller irriterende, ikke kun omfatter  

 fremstilling af kemiske og biologiske våben, men også udvikling  

 af disse våben.
Tilføjelsen udvider endvidere forbudet til at  

 omfatte forskning.
 Det bemærkes, at der efter praksis ikke gives  

 tilladelse efter § 5, da konventionen af 10. april 1972 om forbud mod  

 udvikling, fremstilling og oplagring af bakteriologiske (biologiske)  

 våben og toksinvåben samt om disse våbens  

 tilintetgørelse og konventionen af 13. januar 1993 om forbud mod  

 udvikling, fremstilling, oplagring og anvendelse af kemiske våben og  

 sådanne våbens tilintetgørelse bl.a. er forpligtet til  

 ikke at udvikle eller fremstille biologiske eller kemiske våben.
Der henvises i øvrigt til pkt. 2.3.3. i de  

 almindelige bemærkninger til lovforslaget Til § 5 Udleveringsloven Til nr. 1 (udleveringslovens § 2) Efter den gældende bestemmelse kan en dansk  

 statsborger ikke udleveres   hverken til strafforfølgning eller  

 straffuldbyrdelse.
 Forslaget indebærer, at det bliver muligt i visse  

 situationer at udlevere en dansk statsborger til strafforfølgning (men  

 ikke straffuldbyrdelse) i udlandet, hvis den pågældende er sigtet  

 eller tiltalt for at have begået en alvorlig forbrydelse, eller hvis  

 den pågældende har en mere begrænset tilknytning til  

 Danmark.
 Der henvises i øvrigt til pkt. 4.3 i de almindelige  

 bemærkninger til lovforslaget.
Til nr. 2 (udleveringslovens § 2 a) Som konsekvens af den foreslåede adgang til at  

 udlevere danske statsborgere, jf. forslagets § 5, nr. 1, foreslås  

 den gældende bestemmelse i udleveringslovens § 3, stk. 1, om  

 udlevering af personer uden dansk statsborgerskab, af systematiske grunde  

 udskilt til en selvstændig bestemmelse i § 2 a, idet de  

 nugældende bestemmelser i udleveringslovens § 3, stk. 2-5,  

 efter forslaget bliver fællesbestemmelser for udlevering af danske  

 statsborgere (§ 2) og andre (§ 2 a).
Den foreslåede formulering af § 2 a er delvist  

 en konsekvensændring af indsættelsen af en hjemmel til at  

 udlevere danske statsborgere til strafforfølgning i udlandet.
Den  

 foreslåede ændring skal tydeliggøre, at § 2 a  

 omfatter udlevering af personer, der ikke er danske statsborgere (jf.  

 tilføjelsen af ordene »af en udlænding«), mens § 2 som  

 affattet ved denne lov, omhandler udlevering af personer, der er danske  

 statsborgere.
Der er ikke med denne ændring tilsigtet nogen  

 ændring af reglens anvendelsesområde.
Med udtrykket »udlænding« forstås  

 således personer, der (udelukkende) har et andet statsborgerskab end  

 dansk, eller som er statsløse.
Personer, som både har dansk og  

 udenlandsk statsborgerskab (dobbelt statsborgerskab), omfattes af den  

 foreslåede § 2 om udlevering af danske statsborgere.
 Endvidere fastsættes kriminalitetskravet i 2. pkt.,  

 således at ordlyden bringes i overensstemmelse med artikel 2,  

 stk. 1, i den europæiske udleveringskonvention fra 1957. Det er  

 herefter en betingelse for, at udlevering af en udlænding fra Danmark  

 til en stat uden EU kan tillades, hvis den strafbare handling efter dansk ret  

 kan straffes med fængsel i mindst 1 år (og ikke som hidtil  

 handlinger, der kan medføre  højere straf end  

 fængsel i 1 år).
Til nr. 3 og 5 (udleveringslovens § 3) Der er tale om en konsekvensændringer som  

 følge af den foreslåede adgang til at udlevere danske  

 statsborgere og udskillelsen af den hidtidige bestemmelse i udleveringslovens  

 § 3, stk. 1, til en selvstændig bestemmelse i § 2 a om  

 udlevering af udlændinge, jf. forslagets § 5, nr. 1 og 2.
Til nr. 4 (udleveringslovens § 3, stk. 2, nr. 1) Ændringen af ordet »frihedsstraf« til  

 »fængsel« er en konsekvensændring som følge af  

 afskaffelsen af hæftestraffen, jf. lov nr. 433 af 31. maj 2000.
Til nr. 6 (udleveringslovens § 5) Efter udleveringslovens § 5, stk. 3, finder  

 forbudet mod at nægte udlevering for politiske lovovertrædelser  

 mv., jf. udleveringslovens § 5, stk. 2, ikke anvendelse ved  

 udlevering til en medlemsstat i Den Europæiske Union, når  

 handlingen er omfattet af artikel 1 eller 2 i den europæiske konvention  

 om bekæmpelse af terrorisme, dvs. grove forbrydelser, der retter sig  

 mod personers liv, fysiske integritet eller frihed, f.eks. kapring af og  

 sabotage mod luftfartøjer, grove forbrydelser mod diplomater mv.,  

 bortførelse, gidseltagning mv. og anvendelse af bomber, granater,  

 raketter mv., der rummer fare for personer.
 Endvidere finder forbudet ikke anvendelse ved udlevering  

 for en handling, der er omfattet af artikel 2, jf. artikel 1 i  

 FN-konventionen til bekæmpelse af terrorbombninger, jf.  

 udleveringslovens § 5, stk. 4.
Med lovforslaget foreslås det at samle de  

 gældende stk. 3 og 4 i et stykke.
Endvidere foreslås det, at  

 forbudet mod at nægte udlevering for politiske forbrydelser udvides til  

 også at omfatte handlinger omfattet af artikel 2, jf. artikel 1 i FN s  

 terrorfinansieringskonvention.
Endelig foreslås det, at en  

 udleveringsanmodning vedrørende en handling omfattet af artikel 1  

 eller 2 i den europæiske konvention om bekæmpelse af terrorisme  

 fra 1977 skal være omfattet af undtagelsesbestemmelsen i det  

 foreslåede stk. 3, uanset om der er tale om et EU-land eller en  

 anden europæisk stat, der har ratificeret 1977-konventionen.
 Begrebet »omfattet af« indebærer både, at den  

 konkrete handling skal kunne henføres til en af de nævnte  

 konventionsbestemmelser, samt at den stat, der anmoder om udlevering, skal  

 have ratificeret den pågældende konvention.
Om en overtrædelse er omfattet af artikel 2, jf.  

 artikel 1, i FN-konventionen til bekæmpelse af finansiering af  

 terrorisme, afhænger af en konkret vurdering.
Den berørte person  

 kan efter omstændighederne kræve en beslutning om udlevering for  

 en handling, som anses for omfattet af de nævnte bestemmelser, indbragt  

 for domstolene, så udlevering først kan finde sted, når  

 beslutningen er fundet lovlig ved endelig retskendelse, jf. udleveringslovens  

 §§ 16 og 17.
Den nye bestemmelse indebærer, at udlevering ikke  

 kan nægtes, når nægtelsen udelukkende begrundes med, at den  

 forbrydelse, som udlevering angår, er en politisk forbrydelse mv.
At  

 den pågældende tilhører en frihedsbevægelse eller  

 lignende, som man fra dansk side sympatiserer med, kan derfor som  

 udgangspunkt ikke begrunde, at udlevering nægtes.
 Udlevering kan dog efter omstændighederne fortsat  

 nægtes med henvisning til andre bestemmelser i udleveringsloven, f.eks.  

 § 6, hvorefter udlevering ikke må finde sted, hvis der er fare  

 for, at den pågældende efter udleveringen på grund af sin  

 afstamning, sit tilhørsforhold til en bestemt befolkningsgruppe, sin  

 religiøse eller politiske opfattelse eller i øvrigt på  

 grund af politiske forhold vil blive udsat for forfølgelse, som retter  

 sig mod den berørte persons liv eller frihed eller i øvrigt er  

 af alvorlig karakter.
 Det vil også være muligt at afslå  

 udlevering, hvis det i særlige tilfælde, navnlig under hensyn til  

 den pågældendes alder, helbredstilstand eller andre personlige  

 forhold må antages, at udlevering ville være uforenelig med  

 humanitære hensyn, jf. udleveringslovens § 7.
 Endelig kan udlevering fortsat kun ske på  

 vilkår, at dødsstraf ikke fuldbyrdes for den  

 pågældende handling, jf. § 10, nr. 3.
Til nr. 7 (udleveringslovens § 13 og § 19, stk. 1) Ændringen indebærer en ajourføring af  

 henvisningerne til retsplejelovens regler om beslaglæggelse og  

 edition.
Den foreslåede tilføjelse af en henvisning  

 til retsplejelovens regler om andre efterforskningsskridt (fotoforevisning,  

 konfrontation og efterlysning) skal ses i lyset af, at disse  

 efterforskningsskridt indtil lov nr. 229 af 21. april 1999 ikke var  

 lovregulerede.
Idet ikke mindst reglerne om efterlysning i retsplejelovens  

 § 818 og § 819 vil kunne være relevante i forbindelse med en  

 sag om udlevering, foreslås en generel henvisning til retsplejelovens  

 kap. 75 a.
Til § 6 Den nordiske udleveringslov Til nr. 1 (§ 11, 1. pkt., og § 16, stk. 1, 1. pkt.) Den foreslåede tilføjelse af en henvisning  

 til retsplejelovens regler om andre efterforskningsskridt (fotoforevisning,  

 konfrontation og efterlysning) skal ses i lyset af, at disse  

 efterforskningsskridt indtil lov nr. 229 af 21. april 1999 ikke var  

 lovregulerede.
Idet ikke mindst reglerne om efterlysning i retsplejelovens  

 § 818 og § 819 vil kunne være relevante i forbindelse med en  

 sag om udlevering, foreslås en generel henvisning til retsplejelovens  

 kap. 75 a.
Til § 7 Det foreslås, at loven træder i kraft dagen  

 efter bekendtgørelsen i Lovtidende.
 Det foreslås dog, at tidspunktet for  

 ikrafttrædelsen af retsplejelovens § 786, stk. 4 og 6,  

 (logningspligt for udbydere af telenet og teletrafik) fastsættes af  

 justitsministeren.
 Endvidere foreslås det, at § 5, nr. 1-6, om  

 ændringer i udleveringsloven finder anvendelse i sager, hvor der  

 fremsættes anmodning om udlevering efter lovens ikrafttræden,  

 uanset om lovovertrædelsen er begået før lovens  

 ikrafttræden.
 Det foreslås dog, at § 5, stk. 3, nr. 3, i  

 lov om udlevering af lovovertrædere, som affattet ved denne lovs  

 § 5, nr. 6, først finder anvendelse på anmodninger om  

 udlevering, der fremsættes efter, at FN-konventionen til  

 bekæmpelse af finansiering af terrorisme er trådt i kraft mellem  

 Danmark og vedkommende fremmede stat.
Til § 8 Ordningen med pligtmæssig logning af oplysninger om  

 teletrafik til brug for efterforskning og retsforfølgning af strafbare  

 forhold er en nyskabelse i forhold til den gældende retstilstand.  

 Forslaget om, at den nærmere tekniske udmøntning skal ske  

 administrativt, giver i vid udstrækning mulighed for løbende at  

 tage højde for det praktiske behov for logning og den tekniske  

 udvikling på området.
Den foreslåede bestemmelse i  

 retsplejelovens § 786, stk. 4, indebærer imidlertid, at der  

 skal ske pligtmæssig registrering og opbevaring i 1 år af  

 oplysningerne.
Justitsministeriet finder det på denne baggrund  

 hensigtsmæssigt, at ordningen evalueres nogle år efter dens  

 iværksættelse.
Bestemmelsen i lovforslagets § 8  

 indebærer, at ordningen i folketingsåret 2005-06 skal tages op  

 til fornyet overvejelse.
Til § 9 Bestemmelsen indebærer, at loven ikke gælder  

 for Færøerne og Grønland.
Lovens § 1 (ændringer af straffeloven) kan dog  

 sættes i kraft helt eller delvist for Færøerne ved  

 kongelig anordning.
For Grønland gælder der en særlig  

 kriminallov, og der er derfor ikke foreslået en hjemmel til at  

 sætte loven i kraft for Grønland.
 Endvidere kan lovens § 5 (ændringer af  

 udleveringsloven) sættes i kraft helt eller delvist for  

 Færøerne og Grønland ved kongelig anordning.
Bilag 1 International konvention til bekæmpelse af  

 finansieringen af terrorisme  

 (New York, 9. december 1999) De i denne konvention deltagende stater, som har opmærksomheden henledt på de i De Forenede  

 Nationers pagt fastlagte mål og principper med hensyn til  

 opretholdelsen af international fred og sikkerhed og fremme af godt naboskab  

 og venskabelige forbindelser og samarbejde mellem staterne, er dybt bekymrede over det stigende antal terrorhandlinger  

 af enhver art i hele verden, erindrer om Erklæringen i anledning af De Forenede  

 Nationers 50 års jubilæum, der var indeholdt i  

 generalforsamlingsresolution nr. 50/6 af 24. oktober 1995, ligeledes erindrer om alle relevante  

 generalforsamlingsresolutioner om dette emne, herunder resolution nr. 49/60  

 af 9. december 1994 samt dens bilag om Erklæringen om foranstaltninger  

 til eliminering af international terrorisme, hvori »De Forenede Nationers  

 medlemsstater højtideligt på ny bekræfter deres utvetydige  

 fordømmelse af alle terrorhandlinger, -fremgangsmåder og  

  metoder som strafbare og uberettigede, uanset hvor eller af hvem de  

 begås, herunder sådanne, der bringer de venskabelige forbindelser  

 mellem stater og befolkninger i fare og truer staternes territoriale  

 integritet og sikkerhed«, bemærker, at Erklæringen om foranstaltninger  

 til eliminering af international terrorisme også opfordrede staterne  

 til øjeblikkelig at revidere rækkevidden af de eksisterende  

 internationale lovbestemmelser vedrørende forebyggelse, undertrykkelse  

 og afskaffelse af terrorisme af enhver art og udførelse med  

 henblík på at sikre, at der forefindes omfattende juridiske  

 rammer, der dækker alle sagens aspekter, erindrer om stk. 3, litra f, i  

 generalforsamlingsresolution nr. 51/210 af 17. december 1996, hvori  

 generalforsamlingen anmodede alle stater om at tage skridt til ved passende  

 nationale foranstaltninger at forebygge og modvirke finansiering af  

 terrorister og terroristorganisationer, hvad enten disse finansieres direkte  

 eller indirekte gennem organisationer, der også har eller hævder  

 at have velgørende, sociale eller kulturelle formål, eller som  

 tillige er involveret i ulovlig virksomhed som våbensmugling,  

 narkotikahandel og pengeafpresning, herunder udnyttelse af personer for at  

 få finansieret terroristvirksomhed, og især, hvor det er  

 relevant, at overveje vedtagelse af love, som skal forebygge og modvirke  

 bevægelser af midler, der mistænkes for at være  

 tiltænkt terroristformål, uden på nogen måde at  

 forhindre den frie bevægelighed af lovlig kapital, og forstærke  

 udvekslingen af oplysninger vedrørende de internationale  

 bevægelser af sådanne midler, ligeledes erindrer om generalforsamlingsresolution nr.  

 52/165 af 15. december 1997, hvori generalforsamlingen anmodede staterne i  

 særdeleshed at overveje indførelse af de foranstaltninger, der  

 er nævnt i stk. 3, litra a-f, i generalforsamlingsresolution nr.  

 51/210 af 17. december 1996, ydermere erindrer om generalforsamlingsresolution nr.  

 53/108 af 8. december 1998, hvori generalforsamlingen besluttede, at det ved  

 generalforsamlingsresolution nr. 51/210 af 17. december 1996 oprettede ad  

 hoc-udvalg skulle udarbejde et udkast til en international konvention til  

 bekæmpelse af finansiering af terrorvirksomhed som supplement til  

 beslægtede eksisterende internationale instrumenter, tager i betragtning, at finansiering af terrorisme  

 vækker dyb bekymring hos det internationale samfund som helhed, bemærker, at antallet og alvoren af internationale  

 terrorhandlinger afhænger af den finansiering, som terrorister kan  

 skaffe, ligeledes bemærker, at eksisterende multilaterale  

 retlige instrumenter ikke i tilstrækkelig grad sigter mod en  

 sådan finansiering, er overbevist om, at der er et påtrængende  

 behov for at forstærke det internationale samarbejde mellem staterne  

 med henblik på at finde frem til og vedtage effektive foranstaltninger  

 til at forebygge og bekæmpe finansiering af terrorisme ved at  

 retsforfølge og straffe gerningsmændene dertil, er blevet enige om følgende:
Artikel 1 I denne konvention anvendes følgende udtryk med den  

 angivne betydning:
 1. »Midler« omfatter aktiver af enhver art, hvad enten de  

 er materielle eller immaterielle, løsøre eller fast ejendom,  

 uanset erhvervelsesmåde, samt juridiske dokumenter eller instrumenter i  

 enhver form, herunder elektronisk og digital, der er bevis på  

 ejendomsret til eller rettighed til sådanne aktiver, herunder bl.a.  

 remburser hos banker, rejsechecks, bankchecks, pengeanvisninger, aktier,  

 værdipapirer, obligationer, veksler og akkreditiver.
 2. »Stats- eller regeringsfacilitet« omfatter ethvert  

 permanent eller midlertidigt anlæg eller transportmiddel, der anvendes  

 eller er optaget af statsrepræsentanter, medlemmer af regering,  

 lovgivningsmagt eller retsvæsen eller af embedsmænd eller  

 medarbejdere ansat af en stat eller en anden offentlig myndighed eller enhed  

 eller af medarbejdere eller embedsmænd ansat ved en mellemstatslig  

 organisation i forbindelse med deres tjenstlige hverv.
 3. »Udbytte« betyder midler, der direkte eller indirekte  

 stammer fra eller er skaffet ved begåelse af en i artikel 2  

 anført forbrydelse.
Artikel 2 1. En person begår en forbrydelse i denne  

 konventions forstand, hvis den pågældende ulovligt og  

 forsætligt direkte eller indirekte tilvejebringer eller indsamler  

 midler i den hensigt, at de skal anvendes, eller med viden om, at de vil  

 blive anvendt helt eller delvist til at udføre a)	en handling, der er en forbrydelse inden for rammerne af og som  

 defineret i en af de i bilaget angivne traktater; eller b)	enhver anden handling med forsæt til at forårsage  

 død eller alvorlig personskade på en civilperson eller en anden  

 person, der ikke aktivt deltager i fjendtlighederne i en væbnet  

 konfliktsituation, når formålet med en sådan handling,  

 henset til handlingens karakter eller sammenhæng, er at skræmme  

 en befolkning eller tvinge en regering eller en international organisation  

 til at foretage eller at undlade at foretage en given handling.
2.	a)	Ved deponering af sit ratifikations-, accept-, godkendelses-  

 eller tiltrædelsesinstrument kan en kontraherende stat, som ikke er  

 deltager i en i bilaget angivet traktat, erklære, at den  

 pågældende traktat ved anvendelse af denne konvention over for  

 den kontraherende stat skal anses for ikke at være omfattet af det i  

 stk. 1, litra a, angivne bilag.
Erklæringen ophører med at  

 være gældende, så snart traktaten træder i kraft for  

 den kontraherende stat, som skal give depositaren meddelelse herom; b)	Når en kontraherende stat ophører med at være  

 deltager i en i bilaget angivet traktat, kan den afgive erklæring som  

 bestemt i denne artikel vedrørende traktaten.
 3. For at en handling kan anses som en i stk. 2  

 anført forbrydelse, er det ikke nødvendigt, at midlerne faktisk  

 blev anvendt til at udføre en i stk. 1, litra a eller b,  

 anført forbrydelse.
 4. En person begår ligeledes en forbrydelse, hvis  

 den pågældende forsøger at begå en forbrydelse som  

 anført i stk. 1.
5. En person begår ligeledes en forbrydelse, hvis  

 den pågældende a)	medvirker til en forbrydelse som anført i stk. 1 eller  

 4:
b)	organiserer eller pålægger andre at begå en  

 forbrydelse som anført i stk. 1 eller 4; c)	medvirker til, at en gruppe personer, der handler med et  

 fælles formål, begår en eller flere forbrydelser som  

 anført i stk. 1 eller 4. Denne medvirken skal være  

 forsætlig og skal enten i)	foretages i den hensigt at fremme gruppens kriminelle virksomhed  

 eller formål, når virksomheden eller formålet  

 indebærer, at en i stk. 1 anført forbrydelse begås;  

 eller ii)	foretages med viden om, at gruppen har til hensigt at begå en  

 i stk. 1 anført forbrydelse.
Artikel 3 Denne konvention finder ikke anvendelse i tilfælde,  

 hvor forbrydelsen er begået inden for en enkelt stat, hvori den  

 formodede gerningsmand er statsborger og på hvis område den  

 formodede gerningsmand befinder sig, og ingen anden stat har grundlag i  

 henhold til konventionens artikel 7, stk. 1 eller stk. 2 for at  

 udøve jurisdiktion, idet dog bestemmelserne i artikel 12-18 skal  

 gælde, hvor det er relevant.
Artikel 4 Enhver kontraherende stat skal vedtage sådanne  

 foranstaltninger, som måtte være nødvendige a)	for at fastsætte, at det er en strafbar handling i henhold til  

 national ret at handle som nævnt i artikel 2; b)	for at fastsætte passende straffe for sådanne  

 forbrydelser under hensyntagen til deres alvorlige karakter.
Artikel 5 1. Enhver kontraherende stat skal i overensstemmelse med  

 sine juridiske principper træffe de nødvendige foranstaltninger  

 for at gøre det muligt at drage en juridisk person, der er  

 hjemmehørende på dens område eller er etableret efter dens  

 lovgivning, til ansvar, når en person, der står for ledelse eller  

 styring af den juridiske person, i denne egenskab har begået en i  

 artikel 2 anført forbrydelse.
Ansvaret kan være strafferetligt,  

 civilretligt eller adminsitrativt.
 2. Dette ansvar ifaldes uden præjudice for det  

 strafferetlige ansvar, der ifaldes af de enkeltpersoner, som har begået  

 forbrydelsen.
3. De kontraherende stater skal i særdeleshed sikre,  

 at juridiske personer, der er ansvarlige i overensstemmelse med stk. 1,  

 kan pålægges effektive, forholdsmæssige og  

 afskrækkende strafferetlige, civilretlige eller administrative  

 sanktioner.
Sådanne sanktioner kan omfatte bøder.
Artikel 6 Enhver kontraherende stat skal vedtage sådanne  

 foranstaltninger, som måtte være nødvendige, herunder  

 efter behov national lovgivning, for at sikre, at strafbare handlinger inden  

 for denne konventions rammer ikke under nogen omstændigheder er  

 berettiget af politiske, filosofiske, ideologiske, racemæssige,  

 etniske, religiøse elle andre lignende grunde.
Artikel 7 1. Enhver kontraherende stat skal gøre, hvad der er  

 nødvendigt for at sikre, at den har straffemyndighed med hensyn til de  

 i artikel 2 anførte forbrydelser, når a)	forbrydelsen begås på den pågældende stats  

 område; b)	forbrydelsen begås ombord på et fartøj, der  

 sejler under den pågældende stats flag, eller i et fly, der er  

 registreret efter den pågældende stats lovgivning på det  

 tidspunkt, hvor forbrydelsen blev begået; c)	forbrydelsen begås af en statsborger fra den  

 pågældende stat.
2. En kontraherende stat kan ligeledes sikre, at den har  

 straffemyndighed med hensyn til en sådan forbrydelse,  

 når a)	forbrydelsen sigtede på eller medførte, at en i artikel  

 2, stk. 1, litra a eller b, anført forbrydelse blev begået  

 på den pågældende stats område eller mod en  

 statsborger fra den pågældende stat; b)	forbrydelsen sigtede på eller medførte, at en i artikel  

 2, stk. 1, litra a eller b, anført forbrydelse blev begået  

 mod en af den pågældende stats stats- eller regeringsfaciliteter  

 i udlandet, herunder en af den pågældende stats ambassader eller  

 andre diplomatiske eller konsulære lokaler; c)	forbrydelsen sigtede på eller medførte, at en i artikel  

 2, stk. 1, litra a eller b, anført forbrydelse blev begået  

 i et forsøg på at tvinge staten til at foretage eller undlade at  

 foretage en bestemt handling; d)	forbrydelsen begås af en statsløs person, som har fast  

 bopæl på den pågældende stats område; e)	forbrydelsen begås ombord på et fly, der drives af den  

 pågældende stats offentlige myndigheder.
 3. Efter ratifikation, accept, godkendelse eller  

 tiltrædelse af konventionen skal enhver kontraherende stat underrette  

 De Forenede Nationers generalsekretær om den straffemyndighed, den har  

 i overensstemmelse med stk. 2. I tilfælde af ændringer skal  

 den pågældende kontraherende stat omgående underrette  

 generalsekretæren derom.
 4. Enhver kontraherende stat skal ligeledes gøre,  

 hvad der er nødvendigt for at sikre, at den har straffemyndighed med  

 hensyn til de i artikel 2 anførte forbrydelser i tilfælde, hvor  

 den formodede gerningsmand befinder sig på statens område, og den  

 ikke udleverer den pågældende til nogen af de kontraherende  

 stater, der har straffemyndighed i overensstemmelse med stk. 1 eller  

 2.
 5. Når mere end en kontraherende stat  

 påberåber sig straffemyndighed med hensyn til de i artikel 2  

 anførte forbrydelser, skal de relevante kontraherende stater  

 bestræbe sig på at koordinere deres handlinger på en  

 passende måde, især for så vidt angår betingelserne  

 for retsforfølgning og formaliteterne i forbindelse med  

 retshjælp.
 6. Uden præjudice for de regler, der følger  

 af den almindelige folkeret, udelukker denne konvention ikke, at en  

 kontraherende stat udøver straffemyndighed i overensstemmelse med sin  

 nationale lovgivning.
Artikel 8 1. Enhver kontraherende stat skal i overensstemmelse med  

 sine retsprincipper træffe passende foranstaltninger med henblik  

 på at kunne identificere, opdage og indefryse eller beslaglægge  

 midler, der anvendes eller er afsat med det formål at begå de i  

 artikel 2 anførte forbrydelser, samt udbyttet fra sådanne  

 forbrydelser med henblik på eventuel konfiskation.
 2. Enhver kontraherende stat skal i overensstemmelse med  

 sine retsprincipper træffe passende foranstaltninger med henblik  

 på at kunne konfiskere midler, der anvendes eller er afsat med det  

 formål at begå de i artikel 2 anførte forbrydelser, samt  

 udbyttet fra sådanne forbrydelser.
 3. Enhver kontraherende stat med interesse deri kan  

 overveje at indgå aftaler om regelmæssigt eller fra sag til sag  

 at dele de midler, der stammer fra konfiskation som anført i denne  

 artikel, med andre kontraherende stater.
 4. Enhver kontraherende stat skal overveje at oprette  

 ordninger, hvorved de midler, der stammer fra konfiskation som anført  

 i denne artikel, anvendes til at give erstatning til ofrene for de i artikel  

 2, stk. 1, litra a) eller b) anførte forbrydelser eller til deres  

 familier.
 5. Bestemmelserne i denne artikel skal implementeres uden  

 præjudice for tredjemands rettigheder, når tredjemand handlede i  

 god tro.
Artikel 9 1. Når en kontraherende stat har modtaget meddelelse  

 om, at en person, der har begået eller formodes at have begået en  

 forbrydelse som anført i artikel 2, måske befinder sig på  

 dens område, skal den pågældende stat i overensstemmelse  

 med sin lovgivning træffe de foranstaltninger, som måtte  

 være nødvendige for at efterforske oplysningerne i  

 meddelelsen.
 2. Når betingelserne herfor er til stede, skal den  

 kontraherende stat, på hvis område gerningsmanden eller den  

 formodede gerningsmand befinder sig, i overensstemmelse med sin lovgivning  

 træffe passende foranstaltninger for at sikre den  

 pågældendes tilstedeværelse med henblik på  

 retsforfølgning eller udlevering.
3. En person, over for hvem de i stk. 2 nævnte  

 foranstaltninger træffes, har ret til a)	uden ophold at komme i forbindelse med den nærmeste  

 repræsentant for den stat, hvori den pågældende er  

 statsborger, eller som af andre grunde er beføjet til at beskytte den  

 pågældendes rettigheder, eller, hvis han er statsløs, den  

 stat på hvis område han har fast bopæl; b)	at modtage besøg af en repræsentant for den  

 pågældende stat, c)	at blive oplyst om sine rettigheder i henhold til litra a) og  

 b).
 4. De i stk. 3 nævnte rettigheder skal  

 udøves i overensstemmelse med gældende love og bestemmelser i  

 den stat, på hvis område gerningsmanden eller den formodede  

 gerningsmand befinder sig, dog under forudsætning af at de  

 pågældende love og bestemmelser i fuldt omfang gør det  

 muligt at tilgodese formålet med de rettigheder, der tilstås i  

 medfør af stk. 3.
 5. Bestemmelserne i stk. 3 og 4 er uden  

 præjudice for den ret, som enhver kontraherende stat, der har krav  

 på at udøve jurisdiktion i overensstemmelse med artikel 7,  

 stk. 1, litra b), eller stk. 2, litra b), har til at anmode Den  

 Internationale Røde Kors-Komité om at sætte sig i  

 forbindelse med og besøge den formodede gerningsmand.
6. Når en kontraherende stat i medfør af  

 denne artikel har taget en person i forvaring, skal den omgående  

 direkte eller gennem De forenede Nationers generalsekretær underrette  

 de kontraherende stater, der har straffemyndighed i overensstemmelse med  

 artikel 7, stk. 1 og 2, samt, hvis den anser det for tilrådeligt,  

 eventuelle andre interesserede kontraherende stater om, at den  

 pågældende person er taget i forvaring, og om de  

 omstændigheder, der ligger til grund for den pågældende  

 persons tilbageholdelse.
Den stat, der iværksætter den i  

 stk. 1 forudsete efterforskning, skal omgående give meddelelse om  

 udfaldet deraf til de pågældende kontraherende stater samt  

 tilkendegive, hvorvidt den agter at udøve straffemyndighed.
Artikel 10 1. Den kontraherende stat, på hvis område den  

 formodede gerningsmand befinder sig, skal i de tilfælde, hvor artikel 7  

 gælder, hvis staten ikke udleverer ham, uden nogen som helst undtagelse  

 og uanset om forbrydelsen er begået på statens område eller  

 ej, uden ugrundet ophold overgive sagen til sine kompetente myndigheder med  

 henblik på retsforfølgning i overensstemmelse med sin egen  

 lovgivning.
Disse myndigheder skal træffe deres afgørelse efter  

 samme retningslinjer, som i henhold til statens lovgivning anvendes ved  

 enhver anden forbrydelse af alvorlig karakter.
 2. Hvis en kontraherende stat efter sin egen lovgivning  

 kun må udlevere eller på anden vis overgive en af sine  

 statsborgere på den betingelse, at personen sendes tilbage til den  

 pågældende stat for at afsone den straf, der er resultatet af  

 retsforfølgningen, som anmodningen om udlevering eller overgivelse  

 angår, og denne stat samt den stat, der anmoder om udlevering af  

 personen, er enige om denne betingelse og andre betingelser, som de  

 måtte finde passende, er en sådan betinget udlevering eller  

 overgivelse tilstrækkelig til at opfylde den i stk. 1 nævnte  

 forpligtelse.
Artikel 11 1. De i artikel 2 nævnte forbrydelser skal i enhver  

 udleveringstraktat mellem de kontraherende stater, som er indgået,  

 før denne konvention træder i kraft, anses for omfattet af de  

 forbrydelser, der ifølge en sådan traktat kan medføre  

 udlevering.
De kontraherende stater forpligter sig til i enhver  

 udleveringstraktat, de efterfølgende indgår med hinanden, at  

 optage forbrydelserne blandt de forbrydelser, der kan medføre  

 udlevering.
2. Hvis en kontraherende stat, som kun foretager  

 udlevering på grundlag af en traktat herom, modtager en anmodning om  

 udlevering fra en anden kontraherende stat, med hvilken den ikke har  

 indgået en udleveringstraktat, kan den anmodede stat betragte denne  

 konvention som det retlige grundlag for udlevering med hensyn til de i  

 artikel 2 nævnte forbrydelser.
For udleveringen gælder i  

 øvrigt de bestemmelser, der er fastsat i den anmodede stats  

 lovgivning.
 3. Kontraherende stater, som ikke gør udlevering  

 betinget af, at der består en traktat herom, skal gensidigt anse de i  

 artikel 2 nævnte forbrydelser som forbrydelser, der kan medføre  

 udlevering i overensstemmelse med de betingelser, der er fastsat i den  

 anmodede stats lovgivning.
 4. For så vidt angår udlevering mellem de  

 kontraherende stater skal de i artikel 2 nævnte forbrydelser om  

 nødvendigt anses som begået ikke blot der, hvor de fandt sted,  

 men også i de stater, som ifølge artikel 7, stk. 1 og 2,  

 har straffemyndighed med hensyn til forbrydelserne.
 5. Bestemmelserne i samtlige traktater og aftaler om  

 udlevering mellem kontraherende stater vedrørende de i artikel 2  

 nævnte forbrydelser skal anses for ændret i forholdet mellem de  

 kontraherende stater i det omfang, sådanne bestemmelser er uforenelige  

 med denne konvention.
Artikel 12 1. De kontraherende stater skal yde hinanden størst  

 mulig bistand i forbindelse med strafferetlig efterforskning,  

 retsforfølgning eller udlevering i anledning af de i artikel 2  

 nævnte forbrydelser, herunder bistand til at fremskaffe bevismateriale  

 i deres besiddelse, som er nødvendigt for retssagen.
 2. De kontraherende stater kan ikke afvise en anmodning om  

 retshjælp med henvisning til bankhemmeligheden.
 3. Den anmodende stat må ikke uden forudgående  

 samtykke fra den anmodede stat videregive eller anvende oplysninger eller  

 beviser, der er leveret af den anmodede stat, til anden efterforskning eller  

 retsforfølgning end den i retsanmodningen anførte.
 4. Enhver kontraherende stat kan overveje at etablere  

 ordninger med andre kontraherende stater med henblik på at dele  

 oplysninger eller beviser, som er nødvendige for at  

 pålægge strafferetligt, civilretligt eller administrativt ansvar  

 ifølge artikel 5.
5. De kontraherende stater skal opfylde deres  

 forpligtelser i medfør af stk. 1 og 2 i overensstemmelse med de  

 traktater eller andre aftaler om retshjælp eller udveksling af  

 oplysninger, de måtte have indgået indbyrdes.
I mangel af  

 sådanne traktater eller aftaler skal de kontraherende stater yde  

 hinanden bistand i overensstemmelse med deres nationale lovgivning.
Artikel 13 For så vidt angår udlevering eller  

 retshjælp skal ingen af de i artikel 2 nævnte forbrydelser anses  

 for en fiskal lovovertrædelse.
En anmodning om udlevering eller  

 retshjælp kan derfor ikke afvises alene med den begrundelse, at den  

 angår en fiskal lovovertrædelse.
Artikel 14 For så vidt angår udlevering eller  

 retshjælp skal ingen af de i artikel 2 nævnte forbrydelser anses  

 for en politisk forbrydelse eller for en forbrydelse, der har forbindelse med  

 en politisk forbrydelse, eller for en forbrydelse, der udspringer af  

 politiske motiver.
En anmodning om udlevering eller retshjælp på  

 grundlag af en sådan forbrydelse kan derfor ikke afvises alene med den  

 begrundelse, at den angår en politisk forbrydelse eller en forbrydelse,  

 der har forbindelse med en politisk forbrydelse, eller en forbrydelse, der  

 udspringer af politiske motiver.
Artikel 15 Intet i denne konvention skal fortolkes som forpligtende  

 til udlevering eller retshjælp, hvis den stat, over for hvilken en  

 anmodning er fremsat, har vægtige grunde til at antage, at anmodningen  

 om udlevering for en i artikel 2 nævnt forbrydelse eller om  

 retshjælp vedrørende en sådan forbrydelse er fremsat med  

 det formål at tiltale eller straffe en person på grund af dennes  

 race, religion, nationalitet, etniske oprindelse eller politiske  

 overbevisning, eller at imødekommelse af anmodningen kunne skade den  

 pågældendes stilling af nogen af disse grunde.
Artikel 16 1. En person, der tilbageholdes eller afsoner en straf  

 på en kontraherende stats område, og hvis personlige  

 fremmøde en anden kontraherende stat anmoder om med henblik på  

 identifikation, vidneforklaring eller anden bistand i forbindelse med  

 fremskaffelse af bevismateriale til efterforskning eller  

 retsforfølgning af en i artikel 2 anført forbrydelse, kan  

 overføres, hvis følgende betingelser er opfyldt:
a)	den pågældende giver frivilligt sit informerede samtykke  

 dertil; b)	de kompetente myndigheder i begge stater er enige derom med  

 forbehold af de betingelser, som disse stater måtte finde  

 passende.
 2. Med henblik på denne artikel:
a)	skal den stat, hvortil den pågældende overføres,  

 have tilladelse og være forpligtet til at holde den overførte  

 person i forvaring, medmindre den stat, hvorfra den pågældende  

 blev overført, anmoder om eller giver tilladelse til andet; b)	skal den stat, hvortil den pågældende overføres,  

 uden ophold opfylde sin forpligtelse til at sende personen tilbage til  

 forvaring i den stat, hvorfra den pågældende blev  

 overført, som aftalt på forhånd eller på anden vis  

 af begge staters kompetente myndigheder; c)	må den stat, hvortil den pågældende  

 overføres, ikke kræve, at den stat, hvorfra den  

 pågældende blev overført, skal indlede en udleveringssag  

 for at få personen sendt tilbage; d)	skal den overførte person have den tid, der er tilbragt i  

 varetægt i den stat, hvortil den pågældende blev  

 overført, fradraget i afsoningen af den straf, som afsones i den stat,  

 hvorfra den pågældende blev overført.
 3. Med mindre den kontraherende stat, hvorfra en person  

 skal overføres i overensstemmelse med denne artikel, indvilliger deri,  

 må den pågældende person uanset nationalitet ikke  

 retsforfølges, tilbageholdes eller underkastes nogen anden  

 indskrænkning i sin personlige frihed i den stat, som den  

 pågældende overføres til, for handlinger eller på  

 grundlag af straffedomme fra tiden før den pågældendes  

 afrejse fra den stat, hvorfra overførelsen sker.
Artikel 17 Enhver person, der tages i forvaring, eller over for hvem  

 der træffes andre foranstaltninger, eller som retsforfølges i  

 henhold til denne konvention, skal sikres en retfærdig behandling,  

 herunder nydelsen af alle de rettigheder og garantier, som er fastsat i  

 lovgivningen i den stat, hvor den pågældende befinder sig, og i  

 gældende bestemmelser i folkeretten, herunder dennes bestemmelser om  

 menneskerettigheder.
Artikel 18 1. De kontraherende stater skal samarbejde med henblik  

 på forebyggelse af de i artikel 2 nævnte forbrydelser ved at  

 træffe alle praktisk gennemførlige foranstaltninger, herunder om  

 nødvendigt tilpasning af deres nationale lovgivning, for at forebygge  

 og modvirke, at der på deres respektive områder træffes  

 forberedelser til at begå sådanne forbrydelser inden eller uden  

 for deres områder, herunder:
a)	foranstaltninger til at forbyde, at der på deres områder  

 udøves ulovlig virksomhed af personer og organisationer, der med viden  

 herom opmuntrer til, anstifter, organiserer eller deltager i  

 gennemførelsen af de i artikel 2 nævnte forbrydelser; b)	foranstaltninger, der påbyder pengeinstitutter og andre  

 brancher involveret i økonomiske transaktioner at anvende de mest  

 effektive foranstaltninger til deres rådighed til at identificere deres  

 faste eller lejlighedsvise kunder samt kunder, til fordel for hvem der  

 åbnes konti, samt at være særligt opmærksomme  

 på usædvanlige eller mistænkelige transaktioner og  

 indberette transaktioner, der mistænkes for at stamme fra kriminelle  

 aktiviteter.
Med henblik herpå skal de kontraherende stater  

 overveje:
i)	at vedtage bestemmelser, der forhindrer åbning af konti, hvis  

 ejere eller begunstigede ikke er eller kan identificeres, samt  

 foranstaltninger til at sikre, at sådanne institutter verificerer  

 identiteten af de faktiske ejere af sådanne transaktioner; ii)	for så vidt angår identifikation af juridiske personer,  

 at påbyde pengeinstitutterne at træffe foranstaltninger til om  

 nødvendigt at verificere kundens juridiske eksistens og opbygning ved  

 at fremskaffe registreringsbevis enten fra et offentligt register eller fra  

 kunden eller begge, herunder oplysninger om kundens navn, selskabsform,  

 adresse, bestyrelse og bestemmelser vedrørende tegningsret for  

 foretagenet; iii)	at vedtage bestemmelser, der pålægger  

 pengeinstitutterne en forpligtelse til omgående til de kompetente  

 myndigheder at indberette alle komplicerede og usædvanlige, store  

 transaktioner og usædvanlige transaktionsmønstre, som ikke har  

 noget tilsyneladende økonomisk eller indlysende lovligt formål,  

 uden frygt for at pådrage sig et strafferetligt eller civilretligt  

 ansvar for at overtræde forbudet mod videregivelse af oplysninger,  

 såfremt de indberetter deres mistanke i god tro; iv)	at påbyde pengeinstitutterne at opbevare de nødvendige  

 optegnelser om både nationale og internationale transaktioner i mindst  

 fem år.
 2. De kontraherende stater skal endvidere samarbejde med  

 henblik på at forebygge de i artikel 2 anførte forbrydelser ved  

 at overveje:
a)	foranstaltninger med henblik på, at der føres tilsyn  

 med alle pengeoverførselsbureauer, f.eks. ved tildeling af licens; b)	gennemførlige foranstaltninger med henblik på at opdage  

 eller overvåge fysisk grænseoverskridende transport af kontanter  

 og omsættelige ihændehaverinstrumenter, dog med strenge  

 sikkerhedsforanstaltninger for at sikre behørig brug af oplysningerne  

 og uden på nogen måde at forhindre kapitalens frie  

 bevægelighed.
 3. De kontraherende stater skal yderligere samarbejde med  

 henblik på at forhindre de i artikel 2 anførte forbrydelser ved  

 at udveksle nøjagtige og verificerede oplysninger i overensstemmelse  

 med deres nationale lovgivning og ved at samordne gennemførelsen af  

 administrative og andre foranstaltninger, der er egnede til at forebygge, at  

 der begås forbrydelser som nævnt i artikel 2, især  

 ved:
a)	at oprette og vedligeholde kommunikationskanaler mellem deres  

 kompetente styrelser og kontorer for at lette sikker og hurtig udveksling af  

 oplysninger vedrørende alle aspekter af de i artikel 2 anførte  

 forbrydelser; b)	at samarbejde med hinanden ved gennemførelsen af  

 undersøgelser af forbrydelser som nævnt i artikel 2 med hensyn  

 til:
i)	identiteten af, opholdsstedet for samt aktiviteter udført af  

 personer, som med rimelig grund mistænkes for at være involveret  

 i sådanne forbrydelser; ii)	bevægelser af midler, der har sammenhæng med, at  

 sådanne forbrydelser begås.
 4. De kontraherende stater kan udveksle oplysninger gennem  

 Interpol.
Artikel 19 Den kontraherende stat, hvor en formodet gerningsmand  

 retsforfølges, skal i overensstemmelse med sin lovgivning eller  

 gældende regler give underretning om sagens endelige udfald til De  

 forenede Nationers generalsekretær, som skal videresende oplysningerne  

 til de øvrige kontraherende stater.
Artikel 20 De kontraherende stater skal opfylde deres forpligtelser i  

 henhold til denne konvention på en måde, der er forenelig med  

 principperne om staternes suveræne lighed og territoriale integritet  

 samt om ikke-indblanding i andre staters indre anliggender.
Artikel 21 Intet i denne konvention skal påvirke staternes og  

 enkeltpersoners øvrige rettigheder, forpligtelser og ansvar i henhold  

 til folkeretten, især formålene i De forenede Nationers pagt, den  

 humanitære folkeret og andre relevante konventioner.
Artikel 22 Intet i denne konvention berettiger en kontraherende stat  

 til på en anden kontraherende stats område at påtage sig  

 udøvelse af straffemyndighed og udførelse af funktioner, der  

 udelukkende er forbeholdt myndighederne i denne anden kontraherende stat  

 ifølge dens lovgivning.
Artikel 23 1. Bilaget kan ændres ved tilføjelse af  

 relevante traktater, der a)	er åbne for alle staters deltagelse; b)	er trådt i kraft; c)	er blevet ratificeret, accepteret, godkendt eller tiltrådt af  

 mindst 22 stater, som også er kontraherende stater i forhold til denne  

 konvention.
2. Efter denne konventions ikrafttræden kan enhver  

 kontraherende stat foreslå en sådan ændring.  

 Ændringsforslag skal skriftligt meddeles depositaren.
Depositaren skal  

 udsende forslag, der overholder de i stk. 1 anførte betingelser,  

 til alle kontraherende stater og anmode om deres synspunkter  

 vedrørende vedtagelse af ændringsforslaget.
 3. Ændringsforslaget anses for vedtaget, medmindre  

 en tredjedel af de kontraherende stater ved skriftlig meddelelse protesterer  

 mod det senest 180 dage efter udsendelse deraf.
4. Den vedtagne ændring af bilaget træder i  

 kraft 30 dage efter deponering af det 22. ratifikations-, accept- eller  

 godkendelsesinstrument vedrørende ændringen for de kontraherende  

 stater, der har deponeret et sådant instrument.
For enhver stat, der  

 ratificerer, accepterer eller godkender ændringen efter deponeringen af  

 det 22. instrument, træder ændringen i kraft den 30. dag efter,  

 at den pågældende stat har deponeret sit ratifikations-, accept-  

 eller godkendelsesinstrument.
Artikel 24 1. Enhver uoverensstemmelse mellem to eller flere  

 kontraherende stater om fortolkningen eller anvendelsen af denne konvention,  

 der ikke inden for en rimelig tid kan afgøres ved forhandling, skal  

 efter en af disse staters anmodning henvises til voldgift.
Såfremt der  

 ikke inden for seks måneder fra datoen for anmodningen om voldgift kan  

 opnås enighed om voldgiftsrettens sammensætning, kan hver af  

 parterne henvise tvisten til Den internationale Domstol ved en anmodning  

 herom i overensstemmelse med domstolens statutter.
 2. En stat kan ved undertegnelsen, ratifikationen,  

 acccepten eller godkendelsen af denne konvention eller ved sin  

 tiltrædelse af konventionen erklære, at den ikke anser sig for  

 bundet af bestemmelsen i stk. 1. De øvrige kontraherende stater  

 skal ikke være bundet af stk. 1 over for en kontraherende stat,  

 der har taget et sådant forbehold.
 3. En stat, der har taget forbehold i medfør af  

 stk. 2, kan når som helst trække dette forbehold tilbage ved  

 meddelelse herom til De forenede Nationers generalsekretær.
Artikel 25 1. Denne konvention står åben for  

 undertegnelse for alle stater i De forenede Nationers hovedsæde i New  

 York fra den 10. januar 2000 til den 31. december 2001.
2. Denne konvention skal ratificeres, accepteres eller  

 godkendes.
Ratifikations-, accept- eller godkendelsesinstrumenterne skal  

 deponeres hos De forenede Nationers generalsekretær.
3. Denne konvention står åben for  

 tiltrædelse af enhver stat.
Tiltrædelsesinstrumenterne skal  

 deponeres hos De forenede Nationers generalsekretær.
Artikel 26 1. Denne konvention træder i kraft den 30. dag efter  

 datoen for deponeringen af det 22. ratifikations-, accept-, godkendelses-  

 eller tiltrædelsesinstrument hos De forenede Nationers  

 generalsekretær.
 2. For enhver stat, der ratificerer, accepterer, godkender  

 eller tiltræder konventionen efter deponeringen af det 22.  

 ratifikations-, accept-, godkendelses- eller tiltrædelsesinstrument,  

 træder konventionen i kraft den 30. dag efter, at den  

 pågældende stat har deponeret sit ratifikations-, accept-,  

 godkendelses- eller tiltrædelsesinstrument.
Artikel 27 1. Enhver kontraherende stat kan opsige denne konvention  

 ved skriftlig meddelelse derom til De forenede Nationers  

 generalsekretær.
 2. Opsigelsen får virkning et år efter den  

 dato, hvor De forenede Nationers generalsekretær modtager  

 meddelelsen.
Artikel 28 Originaleksemplaret af denne konvention, hvor den  

 arabiske, kinesiske, engelske, franske, russiske og spanske tekst har samme  

 gyldighed, skal deponeres hos De forenede Nationers generalsekretær,  

 der skal sende bekræftede kopier deraf til alle stater.
 TIL BEKRÆFTELSE HERAF har undertegnede, der har  

 behørig fuldmagt dertil fra deres respektive regeringer, underskrevet  

 denne konvention, der blev åbnet for undertegnelse i De forenede  

 Nationers hovedsæde i New York den 10. januar 2000.
Bilag 1.	Konvention til bekæmpelse af ulovlig bemægtigelse af  

 luftfartøjer, udfærdiget i Haag den 16. december 1970.
 2.	Konvention til bekæmpelse af ulovlige handlinger mod den  

 civile luftfarts sikkerhed, udfærdiget i Montreal den 23. september  

 1971.
 3.	Konvention om forebyggelse af og straf for forbrydelser mod  

 internationalt beskyttede personer, herunder diplomatiske  

 repræsentanter, vedtaget af De forenede Nationers generalforsamling den  

 14. december 1973.
 4.	International konvention imod gidselstagning, vedtaget af De  

 forenede Nationers generalforsamling den 17. december 1979.
 5.	Konvention om fysisk beskyttelse af nukleare materialer, vedtaget i  

 Wien den 3. marts 1980.
6.	Protokol til bekæmpelse af ulovlige voldshandlinger i  

 lufthavne, der betjener den internationale civile luftfart.
Tillæg til  

 konventionen til bekæmpelse af ulovlige handlinger mod den civile  

 luftfarts sikkerhed, udfærdiget i Montreal den 24. februar 1988.
 7.	Konvention til bekæmpelse af ulovlige handlinger mod  

 sikkerheden i maritim navigation, udfærdiget i Rom den 10. marts  

 1988.
 8.	Protokol til bekæmpelse af ulovlige handlinger mod sikkerheden  

 for faste platforme på kontinentalsoklen, udfærdiget i Rom den  

 10. marts 1988.
Bilag 2 Resolution 1373 (2001)  

 Tiltrådt af Sikkerhedsrådet på dets 4358. møde den  

 28. september 2001 Sikkerhedsrådet, som genbekræfter sin resolution nr. 1269 (1999) af  

 19. oktober 1999 og nr. 1368 (2001) af 12. september 2001, ligeledes genbekræfter sin utvetydige  

 fordømmelse af de terrorangreb, der fandt sted den 11. september 2001  

 i New York, Washington, D.C., og Pennsylvania, og udtrykker sin faste  

 beslutning om at hindre alle sådanne handlinger, yderligere genbekræfter, at sådanne  

 handlinger udgør en trussel mod den internationale fred og sikkerhed  

 ligesom enhver anden international terrorhandling, genbekræfter den medfødte ret til  

 individuelt eller kollektivt selvforsvar, som det anerkendes af FN-pagten som  

 gentaget i resolution nr. 1368 (2001), genbekræfter behovet for i overensstemmelse  

 med FN-pagten og med alle midler at bekæmpe den trussel mod den  

 internationale fred og sikkerhed, som terrorhandlinger udgør, er dybt bekymret over stigningen i antallet af  

 terrorhandlinger i forskellige regioner i verden motiveret af intolerance  

 eller ekstremisme, opfordrer staterne til uopsætteligt at  

 arbejde sammen om at forebygge og forhindre terrorhandlinger, herunder ved  

 forøget samarbejde og fuld gennemførelse af de relevante  

 internationale konventioner vedrørende terrorisme, anerkender staternes behov for at supplere det  

 internationale samarbejde ved at træffe yderligere foranstaltninger til  

 på deres områder og ved alle lovlige midler at forebygge og  

 forhindre finansiering og forberedelse af terrorhandlinger, genbekræfter det princip, som  

 Generalforsamlingen fastslog i sin erklæring fra oktober 1970  

 (resolution nr. 2625 (XXV)), og som Sikkerhedsrådet gentog i sin  

 resolution nr. 1189 (1998) af 13. august 1998, nemlig at enhver stat har  

 pligt til at undlade at organisere, anspore, bistå eller deltage i  

 terrorhandlinger i en anden stat, eller indvilge i organiserede aktiviteter  

 på dens område, der er rettet mod udførelse af  

 sådanne handlinger, handler i overensstemmelse med FN-pagtens kapitel  

 VII, 1. beslutter, at alle stater skal:
a)	forebygge og forhindre finansiering af terrorhandlinger, b)	kriminalisere forsætlig, direkte eller indirekte,  

 tilvejebringelse eller indsamling af midler foretaget på enhver  

 måde af egne statsborgere eller på statens område i den  

 hensigt, at midlerne skal anvendes, eller med viden om, at de vil blive  

 anvendt, til at udføre terrorhandlinger, c)	uden forsinkelse indefryse penge og andre finansielle midler eller  

 økonomiske ressourcer tilhørende personer, der begår  

 terrorhandlinger eller forsøg derpå eller deltager i eller  

 fremmer udførelse af terrorhandlinger; tilhørende foretagender,  

 der ejes eller kontrolleres direkte eller indirekte af sådanne  

 personer; og tilhørende personer og foretagender, der handler på  

 vegne af eller efter ordre fra sådanne personer og foretagender,  

 herunder midler, der hidrører fra eller er frembragt af formuegoder  

 ejet eller kontrolleret direkte eller indirekte af sådanne personer og  

 af tilknyttede personer og foretagender, d)	forbyde deres egne statsborgere eller personer og foretagender  

 på deres område direkte eller indirekte at stille penge,  

 finansielle midler, økonomiske ressourcer og finansielle eller andre  

 lignende ydelser til rådighed for personer, der begår  

 terrorhandlinger eller forsøg derpå eller fremmer eller deltager  

 i udførelse af terrorhandlinger, for foretagender ejet eller  

 kontrolleret direkte eller indirekte af sådanne personer eller for  

 personer og foretagender, der handler på vegne af eller efter ordre fra  

 sådanne personer; 2. beslutter ligeledes, at alle stater  

 skal:
a)	undlade at yde nogen form for aktiv eller passiv støtte til  

 foretagender eller personer, der er involveret i terrorhandlinger, herunder  

 ved at forhindre, at der rekrutteres medlemmer til terroristgrupper, og at  

 terrorister forsynes med våben, b)	tage de nødvendige skridt til at forhindre udførelse  

 af terrorhandlinger, herunder ved tidlig varsling af andre stater gennem  

 informationsudveksling, c)	nægte tilflugtssted til dem, der finansierer,  

 planlægger, støtter eller begår terrorhandlinger eller  

 stiller tilflugtssteder til rådighed, d)	forhindre personer, der finansierer, planlægger, fremmer eller  

 begår terrorhandlinger, i at anvende staternes respektive områder  

 til disse formål mod andre stater eller deres statsborgere, e)	sikre, at enhver, der deltager i finansiering, planlægning,  

 forberedelse eller udførelse af terrorhandlinger eller i støtte  

 til terrorhandlinger, strafforfølges, samt sikre, at det   ud over  

 andre foranstaltninger mod dem   fastsættes, at terrorhandlinger er en  

 alvorlig forbrydelse efter nationale love og forskrifter, og at straffen  

 behørigt afspejler terrorhandlingernes alvorlige karakter, f)	yde hinanden størst mulig bistand i forbindelse med  

 strafferetlig efterforskning eller retsforfølgning vedrørende  

 finansiering af eller støtte til terrorhandlinger, herunder bistand  

 til at fremskaffe alt bevismateriale i deres besiddelse, som er  

 nødvendigt for retsforfølgningen, g)	forhindre terroristers eller terroristgruppers færden ved  

 effektiv grænsekontrol og kontrol ved udstedelse af identitetspapirer  

 og rejsedokumenter og gennem foranstaltninger til forebyggelse af  

 efterligning, forfalskning eller svigagtig brug af identitetspapirer og  

 rejsedokumenter; 3. Opfordrer alle stater til:
a)	at finde fremgangsmåder til at intensivere og fremme  

 udvekslingen af operationelle oplysninger, især vedrørende  

 terroristers eller terroristnetværkers handlinger eller færden,  

 falske eller forfalskede rejsedokumenter, ulovlig handel med våben,  

 sprængstoffer eller følsomme materialer, terroristgruppers brug  

 af kommunikationsteknologi samt den trussel, der består i  

 terroristgruppers besiddelse af  

 masseødelæggelsesvåben, b)	at udveksle oplysninger i overensstemmelse med international og  

 national ret samt samarbejde i administrative og retslige sager for at  

 forhindre udførelse af terrorhandlinger, c)	at samarbejde, især gennem bilaterale og multilaterale  

 ordninger og overenskomster, for at forebygge og forhindre terrorangreb og  

 gribe ind over for personer, der begår sådanne handlinger, d)	snarest muligt at tiltræde de relevante internationale  

 konventioner og protokoller vedrørende terrorisme, herunder den  

 Internationale konvention til bekæmpelse af finansiering af terrorisme  

 af 9. december 1999, e)	at forøge samarbejdet og fuldt ud gennemføre de  

 relevante internationale konventioner og protokoller vedrørende  

 terrorisme samt Sikkerhedsrådets resolution nr. 1269 (1999) og nr. 1368  

 (2001), f)	at træffe passende foranstaltninger i overensstemmelse med de  

 relevante bestemmelser i national og international ret, herunder  

 internationale menneskerettighedsstandarder, før de meddeler  

 flygtningestatus med henblik på at sikre, at asylansøgeren ikke  

 har planlagt, fremmet eller deltaget i udførelse af  

 terrorhandlinger, g)	i overensstemmelse med international ret at sikre, at  

 flygtningestatus ikke misbruges af personer, der har begået,  

 organiseret eller fremmet terrorhandlinger, og sikre, at påstande om  

 politiske motiver ikke anerkendes som grundlag for at nægte  

 retsanmodninger om udlevering af påståede terrorister; 4. Noterer sig med bekymring den tætte forbindelse  

 mellem international terrorisme og grænseoverskridende organiseret  

 kriminalitet, ulovlige narkotiske stoffer, hvidvaskning af penge, ulovlig  

 våbenhandel og ulovlige bevægelser af nukleare, kemiske,  

 biologiske og andre potentielt dødbringende materialer og understreger  

 i den forbindelse behovet for at forbedre koordineringen af  

 bestræbelserne på nationalt, underregionalt, regionalt og  

 internationalt plan på at styrke en global reaktion på denne  

 alvorlige udfordring og trussel mod den internationale sikkerhed; 5. Erklærer, at terrorhandlinger, -metoder og  

 -fremgangsmåder er i modstrid med De forenede Nationers mål og  

 principper, og at bevidst finansiering og planlægning af samt ansporing  

 til terrorhandlinger ligeledes er i modstrid med De forenede Nationers  

 mål og principper; 6. Beslutter i overensstemmelse med sin foreløbige  

 forretningsorden, § 28, at nedsætte en komite under  

 Sikkerhedsrådet bestående af alle Sikkerhedsrådets  

 medlemmer til at overvåge gennemførelsen af denne resolution med  

 passende ekspertbistand og opfordrer alle staterne til senest 90 dage efter  

 datoen for vedtagelse af denne resolution og derefter i overensstemmelse med  

 en tidsplan, der skal foreslås af komiteen, at aflægge rapport  

 til komiteen om de skridt, som de har taget for at gennemføre  

 resolutionen; 7. Pålægger komiteen at skitsere sine opgaver,  

 forelægge et arbejdsprogram inden 30 dage efter resolutionens  

 vedtagelse og i samråd med generalsekretæren overveje den  

 støtte, som den har brug for; 8. Udtrykker sin faste beslutning om at tage alle de  

 nødvendige skridt for at sikre den fulde gennemførelse af denne  

 resolution i overensstemmelse med sit ansvar ifølge FN-pagten; 9. Beslutter fortsat at ville informeres om denne  

 sag.« Bilag 3 RÅDET FOR DEN EUROPÆISKE UNION Bruxelles, den 3. december 2001 Forslag til Rådets rammeafgørelse om  

 bekæmpelse af terrorisme Artikel 1   Terrorhandlinger Hver medlemsstat træffer de nødvendige  

 foranstaltninger for at sikre, at nedenstående forsætlige  

 handlinger, således som de er defineret som lovovertrædelser i  

 national lovgivning, der i kraft af deres karakter eller den  

 sammenhæng, hvori de begås, kan tilføje et land eller en  

 international organisation alvorlig skade, betragtes som terrorhandlinger,  

 når de begås med det formål:
i)	at intimidere en befolkning i alvorlig grad, eller ii)	uretmæssigt at tvinge offentlige myndigheder eller en  

 international organisation til at foretage eller undlade at foretage en  

 handling, eller iii)	at destabilisere eller ødelægge et lands eller en  

 international organisations grundlæggende politiske,  

 forfatningsmæssige, økonomiske eller sociale strukturer i  

 alvorlig grad ved følgende handlinger:
a)	legemsangreb, der kan have døden til følge b)	alvorlige overgreb mod en persons fysiske integritet c)	bortførelse eller gidseltagning d)	[...] e)	massive ødelæggelser af et regeringsanlæg eller  

 et offentligt anlæg, et transportsystem, en infrastruktur, herunder et  

 edb-system, en fast platform på kontinentalsoklen, et offentligt sted  

 eller en privat ejendom, der kan bringe menneskeliv i fare eller  

 forårsage betydelige økonomiske tab f)	kapring af luftfartøjer, skibe eller andre kollektive  

 transportmidler eller godstransportmidler g)	fremstilling, besiddelse, erhvervelse, transport eller levering  

 eller brug af skydevåben, sprængstoffer, kernevåben,  

 biologiske og kemiske våben og for biologiske og kemiske våbens  

 vedkommende forskning og udvikling h)	spredning af farlige stoffer, brandstiftelse, fremkaldelse af  

 eksplosioner eller oversvømmelser, der bringer menneskeliv i fare i)	forstyrrelse eller afbrydelse af vand- eller elforsyningen eller  

 forsyningen med andre grundlæggende naturressourcer, der bringer  

 menneskeliv i fare j)	fremsættelse af trusler om at ville udvise en af  

 ovennævnte adfærdsformer.
Artikel 1a - Strafbare handlinger med relation til  

 terroraktivitet Hver medlemsstat træffer de nødvendige  

 foranstaltninger for at sikre, at følgende handlinger også  

 betragtes som lovovertrædelser med forbindelse til  

 terroraktiviteter:
a)	tyveri af særlig grov beskaffenhed begået med det  

 formål at begå en af de i artikel 1 omhandlede handlinger b)	fremstilling af falske administrative dokumenter med det  

 formål at begå en af de i artikel 1, litra a)-i), samt de i  

 artikel 2, stk. 2, litra b) og c) omhandlede handlinger c)	afpresning med henblik på at begå en af de i  

 artikel 1 omhandlede handlinger.
Artikel 2 - Strafbare handlinger med relation til  

 en terroristgruppe 1. I denne rammeafgørelse forstås ved  

 »terroristgruppe« en struktureret sammenslutning bestående af mere end  

 to personer, som har bestået i et vist tidsrum, og som handler i  

 forening med det formål at begå terrorhandlinger.
Udtrykket  

 »struktureret sammenslutning« betegner en sammenslutning, der ikke er  

 vilkårligt dannet med henblik på umiddelbart at begå en  

 strafbar handling, og hvis medlemmers roller ikke nødvendigvis er  

 formelt defineret, hvis sammensætning ikke nødvendigvis er fast,  

 og hvis struktur ikke nødvendigvis er nærmere fastlagt.
 2. Hver medlemsstat træffer de nødvendige  

 foranstaltninger til, at nedenstående forsætlige, handlinger  

 gøres strafbare:
a)	ledelse af en terroristgruppe b)	deltagelse i en terroristgruppes aktiviteter, herunder  

 tilvejebringelse af informationer eller materielle midler eller gennem  

 finansiering af den aktiviteter, vel vidende, at denne deltagelse bidrager  

 til gruppens kriminelle aktiviteter Artikel 3 - Anstiftelse, medvirken og  

 forsøg 1. Hver medlemsstat træffer de nødvendige  

 foranstaltninger for at sikre, at det gøres strafbart at anstifte  

 eller medvirke til at begå en strafbar handling som omhandlet i  

 artikel 1, 1a eller 2.
 2. Hver medlemsstat træffer de nødvendige  

 foranstaltninger til, at det gøres strafbart at forsøge at  

 begå en strafbar handling som omhandlet i artikel 1 og 1a, bortset fra  

 den i artikel 1, litra g), nævnte besiddelse og den i  

 artikel 1, litra j), nævnte strafbare handling.
Artikel 4 - Sanktioner 1. Hver medlemsstat træffer de nødvendige  

 foranstaltninger for at sikre, at de i artikel 1, 2 og 3 nævnte  

 strafbare handlinger kan straffes med strafferetlige sanktioner, der er  

 effektive, står i et rimeligt forhold til lovovertrædelsen, har  

 en afskrækkende virkning og kan medføre udlevering.
 2. Hver medlemsstat træffer de nødvendige  

 foranstaltninger for at sikre, at terrorhandlinger og de i artikel 3  

 nævnte strafbare handlinger, for så vidt de har relation til  

 terrorhandlinger, kan straffes med strengere frihedsstraffe end dem, der er  

 fastsat i national ret for sådanne lovovertrædelser i  

 tilfælde, hvor der ikke er tale om forsæt, jf. artikel 1,  

 stk. 1, medmindre handlingerne allerede straffes med den maksimumsstraf,  

 der kan idømmes i medfør af national ret.
3. Hver medlemsstat træffer de nødvendige  

 foranstaltninger for at sikre, at de i artikel 2 nævnte strafbare  

 handlinger kan straffes med frihedsstraf med et maksimum på mindst 15  

 år for de strafbare handlinger, der er nævnt i artikel 2,  

 stk. 2, litra a), og for de strafbare handlinger, der er  

 nævnt i artikel 2, stk. 2, litra b) med en maksimumsstraf på  

 mindst otte år.
For så vidt de strafbare handlinger, der er  

 nævnt i artikel 2, stk. 2, litra a), kun refererer til handlinger  

 i artikel 1, litra j), skal maksimumsstraffen være på mindst otte  

 år.
Artikel 5 ( ) Artikel 6   Særlige omstændigheder Uanset artikel 4 kan hver medlemsstat træffe de  

 nødvendige foranstaltninger for at sikre, at de i artikel 4 omhandlede  

 straffe kan nedsættes, hvis gerningsmanden:
a)	opgiver sin terroristvirksomhed, og b)	giver de administrative eller retlige myndigheder oplysninger, som  

 de ikke kunne have skaffet sig på anden vis, og som kan hjælpe  

 dem med:
i)	at forebygge eller begrænse virkningerne af den strafbare  

 handling, ii)	at identificere eller retsforfølge de andre  

 gerningsmænd, iii)	at fremskaffe bevismateriale eller iv)	at forhindre, at andre af de i artikel 2 og 3 nævnte  

 strafbare handlinger bliver begået.
Artikel 7 - Juridiske personers ansvar 1. Hver medlemsstat træffer de nødvendige  

 foranstaltninger for at sikre, at juridiske personer kan kendes ansvarlige  

 for en af de i artikel 1, 2 og 3 omhandlede strafbare handlinger, der, for at  

 skaffe dem vinding, er begået af en person, der handler enten  

 individuelt eller som medlem af et organ under den juridiske person, og som  

 har en ledende stilling inden for den juridiske person, baseret  

 på:
a)	beføjelse til at repræsentere den juridiske person,  

 eller b)	beføjelse til at træffe beslutninger på den  

 juridiske persons vegne, eller c)	beføjelse til at udøve intern kontrol.
 2. Ud over de i stk. 1 omhandlede tilfælde  

 træffer hver medlemsstat de nødvendige foranstaltninger til at  

 sikre, at en juridisk person kan kendes ansvarlig, når  

 utilstrækkeligt opsyn eller utilstrækkelig kontrol fra en af de i  

 stk. 1 omhandlede personers side har gjort det muligt for en person, der  

 er underlagt den juridiske persons myndighed, at begå en af de i  

 artikel 1, 2 og 3 omhandlede strafbare handlinger for at skaffe den juridiske  

 person vinding.
 3. Juridiske personers ansvar i henhold til stk. 1 og  

 2 udelukker ikke strafferetlig forfølgning af fysiske personer, der  

 begår, anstifter eller medvirker til en af de i artikel 1, 2 og 3  

 omhandlede strafbare handlinger.
Artikel 8 - Sanktioner mod juridiske personer Hver medlemsstat træffer de nødvendige  

 foranstaltninger for at sikre, at der over for en juridisk person, der kendes  

 ansvarlig i henhold til artikel 7, kan iværksættes sanktioner,  

 der er effektive, står i et rimeligt forhold til lovovertrædelsen  

 og har afskrækkende virkning, herunder bødestraf eller  

 administrativt idømte bøder, og som kan indbefatte andre  

 sanktioner som f.eks.:
a)	udelukkelse fra offentlige ydelser eller tilskud; b)	midlertidigt eller varigt forbud mod at udøve kommerciel  

 virksomhed; c)	anbringelse under retsligt tilsyn; d)	likvidation efter retskendelse; e)	midlertidig eller permanent lukning af forretningssteder, der er  

 blevet brugt til at begå lovovertrædelsen.
Artikel 9 - Straffemyndighed og  

 retsforfølgning 1. Hver medlemsstat træffer de nødvendige  

 foranstaltninger for at fastlægge sin straffemyndighed med hensyn til  

 de i artikel 1, 2 og 3 omhandlede strafbare handlinger,  

 såfremt:
a)	handlingen helt eller delvis er begået på dens  

 område; hver medlemsstat kan udvide sin straffemyndighed, hvis  

 handlingen er begået på en anden EU-medlemsstats område b)	handlingen er begået på et skib, der fører dens  

 flag, eller et luftfartøj, der er indregistreret i medlemsstaten c)	gerningsmanden er statsborger eller bosat i medlemsstaten d)	handlingen er begået til fordel for en juridisk person, som  

 har sit hjemsted på dens område e)	handlingen er begået mod medlemsstatens institutioner eller  

 befolkning eller mod en af Den Europæiske Unions institutioner eller et  

 organ, der er oprettet i overensstemmelse med traktaten om oprettelse af Det  

 Europæiske Fællesskab og traktaten om Den Europæiske Union  

 med hjemsted i den pågældende medlemsstat.
2. Hvis mere end én medlemsstat har  

 straffemyndighed og faktisk mulighed for at retsforfølge for en  

 lovovertrædelse på grundlag af de samme forhold, samarbejder de  

 pågældende medlemsstater for at afgøre, hvem af dem der  

 skal retsforfølge gerningsmændene, med henblik på om  

 muligt at samle retsforfølgningen i en enkelt medlemsstat.
Med henblik  

 herpå kan medlemsstaterne betjene sig af ethvert organ eller enhver  

 mekanisme, der er oprettet inden for Den Europæiske Union med henblik  

 på at lette samarbejdet mellem deres judicielle myndigheder og  

 koordinationen af deres indsats.
Der vil successivt blive taget hensyn til  

 følgende former for tilknytning:
den medlemsstat, på hvis område handlingerne er  

 begået; den medlemsstat, som gerningsmanden er statsborger eller bosat i; den medlemsstat, der er ofrenes hjemland; den medlemsstat, hvor gerningsmanden er blevet fundet.
 3. Hver medlemsstat træffer de nødvendige  

 foranstaltninger for ligeledes at fastlægge sin straffemyndighed med  

 hensyn til de i artikel 1, 2 og 3 nævnte strafbare handlinger i de  

 tilfælde, hvor den nægter at overgive eller udlevere en person,  

 der er mistænkt eller dømt for en sådan  

 lovovertrædelse, til en anden medlemsstat eller et tredjeland.
 4. Hver medlemsstat sikrer, at dens straffemyndighed  

 dækker de tilfælde, hvor en strafbar handling i henhold til  

 artikel 2 og 3 er begået helt eller delvis på dens område,  

 uanset hvor terroristgruppen holder til eller udøver sine kriminelle  

 aktiviteter.
 5. Denne artikel udelukker ikke udøvelse af en  

 strafferetlig kompetence, der er fastlagt af en medlemsstat i henhold til  

 dens nationale lovgivning.
Artikel 10 - Beskyttelse af og hjælp til ofre 1. Hver medlemsstat fastsætter, at  

 undersøgelser eller retsforfølgning i forbindelse med strafbare  

 handlinger, der er omfattet af denne rammeafgørelse, ikke  

 afhænger af, om et offer for den strafbare handling indgiver anmeldelse  

 eller fremsætter anklage, i hvert fald ikke, hvis handlingerne er  

 begået på medlemsstatens område.
 2. Foruden de foranstaltninger, der er fastsat i  

 rammeafgørelsen om ofres stilling i forbindelse med strafferetlige  

 procedurer, træffer hver medlemsstat om nødvendigt enhver mulig  

 forholdsregel for at sikre passende hjælp til offerets familie.
Artikel 11 - Iværksættelse og rapporter 1. Medlemsstaterne træffer de nødvendige  

 foranstaltninger til gennemførelsen af denne rammeafgørelse  

 senest den 31. december 2002.
 2. Medlemsstaterne meddeler senest samme dato  

 Generalsekretariatet for Rådet og Kommissionen teksten til de  

 forskrifter, som de udsteder for at gennemføre de forpligtelser, som  

 de pålægges ved denne rammeafgørelse, i national ret.  

 På baggrund af en rapport udarbejdet ud fra disse oplysninger og en  

 skriftlig rapport fra Kommissionen undersøger Rådet senest den  

 31. december 2003, om medlemsstaterne har truffet de nødvendige  

 foranstaltninger til at efterkomme denne rammeafgørelse.
 3. Kommissionens rapport skal bl.a. indeholde en  

 præcisering af gennemførelsen i medlemsstaternes straffelov af  

 den forpligtelse, der er indeholdt i artikel 4, stk. 2.
Artikel 12 - Ikrafttræden Denne rammeafgørelse træder i kraft dagen  

 efter offentliggørelsen i De Europæiske Fællesskabers  

 Tidende.
Udfærdiget i Bruxelles, den På Rådets vegne Udkast til erklæringer fra Rådet 1. »Rådet erklærer, at den strafbare handling,  

 der er nævnt i artikel 1, litra j) (trusler), skal ses som defineret i  

 den pågældende medlemsstats nationale lovgivning.
Hvis denne  

 handling kræver en yderligere kvalifikation, såsom en  

 »troværdig« trussel, er det tilladt i henhold til  

 rammeafgørelsen at anvende den således.
Hvis  

 rammeafgørelsen vedrører ledelse af en terroristgruppe, der  

 aldrig begår nogen handlinger, men kun truer med det, vil det  

 være tilladt i henhold til rammeaftalen at anvende den til at straffe  

 denne strafbare handling med en maksimumsstraf på mindst otte  

 år.« »Rådet erklærer, at rammeafgørelsen om  

 bekæmpelse af terrorisme omfatter handlinger, som alle Den  

 Europæiske Unions medlemsstater anser for alvorlige overtrædelser  

 af deres straffelove, begået af personer, hvis mål er en trussel  

 mod deres demokratiske samfund, der respekterer retsstatsprincippet, og mod  

 den civilisation, disse samfund bygger på.
Den skal forstås  

 på denne måde og kan ikke bruges som et argument for nu at  

 betragte adfærd, som blev udført af mennesker, der handlede for  

 at bevare eller genskabe disse demokratiske værdier, hvilket navnlig  

 var tilfældet i visse medlemsstater under anden verdenskrig, som  

 »terroristhandlinger«.
Den kan heller ikke bruges til at anklage personer,  

 der udøver deres legitime ret til at udtrykke deres meninger, for  

 terrorisme, selv om de under udøvelsen af en sådan ret  

 begår lovovertrædelser.« Udkast til erklæring fra Rådet ad artikel 1,  

 litra g) Rådet er enigt om, at rammeafgørelsen ikke  

 pålægger medlemsstaterne nogen forpligtelse til at gøre de  

 i artikel 1, litra g), nævnte handlinger strafbare, medmindre de  

 begås med et terroristisk forsæt.
Bilag 4 Lovforslaget sammenholdt  

 med gældende lov Gældende formulering Lovforslaget § 1 I straffeloven, jf. lovbekendtgørelse nr. 808 af 14. september  

 2001, foretages følgende ændringer:
 § 27. Strafansvar for en juridisk person forudsætter, at  

 der inden for dens virksomhed er begået en lovovertrædelse, der  

 kan tilregnes en eller flere til den juridiske person knyttede personer eller  

 den juridiske person som sådan.
 1. I § 27, stk. 1, indsættes som 2.  

 pkt.:
 »For så vidt angår straf for forsøg finder § 21,  

 stk. 3, tilsvarende anvendelse.«.
Stk. 2. - - - § 77 a.
Genstande, som på grund af deres beskaffenhed i  

 forbindelse med andre foreliggende omstændigheder må befrygtes at  

 ville blive brugt ved en strafbar handling, kan konfiskeres, for så  

 vidt det må anses for påkrævet for at forebygge den  

 strafbare handling. § 75, stk. 4, finder tilsvarende  

 anvendelse.
 2. I § 77 a indsættes efter 1. pkt.:
 »Der kan under samme betingelser ske konfiskation af andre formuegoder,  

 herunder penge.«.
§ 93. Forældelsesfristen er 3. I § 93, stk. 1, nr. 1, indsættes efter  

1. pkt.:
 1)	1 år, når der ikke er hjemlet højere straf end  

 fængsel i 1 år for lovovertrædelsen, eller når  

 straffen for overtrædelsen ikke ville overstige bøde.
 »2. led gælder dog ikke for juridiske  

 personer.«.
 2)	5 år, når der ikke er hjemlet højere straf end  

 fængsel i 4 år.
 3)	10 år, når der ikke er hjemlet højere straf end  

 fængsel i 10 år.
 4)	15 år, når der ikke er hjemlet højere straf end  

 fængsel på bestemt tid.
Stk. 2-4. - - - 4. § 114 affattes således:
 § 114. Den, som deltager i eller yder væsentlig  

 økonomisk eller anden væsentlig støtte til korps, gruppe  

 eller sammenslutning, der har til hensigt ved magtanvendelse at øve  

 indflydelse på offentlige anliggender eller fremkalde forstyrrelse af  

 samfundsordenen, straffes med fængsel indtil 6 år.
 Stk. 2. Den, som deltager i ulovlig militær organisation  

 eller gruppe, straffes med bøde eller fængsel indtil 4  

 måneder eller under skærpende omstændigheder med  

 fængsel indtil 2 år.
 »§ 114. For terrorisme straffes med  

 fængsel indtil på livstid den, som med forsæt til at  

 skræmme en befolkning i alvorlig grad, eller uretmæssigt at  

 tvinge danske eller udenlandske offentlige myndigheder eller en international  

 organisation til at foretage eller undlade at foretage en handling, eller at  

 destabilisere eller ødelægge et lands eller en international  

 organisations grundlæggende politiske, forfatningsmæssige,  

 økonomiske eller samfundsmæssige strukturer begår en eller  

 flere af følgende handlinger, når handlingen i kraft af dens  

 karakter eller den sammenhæng, hvori den begås, kan  

 tilføje et land eller en international organisation alvorlig  

 skade:
 1)	Manddrab efter § 237.
 2)	Grov vold efter § 245 eller § 246.
 3)	Frihedsberøvelse efter § 261.
 4)	Forstyrrelse af trafiksikkerheden efter § 184, stk. 1,  

 retsstridige forstyrrelser i driften af almindelige samfærdselsmidler  

 mv. efter § 193, stk. 1, eller groft hærværk efter  

 § 291, stk. 2, hvis disse overtrædelser begås på  

 en måde, der kan bringe menneskeliv i fare eller forårsage  

 betydelige økonomiske tab.
 5)	Kapring af transportmidler efter § 183 a.
 6)	Grove våbenlovsovertrædelser efter § 192 a eller  

 lov om våben og eksplosivstoffer § 10, stk. 2.
 7)	Brandstiftelse efter § 180, sprængning, spredning af  

 skadevoldende luftarter, oversvømmelse, skibbrud, jernbane- eller  

 anden transportulykke efter § 183, stk. 1 og 2, sundhedsfarlig  

 forurening af vandforsyningen efter § 186, stk. 1, sundhedsfarlig  

 forurening af ting bestemt til almindelig udbredelse mv. efter § 187,  

 stk. 1.
 Stk. 2. På samme måde straffes den, som med det i  

 stk. 1 nævnte forsæt transporterer våben eller  

 eksplosivstoffer.
 Stk. 3. Endvidere straffes på samme måde den, der  

 med det i stk. 1 nævnte forsæt truer med at begå en af  

 de i stk. 1 og 2 nævnte handlinger.«.
 5. Efter § 114 indsættes:
»§ 114 a.
Med fængsel indtil 10 år straffes den,  

 som 1)	direkte eller indirekte yder økonomisk støtte  

 til, 2)	direkte eller indirekte tilvejebringer eller indsamler midler til,  

 eller 3)	direkte eller indirekte stiller penge, andre formuegoder, eller  

 finansielle eller andre lignende ydelser til rådighed for en person, en gruppe eller en sammenslutning, der  

 begår eller har til hensigt at begå terrorhandlinger omfattet af  

 § 114.
§ 114 b.
Den, som i øvrigt ved tilskyndelse, råd  

 eller dåd medvirker til at fremme den kriminelle virksomhed eller det  

 fælles formål for en gruppe eller sammenslutning, som foretager  

 en eller flere handlinger omfattet af § 114 eller § 114 a, nr. 1  

 eller 2, når virksomheden eller formålet indebærer, at en  

 eller flere handlinger af denne karakter begås, straffes med  

 fængsel indtil 6 år.
§ 114 c.
Den, som, uden at forholdet omfattes af  

 §§ 114-114 b, deltager i eller yder væsentlig økonomisk  

 støtte eller anden væsentlig støtte til korps, gruppe  

 eller sammenslutning, der har til hensigt ved magtanvendelse at øve  

 indflydelse på offentlige anliggender eller fremkalde forstyrrelse af  

 samfundsordenen, straffes med fængsel indtil 6 år.
§ 114 d.
Den, som, uden at forholdet omfattes af  

 §§ 114-114 c, deltager i en ulovlig militær organisation eller  

 gruppe, straffes med bøde eller fængsel indtil 4 måneder  

 eller under skærpende omstændigheder med fængsel indtil 2  

 år.
§ 114 e.
Med fængsel indtil 6 år straffes den, der  

 under skærpende omstændigheder i strid med lovgivningen om ikke  

 spredning af masseødelæggelsesvåben mv.
1)	udfører produkter med dobbelt anvendelse uden  

 tilladelse, 2)	til brug for myndighedernes afgørelser om produkter med  

 dobbelt anvendelse giver urigtige eller vildledende oplysninger eller fortier  

 oplysninger af betydning for sagens afgørelse, eller 3)	handler i strid med vilkår, der er fastsat i myndighedernes  

 afgørelser om produkter med dobbelt anvendelse.«.
 6. § 183 a affattes således:
§ 183 a.
Den, som om bord på et luftfartøj eller  

 skib ved ulovlig tvang, jf. § 260, overtager kontrollen over  

 fartøjet eller griber ind i dettes manøvrering, straffes med  

 fængsel indtil på livstid.
»§ 183 a.
Den, som om bord i et luftfartøj, skib samt  

 andet kollektivt transportmiddel eller godstransportmiddel ved ulovlig tvang,  

 jf. § 260, overtager kontrollen over fartøjet eller  

 køretøjet eller griber ind i dettes manøvrering,  

 straffes med fængsel indtil livstid.«.
§ 192 a.
Den, som i strid med lovgivningen om våben og  

 eksplosivstoffer indfører, tilvirker, besidder, bærer, anvender  

 eller overdrager våben eller eksplosivstoffer, som på grund af  

 deres særdeles farlige karakter er egnede til at forvolde betydelig  

 skade, straffes med fængsel indtil 4 år.
 7. I § 192 a ændres »fængsel indtil 4  

 år« til: »fængsel indtil 6 år«.
 8. I § 192 a indsættes som  

stk. 2.:
 »Stk. 2. På samme måde straffes den, der i strid  

 med lovgivningen om våben og eksplosivstoffer udvikler eller med  

 henblik herpå forsker i faste stoffer, væsker eller luftarter,  

 som ved spredning virker skadevoldende, bedøvende eller  

 irriterende.«.
 9. § 306 affattes således:
 § 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelser af  

 denne lov, der er begået for at skaffe den juridiske person  

 vinding.
 »§ 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelse af  

 denne lov.«.
§ 2 I lov om rettens pleje, jf. lovbekendtgørelse nr. 809 af 14.  

 september 2001, foretages følgende ændringer:
 1. Overskriften til kapitel 71 affattes således:
Kapitel 71 Indgreb i meddelelseshemmeligheden og  

 observation »Indgreb i meddelelseshemmeligheden, observation og  

 dataaflæsning«.
§ 781. Indgreb i meddelelseshemmeligheden må kun  

 foretages, såfremt 1)	der er bestemte grunde til at antage, at der på den  

 pågældende måde gives meddelelser eller foretages  

 forsendelser til eller fra en mistænkt, 2)	indgrebet må antages at være af afgørende  

 betydning for efterforskningen og 3)	efterforskningen angår en lovovertrædelse, som efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 235, 245, 252, stk. 1, 266, 281,  

 286, stk. 1, eller 289 eller en overtrædelse af  

 udlændingelovens § 59, stk. 5.
Stk. 2-5. - - - § 786. Det påhviler postvirksomheder og udbydere af  

 offentlige telenet eller teletjenester at bistå politiet ved  

 gennemførelsen af indgreb i meddelelseshemmeligheden, herunder ved at  

 etablere aflytning af telefonsamtaler mv., ved at give de i § 780,  

 stk. 1, nr. 3 og 4, nævnte oplysninger samt ved at tilbageholde og  

 udlevere forsendelser mv.
 2. I § 786, stk. 1, udgår:  

 »offentlige«.
Stk. 2-3. - - - Stk. 4. Justitsministeren kan fastsætte regler om  

 økonomisk godtgørelse til de i stk. 1 nævnte  

 virksomheder for udgifter i forbindelse med bistand til politiet til  

 gennemførelse af indgreb i meddelelseshemmeligheden.
 3. I § 786 indsættes efter stk. 3 som  

 nye stykker:
»Stk. 4. Det påhviler udbydere af telenet eller  

 teletjenester at foretage registrering og opbevaring i 1 år af  

 oplysninger om teletrafik til brug for efterforskning og  

 retsforfølgning af strafbare forhold.
Justitsministeren  

 fastsætter efter forhandling med ministeren for videnskab, teknologi og  

 udvikling nærmere regler om denne registrering og opbevaring.
 Stk. 5. Justitsministeren kan efter forhandling med ministeren  

 for videnskab, teknologi og udvikling fastsætte regler om telenet- og  

 teletjenesteudbyderes praktiske bistand til politiet i forbindelse med  

 indgreb i meddelelseshemmeligheden.
Stk. 6. Overtrædelse af stk. 4, 1. pkt.,  

 straffes med bøde.
Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
Stk. 7. For overtrædelse af bestemmelser i forskrifter,  

 der er fastsat i medfør af stk. 4, 2. pkt., og stk. 5, kan der  

 fastsættes bestemmelser om bødestraf.
Der kan endvidere  

 fastsættes bestemmelser om at pålægge selskaber mv.  

 (juridiske personer) strafansvar efter reglerne i straffelovens 5.  

 kapitel.«.
 Stk. 4 bliver herefter stk. 8.
 4. Efter § 791 a indsættes:
»§ 791 b.
Aflæsning af ikke offentligt  

 tilgængelige oplysninger i et informationssystem ved hjælp af  

 programmer eller andet udstyr (dataaflæsning) kan foretages,  

 såfremt 1)	der er bestemte grunde til at antage, at informationssystemet  

 anvendes af en mistænkt i forbindelse med planlagt eller begået  

 kriminalitet som nævnt i nr. 3, 2)	indgrebet må antages at være af afgørende  

 betydning for efterforskningen, og 3)	efterforskningen angår en forsætlig overtrædelse  

 af straffelovens kapitel 12 eller 13 eller en overtrædelse af  

 straffelovens §§ 180, 183, stk. 1 og 2, 183 a, 186, stk. 1,  

 187, stk. 1, 191, 192 a eller 237.
 Stk. 2. Indgreb som nævnt i stk. 1 må ikke  

 foretages, såfremt det efter indgrebets formål, sagens betydning  

 og den krænkelse og ulempe, som indgrebet må antages at forvolde  

 den eller de personer, som det rammer, ville være et  

 uforholdsmæssigt indgreb.
Stk. 3. Afgørelse om dataaflæsning træffes  

 af retten ved kendelse.
I kendelsen angives det informationssystem, som  

 indgrebet angår.
I øvrigt finder reglerne i § 783,  

 stk. 1, 3. og 4. pkt., samt stk. 2 og 3, tilsvarende  

 anvendelse.
 Stk. 4. Efterfølgende underretning om et foretaget  

 indgreb sker efter reglerne i § 788, stk. 1, 3 og 4. Underretningen  

 gives til den, der har rådigheden over det informationssystem, der har  

 været aflæst efter stk. 1. I øvrigt finder reglerne i  

 § 782, stk. 2, §§ 784-785, § 789 samt § 791  

 tilsvarende anvendelse.«.
 5. § 799, stk. 1, 1. pkt., affattes  

 således:
§ 799. Såfremt det er af afgørende betydning for  

 efterforskningen, at ransagningen foretages, uden at den mistænkte  

 eller andre gøres bekendt hermed, kan retten, hvis efterforskningen  

 angår en forsætlig overtrædelse af straffelovens kapitel 12  

 eller 13 eller en overtrædelse af straffelovens §§ 191 eller 237,  

 ved kendelse træffe bestemmelse herom og om, at reglerne i § 798,  

 stk. 2, 1.-4. pkt., og stk. 3, fraviges.
Dette gælder dog  

 ikke med hensyn til ransagning af husrum, andre lokaliteter eller genstande,  

 som nogen, der efter reglerne i § 170 er udelukket fra eller efter  

 reglerne i § 172 er fritaget for at afgive forklaring som vidne i sagen,  

 har rådighed over.
 »Såfremt det er af afgørende betydning for  

 efterforskningen, at ransagningen foretages, uden at den mistænkte  

 eller andre gøres bekendt hermed, kan retten, hvis efterforskningen  

 angår en forsætlig overtrædelse af straffelovens kapitel 12  

 eller 13 eller en overtrædelse af straffelovens §§ 180, 183,  

 stk. 1 og 2, 183 a, 186, stk. 1, 187, stk. 1, 191, 192 a eller  

 237, ved kendelse træffe bestemmelse herom og om, at reglerne i  

 § 798, stk. 2, 1.-4. pkt., og stk. 3, fraviges.«.
 Stk. 2. Reglerne i § 783, stk. 2 og 3, § 784,  

 § 785 og § 788 finder anvendelse på de i stk. 1, 1.  

 pkt., omhandlede tilfælde.
 6. I § 799 indsættes som stk. 3:
»Stk. 3. Retten kan bestemme, at der inden for det tidsrum,  

 der efter stk. 2 fastsættes i medfør af § 783,  

 stk. 2, kan foretages gentagne ransagninger.
Retten skal i den  

 forbindelse fastsætte antallet af ransagninger.
Hvis særlige  

 grunde taler derfor, kan retten bestemme, at der kan foretages et ubestemt  

 antal ransagninger.«.
§ 802. - - - 7. I § 802, stk. 2, nr. 2, § 805, stk. 3,  

og § 807 d, stk. 2, 1. pkt., ændres »og § 76  

 a, stk. 5,« til: »§ 76 a, stk. 5, og § 77 a, 2.  

 pkt.,«.
Stk. 1. - - - Stk. 2. Gods, som en mistænkt ejer, kan  

 beslaglægges, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	beslaglæggelse anses for nødvendig for at sikre det  

 offentliges krav på sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, bødekrav eller forurettedes  

 krav på erstatning i sagen.
Stk. 3-4. - - - § 803. Genstande, som en person, der ikke er mistænkt,  

 har rådighed over, kan beslaglægges som led i efterforskningen af  

 en lovovertrædelse, der er undergivet offentlig påtale, hvis der  

 er grund til at antage, at genstanden kan tjene som bevis, bør  

 konfiskeres eller ved lovovertrædelsen er fravendt nogen, som kan  

 kræve den tilbage. § 189 finder tilsvarende anvendelse.
 8. I § 803, stk. 1, indsættes efter 1.  

 pkt.:
 »Andre formuegoder, herunder penge, som en person, der ikke er  

 mistænkt, har rådighed over, kan beslaglægges som led i  

 efterforskningen af en lovovertrædelse, der er undergivet offentlig  

 påtale, hvis der er grund til at antage, at disse formuegoder  

 bør konfiskeres.«.
Stk. 2. - - - § 805. - - - Stk. 2. - - - Stk. 3. Ved beslaglæggelse til sikkerhed for det  

 offentliges krav på sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, bødekrav eller forurettedes  

 krav på erstatning finder reglerne i §§ 509-516 tilsvarende  

 anvendelse.
 § 806. Afgørelse om beslaglæggelse og om  

 pålæg om edition træffes efter politiets begæring.  

 Begæring om beslaglæggelse til sikring af erstatningskrav kan  

 tillige fremsættes af forurettede.
 9. I § 806, stk. 3, 1. pkt., indsættes efter  

 »kan politiet træffe beslutning om beslaglæggelse«: »og om  

 edition«.
Stk. 2. Afgørelsen træffes af retten ved  

 kendelse, jf. dog stk. 7. I kendelsen anføres de konkrete  

 omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
 Stk. 3. Såfremt indgrebets øjemed ville  

 forspildes, hvis retskendelse skulle afventes, kan politiet træffe  

 beslutning om beslaglæggelse, jf. dog stk. 4. Fremsætter  

 den, mod hvem indgrebet retter sig, anmodning herom, skal politiet snarest  

 muligt og senest inden 24 timer forelægge sagen for retten, der ved  

 kendelse afgør, om indgrebet kan godkendes.
Stk. 4. Beslaglæggelse efter § 802, stk. 3,  

 kan kun ske efter retskendelse.
Det samme gælder beslaglæggelse  

 af trykte skrifter eller lyd- eller billedprogrammer omfattet af  

 medieansvarsloven, i anledning af hvis indhold ansvar skal gøres  

 gældende.
Stk. 5-7. - - - § 807 b.
Beslaglæggelse efter § 802, stk. 1,  

 og § 803, stk. 1, medfører, at der hverken ved aftale eller  

 kreditorforfølgning kan foretages dispositioner over det beslaglagte,  

 som er i strid med indgrebets formål.
 10. I § 807 b, stk. 1,og § 807 d,  

 stk. 1, 1. pkt., ændres »§ 803, stk. 1,« til:  

 »§ 803, stk. 1, 1. pkt.,«.
 Stk. 2. Beslaglæggelse efter § 802, stk. 2,  

 har indtil der træffes afgørelse efter § 807 d, stk. 2  

 og 3, samme retsvirkning som arrest, jf. kapitel 56.
 11. I § 807 b, stk. 2, og § 807 d,  

 stk. 2, 1.pkt., indsættes efter »§ 802, stk. 2,«:  

 »og § 803, stk. 1, 2. pkt.,«.
§ 807 d.
Rådighedsberøvelse som følge af  

 beslaglæggelse efter § 802, stk. 1, og § 803,  

 stk. 1, bortfalder senest, når sagen er endeligt sluttet ved dom,  

 påtaleopgivelse eller tiltalefrafald, medmindre det beslaglagte  

 konfiskeres.
Er der tvist om, til hvem tilbagelevering skal ske, kan retten  

 efter begæring træffe bestemmelse om, til hvem beslaglagte  

 genstande skal udleveres.
Afgørelsen træffes ved kendelse.
 Stk. 2. Gods, der er beslaglagt efter § 802, stk. 2,  

 eller sikkerhed, der er stillet efter § 805, stk. 2, anvendes  

 først til fyldestgørelse af forurettedes krav på  

 erstatning, dernæst det offentliges krav på sagsomkostninger,  

 dernæst krav på konfiskation efter straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5, og dernæst bødekrav.
Stk. 3-5. - - - § 3 I lov nr. 418 af 31. maj 2000 om konkurrence- og forbrugerforhold på  

 telemarkedet foretages følgende ændringer:
§ 15. - - - 1. § 15, stk. 3, ophæves.
Stk. 2. - - - Stk. 3. Forskningsministeren kan endvidere efter forhandling  

 med justitsministeren fastsætte nærmere regler om udbyderens  

 bistand til politiet i forbindelse med indgreb i  

 meddelelseshemmeligheden.
§ 34. - - - Stk. 2. - - - Stk. 3. . En slutbruger kan kræve, at den  

 pågældendes nummeroplysningsdata ikke oplyses i forbindelse med  

 udbud af nummeroplysningstjenester.
Krav herom indebærer ligeledes, at  

 slutbrugerens nummeroplysningsdata ikke må videregives til andre.
Stk. 4. Uanset stk. 3 1)	kan nummeroplysningsdata altid videregives til andre udbydere af  

 telenet eller teletjenester i signaleringsøjemed 2)	skal nummeroplysningsdata altid videregives til  

 forsyningspligtudbyderens landsdækkende nummeroplysningstjeneste, jf.  

 § 16, stk. 2, nr. 5.
 Stk. 5. Oplysninger som nævnt i stk. 4, nr. 2, kan  

 alene videregives af forsyningspligtudbyderens landsdækkende  

 nummeroplysningstjeneste til brug for besvarelse af henvendelser fra den  

 offentlige alarmtjeneste.
 2. I § 34, stk. 5, indsættes efter »den  

 offentlige alarmtjeneste«: »eller politiet«.
Stk. 6. - - - § 4 § 5. Det er forbudt uden justitsministerens tilladelse at  

 tilvirke faste stoffer, væsker eller luftarter, som ved spredning  

 virker skadevoldende, bedøvende eller irriterende.
Justitsministeren  

 kan fastsætte regler for opbevaring af sådanne stoffer.
 I lov om våben og eksplosivstoffer, jf. lovbekendtgørelse nr.  

 67 af 26. januar 2000, som ændret ved § 23 i lov nr. 433 af 31.  

 maj 2000, indsættes i § 5, 1. pkt., indsættes efter  

 »tilvirke«: »og udvikle eller med henblik herpå forske i«.
§ 5 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, som ændret ved § 4 i lov nr. 280 af  

 25. april 2001, foretages følgende ændringer:
 1. § 2 affattes således:
 § 2. En dansk statsborger kan ikke udleveres.
»§ 2. Udlevering af en dansk statsborger til  

 strafforfølgning i en medlemsstat i Den Europæiske Union kan  

 ske, 1)	hvis den pågældende i de sidste 2 år forud for den  

 strafbare handling har haft bopæl i den stat, hvortil udlevering  

 ønskes, og en handling, der svarer til den lovovertrædelse, for  

 hvilken der søges udlevering, efter dansk ret kan straffes med  

 fængsel i mindst 6 måneder, eller 2)	hvis handlingen efter dansk ret kan medføre højere  

 straf end fængsel i 4 år.
 Stk. 2. Justitsministeren kan på grundlag af en  

 overenskomst med en anden stat fastsætte, at danske statsborgere kan  

 udleveres til strafforfølgning i den pågældende stat, hvis  

 handlingen, for hvilken der søges udlevering, efter dansk ret kan  

 straffes med fængsel i mindst 1 år, og betingelserne i  

 stk. 1 i øvrigt er opfyldt.
 Stk. 3. Gælder der i forhold til en anden stat ikke en  

 af de i stk. 2 nævnte overenskomster, kan justitsministeren  

 træffe beslutning om udlevering af en dansk statsborger til  

 strafforfølgning, hvis betingelserne i stk. 2, jf. stk. 1,  

 er opfyldt, og særlige hensyn til retshåndhævelsen i  

 øvrigt taler derfor.« .
 2. Efter § 2 indsættes:
§ 3. Udlevering til en medlemsstat i Den Europæiske  

 Union kan ske, hvis en handling, der svarer til den lovovertrædelse,  

 for hvilken der søges udlevering, efter dansk ret kan medføre  

 frihedsstraf i mindst 6 måneder.
Udlevering til andre stater kan kun  

 ske, hvis handlingen efter dansk ret kan medføre højere straf  

 end fængsel i 1 år.
Kan handlingen efter dansk ret medføre  

 kortere frihedsstraf, kan udlevering dog ske, hvis der er overenskomst herom  

 med den pågældende stat.
»§ 2 a.
Udlevering af en udlænding til  

 strafforfølgning eller til fuldbyrdelse af en dom i en medlemsstat i  

 Den Europæiske Union kan ske, hvis en handling, der svarer til den  

 lovovertrædelse, for hvilken der søges udlevering, efter dansk  

 ret kan straffes med fængsel i mindst 6 måneder.
Udlevering af en  

 udlænding til andre stater kan kun ske, hvis handlingen efter dansk ret  

 kan straffes med fængsel i mindst 1 år.
Kan handlingen efter  

 dansk ret medføre kortere fængselsstraf, kan udlevering dog ske,  

 hvis der er overenskomst herom med den pågældende stat.«.
 Stk. 2. Udlevering til strafforfølgning kan kun ske,  

 hvis der i den fremmede stat er truffet beslutning om, at den, der  

 søges udleveret, skal anholdes eller fængsles for den  

 pågældende handling.
 3. § 3, stk. 1, ophæves.
Stk. 3. Udlevering til fuldbyrdelse af en dom kan, medmindre  

 andet er fastsat ved overenskomst med den pågældende stat, kun  

 ske, Stk. 2-5 bliver herefter stk. 1-4.
1)	hvis dommen lyder på frihedsstraf i mindst 4 måneder,  

 eller 4. I § 3, stk. 3, nr. 1, der bliver  

stk. 2, nr. 1, ændres »frihedsstraf« til:  

 »fængsel«.
 2)	hvis den dømte i henhold til dommen eller en beslutning, der  

 er truffet med hjemmel i dommen, skal anbringes i anstalt, og opholdet her  

 kan blive af 4 måneders varighed.
 5. I § 3, stk. 4, der bliver stk. 3,  

 ændres »betingelserne i stk. 1-3« til: »betingelserne i § 2,  

 § 2 a og § 3, stk. 1 og 2,«.
 Stk. 4. Udlevering til strafforfølgning eller  

 straffuldbyrdelse for flere strafbare forhold kan finde sted, selv om  

 betingelserne i stk. 1-3 kun er opfyldt med hensyn til ét af  

 forholdene.
 Stk. 5. Må det på grund af særlige  

 omstændigheder antages, at sigtelsen eller dommen vedrørende en  

 handling, for hvilken der søges udlevering, savner  

 tilstrækkeligt bevismæssigt grundlag, må udlevering for  

 handlingen ikke finde sted.
 § 5. Udlevering for en politisk lovovertrædelse kan ikke  

 findes sted.
 Stk. 2. Omfatter handlingen tillige en lovovertrædelse,  

 som ikke er af politisk karakter, kan udlevering ske for denne  

 lovovertrædelse, såfremt handlingen overvejende er af  

 ikke-politisk karakter.
 Stk. 3. Stk. 1 og 2 finder ikke anvendelse ved udlevering  

 til en medlemsstat i Den Europæiske Union, når handlingen er  

 omfattet af artikel 1 og 2 i den europæiske konvention om  

 bekæmpelse af terrorisme.
 6. § 5, stk. 3 og 4, ophæves, og i  

 stedet indsættes:
»Stk. 3. Stk. 1 og 2 finder ikke anvendelse, når  

 handlingen er omfattet af 1)	artikel 1 eller 2 i den europæiske konvention om  

 bekæmpelse af terrorisme, 2)	artikel 2, jf. artikel 1, i FN-konventionen til bekæmpelse af  

 terrorbombninger, eller 3)	artikel 2, jf. artikel 1, i FN-konventionen til bekæmpelse af  

 finansiering af terrorisme.«.
 Stk. 4. Stk. 1 og 2 finder endvidere ikke anvendelse,  

 når handlingen er omfattet af artikel 2, jf. artikel 1, i  

 FN-konventionen til bekæmpelse af terrorbombninger.
 § 13. Til fremme af undersøgelsen og for at sikre  

 udleveringen kan de retsmidler, der er omtalt i retsplejelovens kapitel 69 om  

 anholdelse, kapitel 70 om varetægtsfængsling, kapitel 72 om  

 legemsindgreb, kapitel 73 om ransagning og kapitel 75 b om  

 beslaglæggelse, anvendes i samme omfang som i sager vedrørende  

 lovovertrædelser af tilsvarende art, der forfølges her i  

 landet.
 7. I § 13 og § 19, stk. 1,  

 ændres »og kapitel 75 b om beslaglæggelse« til: », kapitel 74 om  

 beslaglæggelse og edition samt kapitel 75 a om andre  

 efterforskningsskridt«.
 § 19. Er en person efterlyst af myndighederne i en fremmed  

 stat som sigtet, tiltalt eller dømt for en strafbar handling, der  

 må antages at kunne begrunde udlevering efter denne lov, kan de  

 retsmidler, der er omtalt i retsplejelovens kapitel 69 om anholdelse, kapitel  

 70 om varetægtsfængsling, kapitel 72 om legemsindgreb, kapitel 73  

 om ransagning og kapitel 75 b om beslaglæggelse, anvendes i samme  

 omfang, som his anmodning om udlevering forelå, jf. § 13.
Stk. 2. - - - § 6 I lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige, som ændret ved lov nr. 251 af 12.  

 juni 1975 og § 5 i lov nr. 433 af 31. maj 2000, foretages  

 følgende ændring:
§ 11. Til fremme af undersøgelsen og for at sikre  

 udleveringen kan de i retsplejelovens kapitel 69 om anholdelse, 70 om  

 varetægtsfængsling, 72 om legemsindgreb, 73 om ransagning og 74  

 om beslaglæggelse og edition omhandlede retsmidler anvendes i samme  

 omfang som i sager vedrørende lovovertrædelser af tilsvarende  

 art, der forfølges her i landet.
Ved afgørelsen af, om  

 betingelserne for at anvende et af disse retsmidler er opfyldt, kan den i  

 § 8, stk. 3, nævnte retsafgørelse lægges til  

 grund uden yderligere prøvelse af beviserne for den  

 pågældendes skyld.
 1. I § 11, 1. pkt., og § 16, stk. 1, 1.  

 pkt., ændres »og 74 om beslaglæggelse og edition« til: », 74  

 om beslaglæggelse og edition samt 75 a om andre  

 efterforskningsskridt«.
 § 16. Er en person efterlyst af myndighederne i et af de i  

 § 1 nævnte lande for en strafbar handling, som kan begrunde  

 udlevering efter denne lov, kan de retsmidler, der omtales i retsplejelovens  

 kapitel 69 om anholdelse, 70 om varetægtsfængsling, 72 om  

 legemsindgreb, 73 om ransagning og 74 om beslaglæggelse og edition,  

 anvendes i overensstemmelse med reglerne i § 11. Det samme gælder,  

 hvis myndighederne tilkendegiver, at de agter at fremsætte  

 begæring om udlevering for en sådan handling.
