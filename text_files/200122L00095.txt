Fremsat den 6. februar 2002 af  

 skatteministeren (Svend Erik Hovmand) Forslag til Lov om indgåelse af  

 dobbeltbeskatningsoverenskomst mellem  

 Danmark og Slovenien § 1. Overenskomst af 2. maj 2001 mellem Kongeriget Danmark og  

 Republikken Slovenien til undgåelse af dobbeltbeskatning og forhindring  

 af skatteunddragelse for så vidt angår indkomst- og formueskatter  

 kan tiltrædes på Danmarks vegne.
Overenskomsten er optaget som  

 bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 31,  

 stk. 1 og 2.
 Stk. 3. Efter bestemmelserne i overenskomstens artikel 31,  

 stk. 3, skal overenskomsten mellem Kongeriget Danmark og Den  

 Socialistiske Forbundsrepublik Jugoslavien til undgåelse af  

 dobbeltbeskatning for så vidt angår indkomst- og formueskatter,  

 undertegnet den 19. marts 1981, ophæves og ophøre med at have  

 virkning i forholdet mellem Slovenien og Danmark.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag OVERENSKOMST  

 mellem  

 Kongeriget Danmark og  

 Republikken Slovenien  

 til undgåelse af dobbeltbeskatning og forhindring af  

 skatteunddragelse  

 for så vidt angår indkomst- og formueskatter Regeringen i Kongeriget Danmark og Regeringen i Republikken  

 Slovenien, der ønsker at afslutte en overenskomst til undgåelse af  

 dobbeltbeskatning og forhindring af skatteunddragelse, for så vidt  

 angår indkomst- og formueskatter, er blevet enige om følgende:
Artikel 1 Personer omfattet af overenskomsten Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 Skatter omfattet af overenskomsten 1. Denne overenskomst skal finde anvendelse på  

 skatter på indkomst og formue, der udskrives på vegne af en  

 kontraherende stat eller af dens politiske underafdelinger eller lokale  

 myndigheder uden hensyn til, hvordan de opkræves.
 2. Som skatter på indkomst og formue skal anses alle  

 skatter, der pålægges hele indkomsten, hele formuen, eller dele  

 af indkomst eller formue, herunder skatter af fortjeneste ved  

 afhændelse af rørlig eller fast ejendom, skatter, der  

 pålignes den samlede lønsum, der er betalt af foretagender,  

 såvel som skatter på formueforøgelse.
 3. De gældende skatter, på hvilke  

 overenskomsten skal finde anvendelse, er især:
 a)	i Slovenien:
(i)	skatten af juridiske personers fortjeneste (davek od dobicka  

 pravnih oseb); (ii)	skatten af fysiske personers indkomst, herunder løn og  

 gage, indkomst fra landbrugsvirksomhed, erhvervsindkomst, kapitalgevinster og  

 indkomst af fast og rørlig ejendom (dohodnina); (iii)	formueskatten (davek od premozenja); (herefter omtalt som "slovensk skat"); b)	i Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv)	skatter i henhold til kulbrinteskatteloven; (v)	ejendomsværdiskatten; (herefter omtalt som »dansk skat«).
4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse udskrives som tillæg til, eller i  

 stedet for de gældende skatter.
Ved slutningen af hvert år skal  

 de kontraherende staters kompetente myndigheder underrette hinanden om  

 væsentlige ændringer, som er foretaget i deres respektive  

 skattelove.
Artikel 3 Almindelige definitioner 1.	Medmindre andet fremgår af sammenhængen, har  

 følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Slovenien eller Danmark, alt efter sammenhængen; b)	udtrykket "Slovenien" betyder Republikken Slovenien, og  

 når det anvendes geografisk, betyder det Sloveniens territorium,  

 herunder havområdet, havbunden og undergrunden i tilknytning til  

 territorialfarvandet, på hvilket Slovenien kan udøve dets  

 suverænitetsrettigheder og jurisdiktion over sådant  

 havområde, havbund og undergrund i overensstemmelse med dets interne  

 lovgivning og folkeretten; c)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området.
Udtrykket  

 omfatter ikke Færøerne og Grønland; d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller luftfartøj, der anvendes af et foretagende i en kontraherende  

 stat, bortset fra tilfælde, hvor skibet eller luftfartøjet  

 udelukkende anvendes mellem steder i den anden kontraherende stat; h)	udtrykket »kompetent myndighed« betyder:
(i)	i Danmark: Skatteministeren eller hans befuldmægtigede  

 stedfortræder; (ii)	i Slovenien: Republikken Sloveniens finansminister eller hans  

 befuldmægtigede stedfortræder; i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten  

 til hver en tid skal ethvert udtryk, som ikke er defineret deri, medmindre  

 andet følger af sammenhængen, tillægges den betydning, som  

 det har på dette tidspunkt i denne stats lovgivning med henblik  

 på de skatter, på hvilke overenskomsten finder anvendelse, idet  

 enhver betydning i de skattelove, der anvendes i denne stat, skal gå  

 forud for den betydning, dette udtryk er tillagt i andre love, der anvendes i  

 denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk underafdeling eller lokal myndighed.
Dette udtryk  

 omfatter dog ikke en person, som er skattepligtig i denne stat udelukkende af  

 indkomst fra kilder i denne stat eller af formue placeret i denne.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed.
Hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal personen anses for kun at være hjemmehørende i den  

 stat, hvor dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. En byggeplads eller et anlægs- eller  

 monteringsarbejde udgør kun et fast driftssted, hvis det varer mere  

 end 12 måneder.
 4. Uanset de foregående bestemmelser i denne artikel  

 skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) til e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 5. Uanset bestemmelserne i stykke 1 og 2, i tilfælde  

 hvor en person - der ikke er en sådan uafhængig  

 repræsentant, som omhandlet i stykke 6 - handler på et  

 foretagendes vegne, og som har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som er nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er  

 hjemmehørende i en kontraherende stat, kontrollerer eller kontrolleres  

 af et selskab, der er hjemmehørende i den anden kontraherende stat,  

 eller som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster.
Skibe, både og luftfartøjer skal ikke  

 anses for fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Såfremt bestemmelserne i stykke 3 ikke  

 medfører andet, skal der i tilfælde, hvor et foretagende i en  

 kontraherende stat driver erhvervsvirksomhed i den anden kontraherende stat  

 gennem et der beliggende fast driftssted, i hver kontraherende stat til dette  

 faste driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændigt frie forhold gjorde forretninger med det foretagende, hvis  

 faste driftssted det er.
 3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger afholdt til  

 ledelse og administration, enten i den stat, hvor det faste driftssted er  

 beliggende, eller andetsteds.
4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal dog være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foregående stykker skal den  

 fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. I tilfælde, hvor fortjeneste omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Skibs- og lufttransport 1. Fortjeneste, der oppebæres af et foretagende i en  

 kontraherende stat ved driften af skibe og luftfartøjer i  

 international trafik, kan kun beskattes i denne stat.
 2. Fortjeneste, der oppebæres af et foretagende i en  

 kontraherende stat, fra brug, rådighedsstillelse eller udleje af  

 containere (herunder anhængere, pramme og lignende udstyr til transport  

 af containere), der anvendes til transport af varer i international trafik,  

 kan kun beskattes i denne stat, når sådan brug,  

 rådighedsstillelse eller udleje er forbundet med driften af skibe og  

 luftfartøjer i international trafik.
 3. Bestemmelserne i stykke 1 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 4. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 1, 2 og 3 kun finde anvendelse på  

 den del af fortjenesten, som svarer til den andel, der ejes i dette  

 konsortium af SAS Danmark A/S, den danske partner i Scandinavian Airlines  

 System.
Artikel 9 Forbundne foretagender 1. I tilfælde hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to  

 foretagender er aftalt eller fastsat vilkår vedrørende deres  

 kommercielle eller finansielle forbindelser, der afviger fra de vilkår,  

 som ville være blevet aftalt mellem uafhængige foretagender, kan  

 enhver fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde hvor en kontraherende stat til et  

 foretagendes fortjeneste i denne stat medregner - og i overensstemmelse  

 hermed beskatter - fortjeneste, som et foretagende i den anden kontraherende  

 stat er blevet beskattet af i denne anden stat, og den således  

 medregnede fortjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der  

 er aftalt mellem de to foretagender, havde været de samme, som ville  

 have været aftalt mellem uafhængige foretagender, skal denne  

 anden stat foretage en passende regulering af det skattebeløb, som er  

 pålignet der af fortjenesten.
Ved fastsættelsen af sådan  

 regulering skal der tages skyldigt hensyn til de øvrige bestemmelser i  

 denne overenskomst, og de kontraherende staters kompetente myndigheder skal  

 om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan dog også beskattes i den  

 kontraherende stat, hvor det selskab, der udbetaler udbyttet, er  

 hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålignede skat ikke  

 overstige:
a)	5 pct. af bruttobeløbet af udbyttet, hvis den  

 retmæssige ejer er et selskab, der direkte ejer mindst 25 pct. af  

 kapitalen i det selskab, som udbetaler udbyttet, når sådan  

 aktiepost ejes i en uafbrudt periode på ikke under ét år,  

 og udbyttet er fastsat inden for denne periode; b)	for Danmarks vedkommende, 5 pct. af bruttobeløbet af  

 udbyttet, hvis den retmæssige ejer er et selskab, der er  

 hjemmehørende i Danmark, og som er interessent i et dansk  

 interessentskab, og som selv direkte ejer mindst 25 pct. af kapitalen i det  

 selskab, som udbetaler udbyttet, når sådan aktiepost ejes i en  

 uafbrudt periode på ikke under ét år, og udbyttet er  

 fastsat inden for denne periode; c)	5 pct. af bruttobeløbet af udbyttet, hvis den  

 retmæssige ejer af udbyttet og den retmæssige og direkte ejer af  

 aktierne eller andre selskabsrettigheder, der giver adkomst til udbyttet, er  

 en anerkendt pensionsfond som nævnt i Protokollen til denne  

 overenskomst ; d)	15 pct. af bruttobeløbet af udbyttet i alle andre  

 tilfælde.
 De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af disse begrænsninger.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, mineaktier, stamaktier eller andre rettigheder, der ikke er  

 gældsfordringer, og som giver ret til andel i fortjeneste, samt  

 indkomst af andre selskabsrettigheder, der er undergivet samme  

 skattemæssige behandling som indkomst af aktier i henhold til  

 lovgivningen i den stat, hvor det selskab, der foretager udlodningen, er  

 hjemmehørende.
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvor det udbyttebetalende selskab er hjemmehørende, gennem et  

 der beliggende fast driftssted, eller udøver frit erhverv i denne  

 anden stat fra et der beliggende fast sted, og den aktiebesiddelse, som  

 ligger til grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller artikel 14 finde anvendelse.
 5. I tilfælde hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat på udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
Artikel 11 Renter 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan beskattes i denne anden stat, hvis denne person er  

 den retmæssige ejer af renterne.
2. Sådanne renter kan dog også beskattes i den  

 kontraherende stat, hvorfra de hidrører, og i overensstemmelse med  

 lovgivningen i denne stat, men hvis den retmæssige ejer af renterne er  

 hjemmehørende i den anden kontraherende stat, må den  

 således pålignede skat ikke overstige 5 pct. af renternes  

 bruttobeløb.
De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af denne begrænsning.
3. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ej, og hvad enten de indeholder en ret til en andel i  

 skyldnerens fortjeneste eller ej, og især, indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
Straftillæg ved  

 for sen betaling skal ikke anses som renter for så vidt angår  

 denne artikel.
4. Bestemmelserne i stykke 1 og 2 skal ikke finde  

 anvendelse, hvis renternes retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvorfra renterne hidrører, gennem et der beliggende fast  

 driftssted, eller udøver frit erhverv i denne anden stat fra et der  

 beliggende fast sted, og den gældsfordring, som ligger til grund for de  

 betalte renter, har direkte forbindelse med et sådant fast driftssted  

 eller fast sted.
I så fald skal bestemmelserne i henholdsvis artikel 7  

 eller artikel 14 finde anvendelse.
5. Renter skal anses for at hidrøre fra en  

 kontraherende stat, hvis de betales af staten selv, en politisk  

 underafdeling, en lokal myndighed, eller en person, der er  

 hjemmehørende i denne stat.
I tilfælde hvor den person, der  

 betaler renterne, hvad enten han er hjemmehørende i en kontraherende  

 stat eller ej, har et fast driftssted eller fast sted i en kontraherende stat  

 i forbindelse med hvilket den gæld, hvoraf renterne betales, er  

 stiftet, og sådanne renter afholdes af dette faste driftssted eller  

 faste sted, skal sådanne renter anses for at hidrøre fra den  

 stat, hvor det faste driftssted eller faste sted er beliggende.
6. I tilfælde hvor en særlig forbindelse  

 mellem betaleren og den retmæssige ejer, eller mellem disse og en  

 tredje person, har bevirket, at renterne set i forhold til den  

 gældsfordring, for hvilken de er betalt, overstiger det beløb,  

 som ville være blevet aftalt mellem betaleren og den retmæssige  

 ejer, hvis en sådan forbindelse ikke havde foreligget, skal  

 bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 12 Royalties 1. Royalties, der hidrører fra en kontraherende  

 stat og retmæssigt ejes af en person, der er hjemmehørende i den  

 anden kontraherende stat, kan beskattes i denne anden stat.
2. Sådanne royalties kan dog også beskattes i  

 den kontraherende stat, hvorfra de hidrører, og i overensstemmelse med  

 lovgivningen i denne stat, men hvis den retmæssige ejer af  

 royaltybeløbet er hjemmehørende i den anden kontraherende stat,  

 må den således pålignede skat ikke overstige 5 pct. af  

 bruttobeløbet af sådanne royalties.
De kontraherende staters  

 kompetente myndigheder skal ved gensidig aftale fastsætte de  

 nærmere regler for gennemførelsen af denne  

 begrænsning.
 3. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til et litterært, kunstnerisk  

 eller videnskabeligt arbejde, herunder spillefilm, ethvert patent,  

 varemærke, mønster eller model, tegning, hemmelig formel eller  

 fremstillingsmetode, eller for oplysninger om industriel, kommerciel eller  

 videnskabelig erfaring.
4. Bestemmelserne i stykke 1 og 2 skal ikke finde  

 anvendelse, hvis royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et der beliggende fast driftssted, eller udøver frit erhverv i  

 denne anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så  

 fald skal bestemmelserne i henholdsvis artikel 7 eller artikel 14 finde  

 anvendelse.
5. Royalties skal anses for at hidrøre fra en  

 kontraherende stat, hvis de betales af staten selv, en politisk  

 underafdeling, en lokal myndighed, eller en person, der er  

 hjemmehørende i denne stat.
I tilfælde hvor den person, der  

 betaler royalties, hvad enten han er hjemmehørende i en kontraherende  

 stat eller ej, har et fast driftssted eller fast sted i en kontraherende stat  

 i forbindelse med hvilket forpligtelsen til at betale royalties er stiftet,  

 og sådanne royalties afholdes af dette faste driftssted eller faste  

 sted, skal sådanne royalties anses for at hidrøre fra den stat,  

 hvor det faste driftssted eller faste sted er beliggende.
6. I tilfælde hvor en særlig forbindelse  

 mellem betaleren og den retmæssige ejer, eller mellem disse og en  

 tredje person, har bevirket, at royaltybeløbet, set i forhold til den  

 anvendelse, rettighed eller oplysning for hvilken det er betalt, overstiger  

 det beløb, som ville være blevet aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende  

 i en kontraherende stat, erhverver ved afhændelse af fast ejendom som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, har til  

 rådighed til udøvelse af frit erhverv i den anden kontraherende  

 stat, herunder fortjeneste ved afhændelse af et sådant fast  

 driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, der oppebæres af et foretagende i en  

 kontraherende stat ved afhændelse af skibe og luftfartøjer, der  

 anvendes i international trafik, eller af rørlig ejendom, herunder  

 containere som nævnt i artikel 8, som er knyttet til driften af  

 sådanne skibe og luftfartøjer, kan kun beskattes i denne  

 stat.
 4. Fortjeneste ved afhændelse af alle andre  

 formuegoder end de i stykke 1, 2 og 3 nævnte kan kun beskattes i den  

 kontraherende stat, hvor afhænderen er hjemmehørende.
 5. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 3 kun finde anvendelse på den del  

 af fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System.
 6. I tilfælde hvor en person, der er  

 hjemmehørende i en kontraherende stat, bliver hjemmehørende i  

 den anden kontraherende stat, og den førstnævnte kontraherende  

 stat beskatter skønnede kapitalgevinster på formuegoder  

 tilhørende denne person på tidspunktet for ændring af  

 bopæl, kan kapitalgevinster på sådanne formuegoder - i  

 tilfælde af efterfølgende afhændelse af sådanne  

 formuegoder - som er oppebåret indtil det tidspunkt, hvor  

 bopælsændringen fandt sted, ikke beskattes i den anden  

 kontraherende stat.
 7. Bestemmelserne i stykke 4 skal ikke berøre hver  

 kontraherende stat retten til, i overensstemmelse med dens egen lovgivning,  

 ved afhændelse af aktier eller andre selskabsrettigheder at beskatte  

 fortjeneste, som oppebæres af en person, der er hjemmehørende i  

 den anden kontraherende stat, og som har været hjemmehørende i  

 den førstnævnte stat på noget tidspunkt i de fem år,  

 der ligger umiddelbart forud for afhændelsen af aktier eller andre  

 selskabsrettigheder.
Artikel 14 Frit erhverv 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat, medmindre han har et fast sted, som til stadighed står til  

 rådighed for ham i den anden kontraherende stat med henblik på  

 udøvelse af hans virksomhed.
Hvis han har et sådant fast sted,  

 kan indkomsten beskattes i den anden stat, men kun den del deraf, som kan  

 henføres til dette faste sted.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18, 19 og  

 20 ikke medfører andet, kan gage, løn og andre lignende  

 vederlag, som oppebæres af en person, der er hjemmehørende i en  

 kontraherende stat, for personligt arbejde, kun beskattes i denne stat,  

 medmindre arbejdet er udført i den anden kontraherende stat.
Er  

 arbejdet udført der, kan det vederlag, som oppebæres herfor,  

 beskattes i denne anden stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller slutter i det pågældende skatteår,  

 og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel  

 kan vederlag for personligt arbejde, som udføres om bord på et  

 skib, der anvendes i international trafik af et foretagende i en  

 kontraherende stat, kun beskattes i denne stat.
 4. Uanset de foranstående bestemmelser i denne  

 artikel kan vederlag for personligt arbejde, som udføres om bord  

 på et luftfartøj, der anvendes i international trafik af et  

 foretagende i en kontraherende stat, beskattes i denne stat.
Artikel 16 Bestyrelseshonorarer Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelsen for et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som  

 sportsudøver, ved hans personligt udøvede virksomhed som  

 sådan i den anden kontraherende stat, beskattes i denne anden stat.
 2. I tilfælde hvor indkomst ved personlig  

 virksomhed, som udøves i egenskab af optrædende kunstner eller  

 sportsudøver, ikke tilfalder kunstneren eller sportsudøveren  

 selv, men en anden person, kan denne indkomst uanset bestemmelserne i  

 artiklerne 7, 14 og 15 beskattes i den kontraherende stat, hvor kunstnerens  

 eller sportsudøverens virksomhed finder sted.
3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af kunstnere eller sportsfolk, hvis  

 besøget i denne stat helt eller hovedsagelig er støttet af  

 offentlige midler fra den anden kontraherende stat eller en dertil  

 hørende politisk underafdeling eller lokal myndighed.
I sådant  

 tilfælde kan indkomsten kun beskattes i den kontraherende stat, hvor  

 kunstneren eller sportsudøveren er hjemmehørende.
Artikel 18 Pensioner, sociale sikringsydelser og lignende  

 betalinger 1. Betalinger, der modtages af en fysisk person, der er  

 hjemmehørende i en kontraherende stat, i henhold til den sociale  

 sikringslovgivning i den anden kontraherende stat eller i henhold til enhver  

 anden lignende ordning fra midler, der er tilvejebragt af denne anden stat  

 eller en dertil hørende politisk underafdeling eller lokal myndighed,  

 kan beskattes i denne anden stat.
 2. Såfremt bestemmelserne i denne artikels stykke 1  

 og artikel 19, stykke 2, ikke medfører andet, kan pensioner og andre  

 lignende vederlag i forbindelse med tidligere personligt arbejde samt alle  

 andre pensionsudbetalinger, der hidrører fra en kontraherende stat, og  

 som udbetales til en person, der er hjemmehørende i den anden  

 kontraherende stat, kun beskattes i den anden kontraherende stat,  

 medmindre:
a)	modtageren har været hjemmehørende i den  

 førstnævnte stat; og b)	(i)	de bidrag, der er betalt af den retmæssige ejer af  

 pensionsordningen, var fradragsberettigede i overensstemmelse med reglerne  

 for pensionsordninger, som er godkendt i skattemæssig henseende i den  

 kontraherende stat, hvor pensionsordningen er etableret; eller (ii)	den retmæssige ejer af pensionsordningen ikke var  

 skattepligtig af de bidrag, der er betalt af en arbejdsgiver i  

 overensstemmelse med reglerne for pensionsordninger, som er godkendt i  

 skattemæssig henseende i den kontraherende stat, hvor pensionsordningen  

 er etableret; eller (iii)	en kombination af (i) og (ii).
I sådant tilfælde kan pensionerne beskattes i  

 den førstnævnte stat.
Den skat, der pålignes, kan dog ikke  

 overstige 23 pct. af pensionerne.
 Dog kan pensioner, der hidrører fra en  

 kontraherende stat, og som betales til personer, der er hjemmehørende  

 i den anden kontraherende stat, og som modtog sådanne pensioner,  

 før denne overenskomst fik virkning, kun beskattes i denne anden  

 stat.
 3. Pensionsudbetalinger skal kun anses for at  

 hidrøre fra en kontraherende stat, hvis de udbetales fra en  

 pensionsordning, der er etableret i denne stat.
 4. Udtrykket "pensionsordninger, som er godkendt i  

 skattemæssig henseende" skal omfatte følgende bestemmelser  

 og alle tilsvarende eller væsentlig lignende bestemmelser, som er  

 indført efter datoen for undertegnelsen af denne  

 overenskomst:
 a)	I dansk lovgivning, godkendte ordninger i henhold til Afsnit I i  

 pensionsbeskatningsloven.
 b)	For Sloveniens vedkommende i henhold til den respektive  

 lovgivning.
Artikel 19 Offentligt hverv 1.	a)	Løn, gage og andre lignende vederlag, undtagen  

 pensioner, der udbetales af en kontraherende stat, eller en dertil  

 hørende politisk underafdeling eller lokal myndighed til en fysisk  

 person for udførelse af hverv for denne stat, eller underafdeling  

 eller myndighed, kan kun beskattes i denne stat.
 b)	Sådant vederlag kan dog kun beskattes i den anden  

 kontraherende stat, hvis hvervet er udført i denne stat, og den  

 pågældende er en i denne stat hjemmehørende person,  

 som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.	a)	Enhver pension, som udbetales af en kontraherende stat eller  

 en dertil hørende politisk underafdeling eller lokal myndighed, eller  

 fra midler tilvejebragt af disse, til en fysisk person for udførelse  

 af hverv for denne stat, eller underafdeling eller myndighed, kan kun  

 beskattes i denne stat.
 b)	En sådan pension kan dog kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 15, 16, 17 og 18 skal finde  

 anvendelse på gage, løn og andre lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling eller lokal myndighed.
Artikel 20 Professorer og lærere 1. En professor eller lærer, der er  

 hjemmehørende i en af de kontraherende stater, og som besøger  

 den anden kontraherende stat i et tidsrum, der ikke overstiger to år,  

 med henblik på at undervise eller gennemføre videregående  

 studier eller forskning ved et universitet, en læreanstalt, skole eller  

 anden uddannelsesinstitution, kan kun beskattes i den  

 førstnævnte stat af vederlag, som han modtager for denne  

 virksomhed.
 2. Denne artikel skal ikke finde anvendelse på  

 vederlag, som en professor eller lærer modtager for at udføre  

 forskning, hvis forskningen primært foretages til privat gavn for en  

 eller flere bestemte personer.
Artikel 21 Studerende 1. En studerende eller lærling, der er, eller som  

 umiddelbart før han besøger en kontraherende stat, var  

 hjemmehørende i den anden kontraherende stat, og som opholder sig i  

 den førstnævnte stat udelukkende i studie- eller  

 uddannelsesøjemed, skal ikke beskattes i denne stat af beløb,  

 som han modtager med henblik på sit underhold, studium eller uddannelse  

 under forudsætning af, at sådanne beløb hidrører  

 fra kilder uden for denne stat.
 2. For så vidt angår legater, stipendier eller  

 vederlag for personligt arbejde, der ikke er omfattet af denne artikels  

 stykke 1, skal en studerende eller lærling under sådan uddannelse  

 eller oplæring være berettiget til de samme skattemæssige  

 fritagelser, lempelser eller nedsættelser, som statsborgerne i den  

 kontraherende stat, som han besøger, under de samme  

 omstændigheder kan opnå.
Artikel 22 Virksomhed i forbindelse med forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 14 skal en  

 person, som er hjemmehørende i en kontraherende stat, og som  

 udøver virksomhed i den anden kontraherende stat i forbindelse med  

 forundersøgelser, efterforskning eller udvinding af kulbrinter  

 beliggende i den anden stat, anses for at udøve virksomhed med hensyn  

 til sådanne aktiviteter i denne anden stat gennem et fast driftssted  

 eller udøve frit erhverv gennem et der beliggende fast sted.
2. Bestemmelserne i stykke 1 skal ikke finde anvendelse i  

 tilfælde, hvor virksomheden udøves i en periode eller perioder,  

 der tilsammen ikke overstiger 30 dage inden for enhver 12-måneders  

 periode.
Ved anvendelsen af dette stykke skal virksomhed udøvet af et  

 foretagende, der er forbundet med et andet foretagende som omhandlet i  

 artikel 9, anses som udøvet at det foretagende, med hvilket det er  

 forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
3. Uanset bestemmelserne i stykke 1 og 2 skal virksomhed  

 på boreplatform udøvet ud for kysten kun udgøre et fast  

 driftssted, hvis virksomheden udøves i en periode eller perioder, der  

 tilsammen overstiger 365 dage inden for enhver 18-måneders periode.
Ved  

 anvendelsen af dette stykke skal virksomhed udøvet af et foretagende,  

 der er forbundet med et andet foretagende som omhandlet i artikel 9, anses  

 som udøvet at det foretagende, med hvilket det er forbundet, hvis den  

 pågældende virksomhed er væsentlig den samme som den, der  

 udøves af det sidstnævnte foretagende.
 4. Uanset bestemmelserne i stykke 1 og 2 kan fortjeneste,  

 der oppebæres af et foretagende i en kontraherende stat, ved transport  

 med skibe eller luftfartøjer af forsyninger eller mandskab til et  

 sted, hvor der udøves virksomhed ud for kysten i forbindelse med  

 forundersøgelser, efterforskning eller udvinding af kulbrinter i den  

 anden kontraherende stat, eller ved driften af bugserbåde og lignende  

 fartøjer i forbindelse med sådan virksomhed, kun beskattes i den  

 førstnævnte stat.
 5. Gage, løn og andre lignende vederlag, som  

 oppebæres af en fysisk person, der er hjemmehørende i en  

 kontraherende stat, for personligt arbejde udført om bord på et  

 skib eller luftfartøj, bugserbåd eller fartøj som  

 omhandlet i stykke 4, skal beskattes i overensstemmelse med bestemmelserne i  

 artikel 15, stykke 3 og 4.
6. Uanset bestemmelserne i artikel 13 skal fortjeneste  

 på boreplatforme, der anvendes i forbindelse med den i stykke 3  

 nævnte virksomhed, og som anses for oppebåret af en person, der  

 er hjemmehørende i en kontraherende stat, når virksomheden  

 ophører med at være skattepligtig i den anden kontraherende  

 stat, være fritaget for skat i denne anden stat.
Ved anvendelsen af  

 dette stykke betyder udtrykket »fortjeneste« det beløb, hvormed  

 salgsværdien på tidspunktet for overførslen overstiger  

 restværdien på dette tidspunkt forhøjet med enhver  

 foretagen nedskrivning.
Artikel 23 Andre indkomster 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan kun beskattes i denne  

 stat, uanset hvorfra de hidrører.
2. Bestemmelserne i stykke 1 skal ikke finde anvendelse  

 på indkomst, bortset fra indkomst af fast ejendom som defineret i  

 artikel 6, stykke 2, hvis den i en kontraherende stat hjemmehørende  

 modtager af sådan indkomst driver erhvervsvirksomhed i den anden  

 kontraherende stat gennem et der beliggende fast driftssted eller  

 udøver frit erhverv i denne anden stat fra et der beliggende fast  

 sted, og den rettighed eller det formuegode, som ligger til grund for den  

 udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
Artikel 24 Beskatning af formue 1. Formue bestående af fast ejendom som omhandlet i  

 artikel 6, som ejes af en person, der er hjemmehørende i en  

 kontraherende stat, og som er beliggende i den anden kontraherende stat, kan  

 beskattes i denne anden stat.
 2. Formue bestående af rørlig formue, der  

 udgør en del af erhvervsformuen i et fast driftssted, som et  

 foretagende i en kontraherende stat har i den anden kontraherende stat, eller  

 af rørlig formue, der hører til et fast sted, som en person,  

 der er hjemmehørende i en kontraherende stat har til rådighed  

 til udøvelse af frit erhverv i den anden kontraherende stat, kan  

 beskattes i denne anden stat.
 3. Formue bestående af skibe og luftfartøjer,  

 der anvendes i international trafik af et foretagende i en kontraherende  

 stat, og af rørlig formue, herunder containere som omhandlet i artikel  

 8, der hører til driften af sådanne skibe og  

 luftfartøjer, kan kun beskattes i denne stat.
 4. Al anden formue tilhørende en person, der er  

 hjemmehørende i en kontraherende stat, kan kun beskattes i denne  

 stat.
Artikel 25 Ophævelse af dobbeltbeskatning Dobbeltbeskatning skal undgås således:
 1. I Slovenien:
 a)	I tilfælde hvor en person, der er hjemmehørende i  

 Slovenien, oppebærer indkomst eller ejer formue, som i overensstemmelse  

 med bestemmelserne i denne overenskomst kan beskattes i Danmark, skal  

 Slovenien indrømme:
(i)	fradrag i den pågældende persons skat af indkomsten med  

 et beløb svarende til den indkomstskat, som er betalt i Danmark; (ii)	fradrag i den pågældende persons skat af formuen med  

 et beløb svarende til den formueskat, som er betalt i  

 Danmark.
 Sådant fradrag skal dog ikke i noget tilfælde  

 kunne overstige den del af indkomstskatten eller formueskatten, som beregnet  

 før sådant fradrag er givet, der kan henføres til  

 henholdsvis den indkomst eller den formue, som kan beskattes i  

 Danmark.
 b)	I tilfælde hvor en person, der er hjemmehørende i  

 Slovenien, oppebærer indkomst eller ejer formue, som i overensstemmelse  

 med bestemmelserne i denne overenskomst er fritaget for skat i Slovenien, kan  

 Slovenien ikke desto mindre ved beregningen af skatten af denne persons  

 øvrige indkomst eller formue medregne den fritagne indkomst eller  

 formue.
 2. I Danmark:
 a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst eller ejer formue, som ifølge  

 bestemmelserne i denne overenskomst kan beskattes i Slovenien,  

 indrømme:
(i)	fradrag i den pågældende persons skat af indkomsten med  

 et beløb svarende til den indkomstskat, som er betalt i Slovenien; (ii)	fradrag i den pågældende persons skat af formuen med  

 et beløb svarende til den formueskat, som er betalt i  

 Slovenien.
 b)	Sådant fradrag skal dog ikke i noget tilfælde kunne  

 overstige den del af indkomstskatten eller formueskatten, som beregnet  

 før fradrag er givet, der kan henføres til henholdsvis den  

 indkomst eller den formue, som kan beskattes i Slovenien.
 c)	I tilfælde hvor en person, der er hjemmehørende i  

 Danmark, oppebærer indkomst eller ejer formue, som ifølge  

 bestemmelserne i denne overenskomst kun kan beskattes i Slovenien, kan  

 Danmark medregne denne indkomst eller formue i beskatningsgrundlaget, men  

 skal i indkomstskatten eller formueskatten tillade fradraget den del af  

 indkomstskatten eller formueskatten, som kan henføres til henholdsvis  

 den indkomst, der hidrører fra, eller den formue, der ejes i  

 Slovenien.
Artikel 26 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
Uanset bestemmelserne i artikel 1 skal denne bestemmelse  

 også finde anvendelse på personer, der ikke er  

 hjemmehørende i en af eller begge de kontraherende stater.
 2. Statsløse personer, der er hjemmehørende  

 i en kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
3. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat, der driver samme virksomhed.
Denne  

 bestemmelse skal ikke kunne fortolkes som forpligtende en kontraherende stat  

 til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
4. Medmindre bestemmelserne i artikel 9, stykke 1, artikel  

 11, stykke 6, eller artikel 12, stykke 6, finder anvendelse, skal renter,  

 royalties og andre udbetalinger, der betales af et foretagende i en  

 kontraherende stat til en person, der er hjemmehørende i den anden  

 kontraherende stat, kunne fratrækkes ved opgørelse af et  

 sådant foretagendes skattepligtige fortjeneste under samme betingelser,  

 som hvis de var blevet betalt til en person, der er hjemmehørende i  

 den førstnævnte stat.
På samme måde skal enhver  

 gæld, som et foretagende i en kontraherende stat har til en person, der  

 er hjemmehørende i den anden kontraherende stat, kunne  

 fratrækkes ved opgørelsen af et sådant foretagendes  

 skattepligtige formue under samme betingelser, som hvis den var blevet  

 stiftet over for en person, der er hjemmehørende i den  

 førstnævnte stat.
 5. Foretagender i en kontraherende stat, hvis formue helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 6. Uanset bestemmelserne i artikel 2, skal bestemmelserne  

 i denne artikel finde anvendelse på skatter af enhver art og  

 betegnelse.
Artikel 27 Fremgangsmåden ved indgåelse af gensidige  

 aftaler 1. Hvis en person mener, at foranstaltninger truffet af en  

 af eller begge de kontraherende stater, for ham medfører eller vil  

 medføre en beskatning, som ikke er i overensstemmelse med  

 bestemmelserne i denne overenskomst, kan han, uanset hvilke retsmidler der  

 måtte være foreskrevet i disse staters interne lovgivning,  

 indbringe sin sag for den kompetente myndighed i den kontraherende stat, hvor  

 han er hjemmehørende eller, hvis hans sag er omfattet af artikel 26,  

 stykke 1, for den kompetente myndighed i den kontraherende stat, hvor han er  

 statsborger.
Sagen skal indbringes inden tre år fra den dag, hvor der  

 er givet ham den første underretning om den foranstaltning, der  

 medfører en beskatning, som ikke er i overensstemmelse med  

 bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kontraherende staters kompetente myndigheder skal,  

 for at løse spørgsmål som skyldes forskellige nationale  

 normer for, hvad der bestemmer skattegrundlaget, eller af andre grunde,  

 rådføre sig med hinanden med henblik på at mindske eller  

 fjerne vanskeligheder, som skyldes forskelle i deres respektive skattelove,  

 især for så vidt angår interessentskaber, og med henblik  

 på at undgå, at der ikke sker beskatning eller sker  

 dobbeltbeskatning, og på at tage forholdsregler mod international  

 skatteunddragelse og skatteomgåelse.
 5. De kontraherende staters kompetente myndigheder kan  

 træde i direkte forbindelse med hinanden, heriblandt gennem en  

 fælles kommission bestående af dem selv eller deres  

 repræsentanter, med henblik på indgåelse af en aftale i  

 overensstemmelse med de foregående stykker.
Artikel 28 Udveksling af oplysninger 1. De kontraherende staters kompetente myndigheder skal  

 udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, for så vidt som denne beskatning ikke  

 strider mod overenskomsten.
Udvekslingen af oplysninger er ikke  

 begrænset af artikel 1. Alle oplysninger, der modtages af en  

 kontraherende stat, skal behandles som hemmelige på samme måde  

 som oplysninger, der er opnået i henhold til denne stats interne  

 lovgivning og må kun meddeles til personer eller myndigheder (herunder  

 domstole og forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne  

 under offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke er tilgængelige i henhold til  

 denne eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 29 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 30 Territorial udvidelse 1. Denne overenskomst kan enten i sin helhed eller med de  

 fornødne ændringer udvides til enhver del af Danmarks  

 område, som udtrykkeligt er holdt uden for denne overenskomsts  

 anvendelse, og som påligner skatter af væsentlig samme art som de  

 skatter, på hvilke overenskomsten finder anvendelse.
Enhver sådan  

 udvidelse skal have virkning fra sådant tidspunkt og være  

 undergivet sådanne ændringer og betingelser, herunder betingelser  

 vedrørende opsigelse, som måtte blive fastsat og aftalt mellem  

 de kontraherende stater i noter, der skal udveksles ad diplomatisk vej, eller  

 på enhver anden måde, der er i overensstemmelse med deres  

 forfatningsmæssige regler.
 2. Medmindre de kontraherende stater aftaler andet, skal  

 opsigelsen af overenskomsten af en af dem i henhold til artikel 32, på  

 den måde som er angivet i nævnte artikel, også bringe  

 anvendelsen af overenskomsten til ophør på enhver del af  

 Danmarks område, til hvilken den er blevet udvidet i henhold til denne  

 artikel.
Artikel 31 Ikrafttræden 1. De kontraherende staters regeringer skal give hinanden  

 underretning om, at de forfatningsmæssige betingelser for  

 overenskomstens ikrafttræden er opfyldt.
 2. Overenskomsten skal træde i kraft på datoen  

 for den seneste af de i stykke 1 omhandlede underretninger, og dens  

 bestemmelser skal have virkning for så vidt angår skatter for det  

 skatteår, som følger umiddelbart efter det år, i hvilket  

 overenskomsten træder i kraft, og følgende skatteår.
 3. Overenskomsten mellem Kongeriget Danmark og Den  

 Socialistiske Forbundsrepublik Jugoslavien til undgåelse af  

 dobbeltbeskatning for så vidt angår indkomst- og formueskatter,  

 undertegnet den 19. marts 1981, og som Republikken Slovenien tiltrådte  

 ved noteudvekslinger af 28. juli 1993 og 8. oktober 1993 mellem Republikken  

 Sloveniens udenrigsministerium og Kongeriget Danmarks udenrigsministerium,  

 skal ophæves i forholdet mellem Kongeriget Danmark og Republikken  

 Slovenien ved denne overenskomsts ikrafttræden, og dens bestemmelser  

 skal ophøre med at have virkning på den dato, hvor denne  

 overenskomst får virkning.
Artikel 32 Opsigelse Denne overenskomst skal forblive i kraft indtil den  

 opsiges af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give skriftlig meddelelse om  

 opsigelsen mindst 6 måneder før udløbet af ethvert  

 kalenderår, efter at der er forløbet et tidsrum på 5  

 år fra det år, hvor overenskomsten træder i kraft.
I  

 så fald skal overenskomsten ophøre med at have virkning for  

 så vidt angår skatterne for det skatteår, som følger  

 umiddelbart efter det år, i hvilket meddelelsen om opsigelsen er givet,  

 og følgende skatteår.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
Udfærdiget i to eksemplarer i København, den  

 2. maj 2001, på dansk, slovensk og engelsk, således at alle tre  

 tekster har samme gyldighed.
I tilfælde af uoverensstemmelse mellem  

 nogen af teksterne, skal den engelske tekst være afgørende.
For Regeringen i For Regeringen i Kongeriget Danmark Republikken Slovenien Mogens Lykketoft Dimitrij Rupel PROTOKOL Ved undertegnelsen i dag af Overenskomsten til  

 undgåelse af dobbeltbeskatning og forhindring af skatteunddragelse for  

 så vidt angår indkomst- og formueskatter mellem regeringen i  

 Kongeriget Danmark og regeringen i Republikken Slovenien, er undertegnede  

 blevet enige om følgende bestemmelser, der skal udgøre en  

 integrerende del af overenskomsten.
For så vidt angår artikel 10, stykke 2, litra  

 c), er der enighed om, at for Danmarks vedkommende skal som en anerkendt pensionsfond  

 anses:
a)	Arbejdsmarkedets Tillægspension, som nævnt i § 3,  

 stk. 1, nr. 8, i den danske selskabsskattelov; og b)	pensionskasser, som angivet i § 3, stk. 1, nr. 9, i den  

 danske selskabsskattelov; og c)	Lønmodtagernes Dyrtidsfond, som nævnt i § 3,  

 stk.1, nr. 13, i den danske selskabsskattelov.
 For Sloveniens vedkommende skal som en anerkendt  

 pensionsfond anses enhver pensionsfond, der er anerkendt og kontrolleret i  

 overensstemmelse med lovmæssige bestemmelser.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne protokol.
Udfærdiget i to eksemplarer i København, den  

 2. maj 2001, på dansk, slovensk og engelsk, således at alle tre  

 tekster har samme gyldighed.
I tilfælde af uoverensstemmelse mellem  

 nogen af teksterne, skal den engelske tekst være afgørende.
For Regeringen i For Regeringen i Kongeriget Danmark Republikken Slovenien Mogens Lykketoft Dimitrij Rupel Bemærkninger til lovforslaget Almindelige bemærkninger Formålet med lovforslaget er at bemyndige regeringen  

 til at tiltræde en ny dobbeltbeskatningsoverenskomst mellem Danmark og  

 Slovenien og dermed gennemføre dens bestemmelser i Danmark, når  

 overenskomstens betingelser herfor er opfyldt.
Slovenien succederede i dobbeltbeskatningsoverenskomsten  

 mellem det tidligere Jugoslavien og Danmark.
Den nye  

 dobbeltbeskatningsoverenskomst afløser for Sloveniens vedkommende  

 denne overenskomst fra 1981.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Slovenien beskatter en person eller et selskab af den  

 samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden  

 stat.
Både Danmark og Slovenien beskatter efter  

 globalindkomstprincippet.
En person, som er hjemmehørende i Danmark  

 (hhv.
Slovenien), er fuldt skattepligtig til Danmark (hhv.
Slovenien), d.v.s.  

 skattepligtig af samtlige sine indkomster, uanset hvorfra i verden, de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Slovenien, modtager indkomster fra kilder i Danmark,  

 vil Danmark efter reglerne om begrænset skattepligt i kildeskatteloven  

 eller selskabsskatteloven beskatte denne indkomst.
Imidlertid vil modtageren  

 også være skattepligtig af den pågældende indkomst i  

 Slovenien (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten hidrører fra Slovenien og modtages i  

 Danmark.
Den foreliggende dobbeltbeskatningsoverenskomst indeholder  

 regler for, hvornår Danmark hhv.
Slovenien kan beskatte indkomst, som  

 en person, der er hjemmehørende i den ene stat (bopælsstaten),  

 modtager fra den anden stat (kildestaten). For kildestatens vedkommende er  

 der tale om, at denne stat indskrænker eller helt frafalder sin  

 begrænsede skattepligt på indkomster, der tilflyder en modtager i  

 den anden stat.
For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode for lempelse af dobbeltbeskatning, som overenskomsten  

 foreskriver, jfr. nedenfor Det bemærkes, at overenskomsten ikke i sig selv  

 medfører, at Danmark beskatter en given indkomst.
Hvis Danmark skal  

 beskatte en indkomst, som flyder til eller fra Slovenien, skal der være  

 hjemmel til dette såvel i den interne danske skattelovgivning som i  

 dobbeltbeskatningsoverenskomsten.
Dobbeltbeskatningsoverenskomsten kan  

 således godt tillægge Danmark beskatningsretten til en bestemt  

 type indkomst, men Danmark kan kun udnytte denne beskatningsret i det omfang,  

 at der i den danske skattelovgivning er hjemmel til at opkræve den  

 pågældende skat.
Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 25).  

 Metodebestemmelsen er nødvendig, fordi  

 dobbeltbeskatningsoverenskomsten ikke i sig selv forhindrer  

 bopælsstaten i at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
For  

 Danmarks vedkommende indebærer dette, at hvis en person eller et  

 selskab hjemmehørende i Danmark modtager indkomst fra en kilde i  

 Slovenien, og Slovenien efter overenskomsten har ret til at beskatte denne  

 indkomst, vil Danmark skulle nedsætte sin skat af indkomsten med den  

 skat, der er betalt i Slovenien.
Nedsættelsen kan dog ikke overstige  

 den danske skat af den pågældende indkomst.
Samme lempelsesmetode  

 anvendes i de interne danske lempelsesregler, jfr. ligningslovens  

 § 33.
Endvidere indeholder dobbeltbeskatningsoverenskomsten  

 bestemmelser om administrativ bistand gennem udveksling af oplysninger  

 (artikel 28). Efter bestemmelserne i denne artikel skal de danske  

 skattemyndigheder indhente oplysninger hos personer eller selskaber m.v. her  

 i landet til brug for de slovenske skattemyndigheder.
Indhentning af  

 oplysninger sker efter reglerne i skattekontrolloven.
Tilsvarende skal  

 skattemyndighederne i Slovenien indhente oplysninger til de danske  

 myndigheder, som så kan anvende disse oplysninger ved skatteligningen  

 her i landet.
 Endelig indeholder overenskomsten bestemmelser om  

 ikke-diskriminering, bestemmelser om løsning af  

 tvivlsspørgsmål, bestemmelser om diplomater, bestemmelser om  

 muligheden for at udvide overenskomsten til også at gælde for  

 Færøerne og/eller Grønland, og endelig bestemmelser om  

 ikrafttrædelse og opsigelse af overenskomsten.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske forhandlingsoplæg.  

 OECD-modellen er dog på ingen måde bindende for kontraherende  

 stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et  

 kompromis mellem to landes synspunkter.
Forholdet til den hidtil gældende  

 dobbeltbeskatningsoverenskomst Den ny dobbeltbeskatningsoverenskomst afløser i  

 forholdet mellem Danmark og Slovenien overenskomsten mellem Danmark og  

 Jugoslavien fra 1981. Dette fremgår af den ny overenskomsts artikel 31,  

 stk. 3, som bestemmer, at overenskomsten mellem Jugoslavien og Danmark  

 skal ophøre med at have virkning i forholdet mellem Slovenien og  

 Danmark, når den ny overenskomst træder i kraft.
 De væsentligste forskelle mellem den ny overenskomst  

 og den hidtil gældende overenskomst er følgende:
 Slovenien får som selvstændig nation sin egen  

 dobbeltbeskatningsoverenskomst med Danmark.
Den ny overenskomst medfører, at kildestaten  

 højst kan beskatte udbytter med 5 pct. af bruttobeløbet, hvis  

 den retmæssige ejer af udbyttet er en anerkendt pensionsfond eller  

 lignende institution, som er skattemæssigt godkendt i den anden stat.
I  

 den hidtil gældende overenskomst kunne bruttoudbyttet  

 kildestatsbeskattes med 15 pct.
Den ny overenskomst medfører desuden, at renter og  

 royalties kan kildestatsbeskattes med 5 pct. af bruttobeløbet.
I den  

 hidtil gældende overenskomst var der ren bopælsstatsbeskatning af  

 renter, og kildestaten kunne beskatte royalties med 10 pct. af  

 bruttobeløbet.
I fremtiden kan private pensioner og andet lignende  

 vederlag beskattes i kildestaten, hvis modtageren har været  

 hjemmehørende i kildestaten, og hvis kildestaten i opsparingsfasen har  

 givet fradrag eller bortseelsesret for indbetalinger til pensionsordningen.  

 Kildeskatten må dog ikke overstige 23 pct. af pensionernes  

 bruttobeløb, hvilket svarer til beskatningsniveauet i Slovenien af  

 rene pensionsindkomster.
I den hidtil gældende overenskomst var der  

 udelukkende bopælsstatsbeskatning af private pensioner.
Den ny  

 bestemmelse er derfor en udvidelse af adgangen til kildestatsbeskatning.
Det skal imidlertid understreges, at danske pensionister i  

 Slovenien, uanset de ovenstående bestemmelser, ikke får  

 ændret beskatningen af deres pensioner, såfremt de allerede  

 modtog pension fra Danmark  før denne overenskomst fik  

 virkning.
De hidtil gældende bestemmelser om ren  

 bopælsstatsbeskatning finder således fortsat anvendelse for disse  

 personer.
 Den ny overenskomst indeholder desuden en ny artikel, der  

 regulerer virksomhed i forbindelse med eftersøgning og udvinding af  

 kulbrinter.
I den hidtil gældende overenskomst var der aftalt  

 matching credit i lempelsesmetodeartiklen.
Matching credit bestemmelserne var  

 tidsbegrænsede til 10 år og udløb i 1992, uden at blive  

 forlænget.
Lempelsesmetoden i den hidtil gældende overenskomst  

 har derfor siden 1992 været almindelig credit.
I den ny overenskomst er  

 lempelsesmetoden fortsat almindelig credit, og der er ingen matching credit  

 bestemmelser.
Lovforslagets økonomiske- og erhvervsmæssige  

 konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Virksomheder og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
 De væsentligste ændringer ved overenskomsten,  

 hvad angår dansk beskatning, vedrører beskatning af  

 pensionsudbetalinger, beskatning af udbytter, hvis den retmæssige ejer  

 er en pensionsfond eller lignende institution, samt beskatning af renter og  

 royalties.
Med den nye overenskomst skal personer med bopæl i  

 Slovenien i fremtiden betale dansk skat af udbetalinger fra private  

 pensionsordninger i Danmark, såfremt de har været  

 hjemmehørende i Danmark, og der gennem hele opsparingsfasen er givet  

 skattefradrag eller bortseelsesret for indbetalingerne.
Skatten kan dog  

 maksimalt udgøre 23 pct. af bruttobeløbet.
 Danske pensionister i Slovenien, der allerede modtog  

 pension fra Danmark før den nye overenskomst har virkning, får  

 ikke ændret beskatningen af deres pensioner.
Den ny overenskomst medfører desuden, at Danmark  

 højst kan beskatte udbytter med 5 pct. til en pensionsfond eller  

 lignende, som er skattemæssigt godkendt i Slovenien.
Det samme forhold  

 gælder for slovensk beskatning.
Tidligere kunne udbyttet beskattes med  

 15 pct.
Herudover medfører den ny overenskomst, at renter  

 og royalties kan kildestatsbeskattes med 5 pct. af bruttobeløbet.
I  

 den hidtil gældende overenskomst var der ren  

 bopælsstatsbeskatning af renter, og kildestaten kunne beskatte  

 royalties med 10 pct. af bruttobeløbet.
 Samlet set skønnes ændringerne i den ny  

 overenskomst ikke at have nævneværdig provenuvirkning.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner - Ikke nævneværdige provenumæssige  

 konsekvenser - Administrative konsekvenser for stat, kommuner og  

 amtskommuner - Ingen - Ingen Økonomiske konsekvenser for erhvervslivet - Begrænsede effekter, men klarhed over  

 skattemæssige konsekvenser af økonomiske  

 dispositioner - Administrative konsekvenser for erhvervslivet - Ingen - Ingen Miljømæssige konsekvenser - Ingen - Ingen Administrative konsekvenser for borgerne - Ingen - Ingen Forholdet til EU-retten - Lovforslaget har ikke EU-retlige aspekter Bemærkninger til lovforslagets  

 enkelte bestemmelser Til § 1 Efter lovforslagets § 1 bemyndiges regeringen  

 til at tiltræde dobbeltbeskatningsoverenskomsten mellem Danmark og  

 Slovenien.
Overenskomsten er optaget som bilag til lovforslaget, og dens  

 bestemmelser gennemgås nedenfor.
Regeringen vil efter lovens vedtagelse  

 kunne gennemføre overenskomstens bestemmelser i Danmark, når  

 dens betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er endeligt vedtaget.
Overenskomsten  

 træder i kraft, når begge lande har givet underretning, og den  

 finder anvendelse fra og med det næstfølgende indkomstår,  

 jfr. overenskomstens artikel 31. Dobbeltbeskatningsoverenskomsten vil  

 herefter være en del af de to landes skattelovgivning.
Fra samme  

 tidspunkt bortfalder den gældende overenskomst.
 De enkelte artikler i den dansk-slovenske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter samt ejendomsværdiskatten  

 er omfattet, uanset om skatterne pålignes af staten, amterne eller  

 kommunerne.
Sociale bidrag (for Danmarks vedkommende arbejdsmarkedsbidraget)  

 er ikke omfattet af overenskomsten.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning.
Færøerne og Grønland er  

 specifikt udelukket fra definitionen af Danmark, da skatteområdet er et  

 hjemmestyreanliggende for disse dele af riget.
Udtrykket person omfatter en fysisk person og et  

 selskab samt enhver anden sammenslutning af personer, mens udtrykket  

selskab omfatter enhver sammenslutning af personer, der i  

 skattemæssig henseende behandles som en juridisk person.
Artiklen  

 definerer endvidere udtrykkene en kontraherende stat, den anden  

 kontraherende stat, foretagende i en kontraherende stat, foretagende i  

 den anden kontraherende stat, international trafik, kompetent myndighed   

 og statsborger.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være  

hjemmehørende i en af de to stater.
Udtrykket en person, der  

 er hjemmehørende i en kontraherende stat, betyder efter  

 stk. 1 en person, der er (fuldt) skattepligtig til den  

 pågældende stat på grund af hjemsted, bopæl,  

 ledelsens sæde eller ethvert andet lignede kriterium.
Imidlertid kan en person være fuldt skattepligtig i  

 begge stater efter disses interne lovgivning ("dobbeltdomicil"), og  

 stk. 2 og stk. 3 opstiller en række kriterier for  

 løsning af dette problem.
Det er nødvendigt at fastslå, i  

 hvilken stat den pågældende person i en sådan situation er  

hjemmehørende i overenskomstens forstand, den  

 såkaldte bopælsstat, idet dette er afgørende for  

 beskatningsrettens fordeling mellem de to stater (bopælsstaten og  

 kildestaten). En person kan i overenskomstens forstand aldrig være  

 hjemmehørende i mere end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført i overenskomsten.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor den virkelige ledelse har  

 sit sæde.
 Artikel 5. Fast driftssted.
Artikel 5 fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at den skal anses for  

 at udgøre et fast driftssted . Er der tale om fast driftssted,  

 vil kildestaten kunne beskatte den fortjeneste, som foretagendet opnår  

 gennem det faste driftssted.
Ellers er hovedreglen, at fortjeneste  

 oppebåret af et foretagende ved erhvervsvirksomhed i den anden stat kun  

 kan beskattes i bopælsstaten, jfr. artikel 7.
 Udtrykket »fast driftssted« omfatter efter stk. 2  

 især et sted, hvorfra et foretagende ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
Bygge-, anlægs- eller monteringsarbejde udgør  

 efter stk. 3 dog kun et fast driftssted, hvis arbejdet strækker  

 sig over mere end 12 måneder.
Efter interne danske regler udgør  

 et bygge- og anlægsarbejde et fast driftssted allerede fra  

 første dag. 12-månedersfristen, som er indeholdt i  

 OECD-modellen, er et gensidigt afkald på beskatning i kildestaten af  

 indkomst ved bygge- og anlægsarbejder af en begrænset varighed.  

 Sådan indkomst kan herefter kun beskattes i bopælsstaten.
Artikel 5, stk. 4, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted, mens stk. 5 og stk. 6 omhandler  

 spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Der vil dog ikke foreligge fast  

 driftssted, hvis repræsentantens virksomhed er begrænset til  

 indkøb af varer for foretagendet.
Salgsvirksomhed udelukkende i form af fjernsalg gennem en  

 repræsentant, som ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører efter de danske skatteregler ikke, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en slovensk  

 fuldmagtsgiver, men Danmark udnytter efter sin interne lovgivning ikke denne  

 beskatningsret.
 Endelig fastslås i stk. 7, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det faste driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 7  

 fastslår, hvis en fortjeneste omfatter indkomster, der er  

 særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Skibs- og lufttransport.
Fortjeneste opnået ved drift af skibe eller fly i  

 international trafik kan efter stk. 1 kun beskattes i den stat, hvor  

 rederiet eller luftfartsselskabet er hjemmehørende.
Det samme  

 gælder efter stk. 2 fortjeneste ved brug, rådighedsstillelse  

 eller udleje af containere, der anvendes til transport af varer i  

 international trafik, når det er forbundet med drift af skibe og  

 luftfartøjer i international trafik.
 Efter stk. 3 gælder det foregående  

 også, når rederier eller luftfartsselskaber deltager i en pool,  

 et forretningsfællesskab eller en international driftsorganisation.
I stk. 4 er der indsat en særlig bestemmelse om  

 beskatningen af SAS.
SAS er et konsortium bestående af et dansk, et  

 norsk og et svensk luftfartsselskab, som hver især ejer hhv. 2/7, 2/7  

 og 3/7 af SAS.
Efter stk. 4 finder artiklens bestemmelser anvendelse  

 på den del af SAS s indkomst, der svarer til den danske partners andel  

 i SAS, nemlig 2/7. Resten beskattes i Norge og Sverige med hhv. 2/7 og 3/7.  

 Bestemmelsen er formuleret i samarbejde med Norge og Sverige og findes  

 tilsvarende i de dobbeltbeskatningsoverenskomster, som disse lande  

 indgår.
 Artikel 9. Indbyrdes forbundne foretagender.
Artiklen knæsætter det såkaldte »arm's  

 length»-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, således at indkomsten fastsættes, som den  

 ville have været, hvis selskaberne havde handlet på almindelige  

 markedsmæssige vilkår.
 Artikel 10. Udbytte.
Udbytter kan efter bestemmelserne i stk. 1 beskattes  

 i modtagerens bopælsstat.
Udbytterne kan efter stk. 2 også  

 beskattes i kildestaten, men hvis den retmæssige ejer af udbytterne er  

 hjemmehørende i den anden stat, gælder følgende  

 begrænsninger på kildestatens beskatningsret:
I litra a, er det bestemt, at kildestaten højst kan  

 beskatte udbytter betalt af et datterselskab til et moderselskab med 5 pct.,  

 hvis moderselskabet ejer mindst 25 pct. af kapitalen i datterselskabet i en  

 periode på mindst et år, og udbyttet udloddes inden for den  

 periode, hvor moderselskabet ejer aktier i datterselskabet, som  

 anført.
Dette følger OECD-modellen.
I litra b er det bestemt, at Slovenien højst kan  

 påligne kildeskat på 5 pct. af udbytter betalt til et dansk  

 selskab, som er interessent i et dansk interessentskab, når det danske  

 selskab ejer mindst 25 pct. af aktierne i et slovensk selskab i mindst et  

 år, inden for hvilket udbyttet udloddes.
Denne præcisering er  

 nødvendig, da Slovenien beskatter interessentskaber som selskaber,  

 hvorimod Danmark anser interessentskaber for at være transparente  

 skattesubjekter og derfor ikke beskatter interessentskabet, men de enkelte  

 interessenter.
I litra c er det desuden bestemt, at kildestaten  

 højst kan beskatte udbytter med 5 pct., hvis den retmæssige ejer  

 er en pensionskasse eller lignende institution, som er skattemæssigt  

 godkendt i den anden stat.
I alle andre tilfælde kan kildestaten  

 højst beskatte med 15 pct.
 Udtrykket »udbytte« er defineret i stk. 3.
 Hvis udbytter indgår i indkomsten i et fast  

 driftssted i kildestaten, og den aktiebesiddelse, der ligger til grund for  

 udlodningen, har direkte forbindelse med det faste driftssted, skal  

 sådanne udbytter efter stk. 4 beskattes som indkomst ved  

 erhvervsmæssig virksomhed efter bestemmelserne i artikel 7 eller som  

 indkomst ved frit erhverv efter bestemmelsen i artikel 14.
En stat kan efter bestemmelserne i stk. 5 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat beskattes af sin del af udbyttet.
 Artikel 11. Renter.
 Beskatningsretten til renter er fordelt mellem  

 bopælsstat og kildestat.
 Efter stk. 1 kan renter som udgangspunkt beskattes i  

 den stat, hvor modtageren er hjemmehørende, d.v.s. i  

 bopælsstaten.
Efter stk. 2 kan renterne imidlertid også  

 beskattes i den stat, hvor de opstår, d.v.s. kildestaten, men hvis den  

 retmæssige ejer af renterne er hjemmehørende i den anden stat,  

 må skatten ikke være højere end 5 pct. af renternes  

 bruttobeløb.
I den hidtil gældende overenskomst var der ingen  

 kildestatsbeskatning på renter.
Efter OECD-modellen kan kildestaten  

 beskatte renter med op til 10 pct.
 Begrebet »renter« defineres i stk. 3, mens  

 stk. 4 gentager princippet fra artikel 10, stk. 4, således at  

 renter af fordringer, der har direkte forbindelse med et fast driftssted,  

 beskattes som erhvervsindkomst efter artikel 7 eller som indkomst ved frit  

 erhverv efter artikel 14.
 Stk. 5 bestemmer, hvornår renter skal anses for  

 at opstå i en stat (kildestaten).
 Stk. 6 gentager det »arm's length»-princip, der er  

 omhandlet i artikel 9.
 Artikel 12. Royalties.
 Beskatningsretten til royalties er fordelt mellem  

 bopælsstat og kildestat.
 Efter stk. 1 kan royalties beskattes i den stat, hvor  

 modtageren er hjemmehørende, d.v.s. bopælsstaten.
 Royalties kan efter stk. 2 også beskattes i den  

 stat, hvor de opstår, d.v.s. kildestaten, men hvis den retmæssige  

 ejer af royaltybeløbet er hjemmehørende i den anden stat,  

 må kildeskatten ikke være højere end 5 pct. af  

 bruttobeløbet af de pågældende royalties.
Bestemmelsen om kildestatsbeskatning af royalties er en  

 afvigelse fra OECD-modellen, der bestemmer, at royalties som hovedregel kun  

 kan beskattes i den stat, hvor modtageren er hjemmehørende, d.v.s.  

 bopælsstaten.
Danmark har accepteret tilsvarende bestemmelser i  

 overenskomster med en række andre lande.
Bestemmelsen findes  

 således også i den gældende overenskomst med Jugoslavien,  

 hvor satsen dog er 10 pct.
 Begrebet »royalties« er defineret i stk. 3. I  

 modsætning til definitionen i den hidtil gældende overenskomst  

 omfatter den ny definition ikke leasing af industrielt, kommercielt eller  

 videnskabeligt udstyr.
 Stk. 4 indeholder en bestemmelse, som er parallel med  

 bestemmelserne i artikel 10, stk. 4, og artikel 11, stk. 4, mens  

 stk. 5 definerer, hvilken stat der skal anses for at være  

 kildestat, og stk. 6 gentager det »arm's length»-princip, der er  

 omhandlet i artikel 9.
 Artikel 13. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast driftssted eller et fast  

 sted - eller af det faste driftssted/faste sted som sådant - beskattes  

 i den stat, hvor ejendommen, det faste driftssted eller faste sted er  

 beliggende.
 Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly, kan efter stk. 3  

 kun beskattes i den stat, hvor rederiet eller luftfartsselskabet er  

 hjemmehørende.
 Efter stk. 4 kan andre kapitalgevinster kun beskattes  

 i bopælsstaten.
Bestemmelserne om fortjeneste ved afhændelse af fly  

 finder for SAS s vedkommende efter stk. 5 kun anvendelse for den del af  

 SAS s indkomst, der svarer til den danske partners andel i SAS.
Bestemmelsen  

 er en parallel til bestemmelsen i artikel 8, stk. 4.
Stk. 6 indeholder bestemmelser om  

 aktieavancebeskatning i tilfælde, hvor en person flytter fra Danmark  

 til Slovenien eller omvendt.
Hvis en person flytter fra Danmark til  

 Slovenien, skal der efter dansk lovgivning ske beskatning af urealiserede  

 aktieavancer på fraflytningstidspunktet, jfr.  

 aktieavancebeskatningslovens § 13 a.
Efter bestemmelserne i stk. 6  

 kan Slovenien ved en senere afhændelse af aktierne kun beskatte den del  

 af avancen, der vedrører den periode, hvor den pågældende  

 har været hjemmehørende i Slovenien.
Bestemmelsen gælder  

 tilsvarende, hvis en person flytter fra Slovenien til Danmark.
Fraflytningsbestemmelsen i stk. 6 suppleres af  

 stk. 7, hvor det bestemmes, at Danmark kan beskatte kapitalgevinster ved  

 afhændelsen af aktier og andre selskabsrettigheder, selvom personen ved  

 afhændelsen bor i Slovenien, såfremt personen har haft  

 bopæl i Danmark på et hvilket som helst tidspunkt inden for en 5  

 årige periode før afhændelsen.
Det samme gælder med  

 modsat fortegn, hvis personen, inden for en 5 årig periode før  

 afhændelsen, har haft bopæl i Slovenien.
 Artikel 14. Frit erhverv.
 Artiklen omfatter fortjeneste ved udøvelse af frit  

 (liberalt) erhverv af selvstændig karakter som f.eks. virksomhed som  

 læge, tandlæge, advokat, revisor arkitekt eller  

 ingeniør.
 Indkomst, som en fysisk person opnår ved  

 udøvelse af frit erhverv, kan som hovedregel kun beskattes i personens  

 bopælsstat.
 Sådan indkomst kan imidlertid også beskattes i  

 den anden stat (kildestaten), hvis personen til stadighed har et fast sted i  

 den anden stat til rådighed til udøvelse af sin virksomhed.  

 Kildestaten kan alene beskatte så stor en del af indkomsten, der kan  

 henføres til faste sted.
 Begrebet fast sted er ikke defineret i overenskomsten (i  

 modsætning til fast driftssted). Normalt vil et fast sted  

 forudsætte, at der er en lokalitet, hvor kunden kan henvende sig,  

 f.eks. en klinik, tegnestue el. lignende.
 Artikel 15. Personligt arbejde i tjenesteforhold.
Artiklen omhandler beskatning af lønindkomst.
Hvis  

 en person, der er hjemmehørende i den ene stat (bopælsstaten),  

 udfører lønarbejde i den anden stat (kildestaten), kan  

 kildestaten også beskatte lønindkomsten.
Kildestaten kan dog  

 ikke beskatte, hvis lønmodtageren højst opholder sig i kildestaten i 183  

 dage i en 12-månedersperiode, der begynder eller slutter i det  

 pågældende kalenderår, og lønnen betales af eller for en arbejdsgiver  

 hjemmehørende i bopælsstaten, og lønnen ikke påhviler et fast driftssted (eller fast  

 sted), som en arbejdsgiver i bopælsstaten har i kildestaten, jfr.  

 stk. 1 og stk. 2.
 Alle tre betingelser skal være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Slovenien i op til 183  

 dage i en 12-månedersperiode, vil således kun blive beskattet i  

 Danmark af sin lønindkomst optjent i Slovenien, når denne er  

 betalt af den danske arbejdsgiver.
Udbetales lønnen af et fast  

 driftssted, som den danske arbejdsgiver har i Slovenien, kan  

 lønindkomsten også beskattes i Slovenien.
Efter stk. 3 kan lønindkomst ved arbejde om  

 bord på skibe i international trafik kun beskattes i den stat, hvor  

 rederiet er hjemmehørende.
Efter stk. 4 kan lønindkomst  

 ved arbejde om bord på fly beskattes i den stat, hvor  

 luftfartsselskabet er hjemmehørende.
 Artikel 16. Bestyrelseshonorarer.
 Bestyrelseshonorarer kan beskattes i kildestaten.
 Artikel 17. Kunstnere og sportsfolk.
 Efter stk. 1 kan den stat, hvor en kunstner eller  

 sportsudøver udfører sin virksomhed, beskattes af vederlaget  

 herfor.
 Dette gælder også, når vederlaget  

 tilfalder en anden end kunstneren eller sportsudøveren selv, jfr.  

 stk. 2. Dette vil typisk være et selskab.
 Disse bestemmelser gælder dog ikke, hvis indkomsten  

 er erhvervet i forbindelse med et besøg i den anden stat, når  

 besøget væsentligt er støttet af offentlige midler fra  

 kunstnerens eller sportsudøverens bopælsstat.
 Danmark har ikke intern hjemmel til at beskatte slovenske  

 kunstnere på optræden i Danmark, med mindre opholdet eller  

 arbejdet er af en sådan karakter, at der bliver tale om skattepligt  

 efter de almindelige regler, jfr. bemærkningerne til artikel 15.
 Artikel 18. Pensioner m.v.
Ligesom i den hidtil gældende overenskomst kan  

 sociale ydelser, f.eks. sociale pensioner, efter stk. 1, beskattes i  

 kildestaten.
Det samme gælder andre offentlige ydelser.
 Private pensioner og lignende vederlag kan efter  

 stk. 2 som udgangspunkt kun beskattes i bopælsstaten.
Dog gælder, at sådanne pensioner og vederlag  

 også kan beskattes i kildestaten, hvis kildestaten i opsparingsfasen  

 har givet fradrag for indbetalinger til pensionsordningen eller givet  

 bortseelsesret for arbejdsgivers indbetaling af pensionsbidrag, eller en  

 kombination heraf.
Kildeskatten må dog ikke overstige 23 pct. af  

 pensionernes bruttobeløb, hvilket svarer til den slovenske skat  

 på rene pensionsindkomster.
Uanset de ovenstående bestemmelser får danske  

 pensionister i Slovenien ikke ændret beskatningen af deres pensioner,  

 såfremt de allerede modtog pension fra Danmark før denne  

 overenskomst fik virkning.
Den ny overenskomst berører således  

 kun de danske pensionister, som flytter til Slovenien, efter at den nye  

 overenskomst har fået virkning, og som modtager private pensioner.
Det præciseres i stk. 3 og stk. 4, at de  

 ovennævnte bestemmelse for Danmarks vedkommende omhandler  

 pensionsordninger omfattet af pensionsbeskatningslovens afsnit I.
For  

 Sloveniens vedkommende pensionsordninger i henhold til den respektive  

 lovgivning i landet.
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
Baggrunden for de  

 sociale pensioners vedkommende er, at disse er fastsat på et  

 sådant niveau, at de kan rumme en almindelig dansk beskatning  

 ("bruttoficering"). Beskatter bopælsstaten sociale pensioner  

 med en meget lav sats, uden at der sker beskatning i kildestaten, vil dette  

 medføre nettopensionsbeløb langt ud over det tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
 Artikel 19. Offentlige hverv.
Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten), men i  

 den anden stat (bopælsstaten) hvis arbejdet er udført dér  

 og modtageren enten er statsborger i denne stat eller ikke er blevet  

 hjemmehørende i bopælsstaten alene for at påtage sig det  

 pågældende hverv.
Bestemmelsen har alene betydning for  

 ambassadepersonale o.l.
 Tjenestemandspensioner kan som hovedregel kun beskattes i  

 kildestaten, jfr. stk. 2. Dog kan de kun beskattes i bopælsstaten,  

 hvis modtageren er hjemmehørende i og statsborger i denne stat.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 15, 16, 17 og 18,  

 jfr. stk. 3.
 Artikel 20. Professorer og lærere.
 Gæsteprofessorer m.v., som forsker og underviser i  

 den anden stat i en periode, der ikke overstiger to år, kan kun  

 beskattes i sit hjemland, medmindre forskningen primært udføres  

 for private virksomheder eller personer.
 Artikel 21. Studerende.
 Stipendier o.l. til studerende og erhvervspraktikanter  

 beskattes i kildestaten.
 Artikel 22 Virksomhed i forbindelse med forundersøgelser,  

 efterforskning eller udvinding af kulbrinter.
Uanset artikel 5 og 14 medfører kulbrintevirksomhed  

 fast driftssted eller fast sted, når en person, der er  

 hjemmehørende i en kontraherende stat, udøver virksomhed eller  

 frit erhverv i mere end 30 dage inden for en 12-måneders-periode i den  

 anden stat.
For at undgå omgåelse er det præciseret, at de  

 30 dage også omfatter kulbrintevirksomhed udøvet af forbundne  

 foretagender.
Efter stk. 3 udgør virksomhed på  

 boreplatform ud for kysten, kun fast driftssted, hvis virksomheden  

 udøves i en eller flere perioder, der sammenlagt overstiger 365 dage  

 inden for en 18-måneders-periode.
Ved anvendelsen af dette stykke  

 medregnes virksomhed af væsentligt samme karakter udført af  

 forbundne foretagender.
Efter stk. 6 skal kapitalgevinst på  

 boreplatforme omfattet af stk. 3, som flyttes fra den stat, hvor  

 virksomheden er udøvet, kun beskattes i den stat, hvor ejeren er  

 hjemmehørende.
Supply-virksomhed med skibe eller fly i forbindelse med  

 kulbrintevirksomhed ud for kysten kan kun beskattes i den stat, hvor  

 virksomheden er hjemmehørende.
Tilsvarende gælder for drift af bugserbåde og lignende fartøjer ved  

 sådan virksomhed, jf. stk. 4.
Efter stk. 5 kan løn og andet lignende  

 vederlag til de ansatte ved supply-virksomhed på skibe, eller ved drift  

 af bugserbåde og lignende, kun beskattes i den stat, hvor rederiet er  

 hjemmehørende.
Lønindkomst og lignende vederlag ved  

 supply-virksomhed om bord på fly kan beskattes i den stat, hvor  

 luftfartsselskabet er hjemmehørende.
 Artikel 23. Andre indkomster.
 Indkomster, der ikke er specifikt omhandlet andre steder i  

 overenskomsten, kan kun beskattes i bopælsstaten, undtagen når  

 indkomsten oppebæres af et fast driftssted eller et fast sted i den  

 anden stat.
 Artikel 24. Formue.
Formue bestående af fast ejendom kan efter  

 stk. 1 beskattes i den stat, hvor den faste ejendom er beliggende.
Efter  

 stk. 2 kan formue i form af løsøre tilknyttet et fast  

 driftssted eller et fast sted beskattes i den stat, hvor det faste driftssted  

 eller faste sted er beliggende.
Formue bestående af skibe og fly, der kan anvendes i  

 international trafik, og af løsøre, herunder containere, der er  

 tilknyttet disse skibe og fly, kan kun beskattes i den stat, hvor rederiet  

 eller luftfartsselskabet er hjemmehørende.
Al anden formue kan kun  

 beskattes i den stat, hvor ejeren er hjemmehørende.
 Danmark pålægger ikke en generel formueskat.  

 Artiklen har for Danmarks vedkommende kun relevans for  

 ejendomsværdiskatten.
 Artikel 25. Metoder til forhindring af dobbeltbeskatning.
 Artikel 25 indeholder den såkaldte  

metodebestemmelse, d.v.s. den fremgangsmåde der skal anvendes,  

 når der konstateres tilfælde af dobbeltbeskatning.
Danmark anvender credit-metoden som  

 lempelsesmetode, jfr. stk. 2, litra a) og b). Hvis en person eller et  

 selskab m.v., som er hjemmehørende i Danmark, modtager en indkomst fra  

 en slovensk kilde, og Slovenien også kan beskatte denne indkomst, skal  

 Danmark give nedslag med det mindste af to beløb, nemlig enten den  

 skat, der er betalt i Slovenien, eller den del af den danske skat, der falder  

 på den slovenske indkomst.
Samme lempelsesmetode anvendes i de interne  

 danske regler, jfr. ligningslovens § 33.
Hvis en person i Danmark modtager indkomst, som efter  

 overenskomsten kun kan beskattes i Slovenien, anvendes exemption  

 med progressionsforbehold, jfr. stk. 2, litra c). Dette betyder, at  

 den danske skat nedsættes med det beløb, der  

 forholdsmæssigt falder på den udenlandske indkomst.
Lempelsen er  

 således uafhængig af størrelsen af den slovenske skat.  

 Imidlertid indgår indkomsten i det danske beskatningsgrundlag og  

 får således progressionsvirkning for beskatningen som helhed -  

 heraf udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
 Slovenien lemper efter stk. 1 på samme  

 måde som Danmark.
 Artikel 26. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de to stater.
En stat er dog ikke forpligtet til at give personer, som er  

 hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som måtte blive indrømmet til en person, der er  

 hjemmehørende i den pågældende stat.
 Ikke-diskriminationsbestemmelsen gælder ikke alene i  

 forhold til de skatter, der er omfattet af overenskomsten, men i forhold til  

 skatter af enhver art og betegnelse.
 Artikel 27. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de kompetente myndigheder i de to stater ved gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når myndighederne  

 dog i de fleste tilfælde frem til en løsning, som er acceptabel  

 for alle parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 28. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En stat er dog ikke  

 forpligtet til at meddele oplysninger eller udføre forvaltningsakter,  

 som strider mod denne stats lovgivning eller forvaltningspraksis, eller som  

 vil røbe forretningshemmeligheder eller stride mod almene interesser.  

 Udvekslede oplysninger skal behandles som fortrolige.
 Artikel 29. Diplomater m.v.
Overenskomsten berører ikke skattemæssige  

 begunstigelser for diplomater.
Artiklen begrænses i sit indhold af  

 folkeretten på dette område.
 Artikel 30. Territorial udvidelse.
 Overenskomsten kan i sin helhed eller med de  

 fornødne ændringer udvides til også at gælde for  

 Færøerne og/eller Grønland.
 Artikel 31. Ikrafttræden.
De to staters regeringer skal underrette hinanden,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft,  

 når begge lande har givet underretning, og den finder anvendelse fra og  

 med det næstfølgende indkomstår.  

 Dobbeltbeskatningsoverenskomsten vil herefter være en del af de to  

 landes skattelovgivning.
 Den hidtil gældende overenskomst ophører med  

 at have virkning fra og med det tidspunkt, hvor den ny overenskomst får  

 virkning.
 Artikel 32. Opsigelse.
 Overenskomsten har virkning på ubestemt tid, men den  

 kan efter fem år opsiges med et varsel på seks måneder til  

 udgangen af et kalenderår.
Protokol Protokollen til overenskomsten præciserer, hvad der  

 i relation til artikel 10, stk. 2, litra c, anses for at være en  

 anerkendt pensionsfond i henholdsvis Danmark og Slovenien.
Til § 2 Efter lovforslagets § 2 træder loven i  

 kraft dagen efter bekendtgørelsen i Lovtidende.
Til § 3 Efter lovforslagets § 3 gælder loven  

 ikke for Færøerne og Grønland, idet  

 skattespørgsmål hører under det færøske og  

 det grønlandske hjemmestyres kompetence.  

 Dobbeltbeskatningsoverenskomsten vil således ikke gælde for disse  

 dele af rigsfællesskabet.
