Fremsat den 23. oktober 2002 af  

 indenrigs- og sundhedsministeren (Lars Løkke&nbsp  

 ;Rasmussen) Forslag til Lov om ændring af lov om beskatning til  

 kommunerne af  

 faste ejendomme og lov om vurdering af landets  

 faste ejendomme (Loft over grundlaget for beregning af kommunal  

 grundskyld) § 1 I lov om beskatning til kommunerne af faste ejendomme, jf.  

 lovbekendtgørelse nr. 876 af 20. september 2000, som ændret  

 bl.a. ved § 5 i lov nr. 292 af 15. maj 2002 og senest ved § 17 i  

 lov nr. 409 af 6. juni 2002, foretages følgende ændringer:
 1. § 1, stk. 2, affattes således:
"Stk. 2. Den kommunale grundskyld pålignes de  

 afgiftspligtige ejendomme med en bestemt promille af den afgiftspligtige  

 grundværdi.
Ved den afgiftspligtige grundværdi forstås den  

 laveste af følgende værdier:
 1)	Ejendommens grundværdi efter fradrag for forbedringer,  

 således som disse beløb er fastsat ved de i afsnit C og D i lov  

 om vurdering af landets faste ejendomme omhandlede ansættelser, og  

 reduktion for fritagelser for grundskyld efter §§ 7 og 8.
2)	Den afgiftspligtige grundværdi for ejendommen, der dannede  

 grundlag for påligningen af grundskyld det foregående  

 skatteår, forhøjet med en reguleringsprocent." 2. Efter § 1, stk. 2, indsættes:
"Stk. 3. Reguleringsprocenten, jf. stk. 2, nr. 2,  

 opgøres som den skønnede stigning i det samlede kommunale  

 udskrivningsgrundlag for skatteåret tillagt 3 pct.
Den skønnede  

 stigning for udskrivningsgrundlaget fastsættes af finansministeren med  

 tilslutning fra Folketingets Finansudvalg.
Reguleringsprocenten kan  

 højst udgøre 7 pct.
 Stk. 4. For nye grunde som nævnt i stk. 2 og grunde  

 som nævnt i stk. 2, hvor der er sket ændring af ejendommens  

 areal, anvendelse eller planforhold, og hvor vurderingsmyndighederne har  

 foretaget en ansættelse efter vurderingslovens § 33, stk. 16,  

 17 eller 18, anvendes denne ansættelse efter fradrag for forbedringer  

 og reduktion for fritagelser for grundskyld som udgangspunkt for beregningen  

 af det afgiftspligtige grundlag efter stk. 2, nr. 2. Ved beregningen  

 fremskrives ansættelsen for det seneste år, hvor  

 grundværdien efter fradrag for forbedringer og reduktion for  

 fritagelser for grundskyld, jf. stk. 2, nr. 1, udgjorde den  

 afgiftspligtige grundværdi, til skatteårets niveau, med  

 reguleringsprocenten for de mellemliggende år, jf. stk. 3. 1. og  

 2. pkt. finder tilsvarende anvendelse, hvor en ejerlejligheds fordelingstal  

 ændres, og hvor vurderingsmyndighederne har foretaget en  

 ansættelse efter vurderingslovens § 33, stk. 16.
 Stk. 5. For afgiftspligtige grunde som nævnt i  

 stk. 2, hvor der er sket ændring af fradraget for forbedringer,  

 anvendes grundværdien med det ændrede fradrag for forbedringer  

 som udgangspunkt for beregningen af det afgiftspligtige grundlag efter  

 stk. 2, nr. 2. Ved beregningen fremskrives ansættelsen for det  

 seneste år, hvor grundværdien efter fradrag for forbedringer og  

 reduktion for fritagelser for grundskyld, jf. stk. 2, nr. 1, udgjorde  

 den afgiftspligtige grundværdi til skatteårets niveau, med  

 reguleringsprocenten for de mellemliggende år, jf. stk. 3.
Stk. 6. For afgiftspligtige grunde som nævnt i  

 stk. 2, hvor der er sket ændring af fritagelser for grundskyld  

 efter §§ 7 og 8, anvendes grundværdien med de ændrede  

 fritagelser som udgangspunkt for beregningen af det afgiftspligtige grundlag  

 efter stk. 2, nr. 2. Ved beregningen fremskrives ansættelsen for  

 det seneste år, hvor grundværdien efter fradrag for forbedringer  

 og reduktion for fritagelser for grundskyld, jf. stk. 2, nr. 1, udgjorde  

 den afgiftspligtige grundværdi til skatteårets niveau, med  

 reguleringsprocenten for de mellemliggende år, jf.  

 stk. 3." 3. I § 26, stk. 2, ændres  

 "skatteberegningen" til: "opgørelsen af det  

 afgiftspligtige grundlag".
4. I § 26, stk. 2, indsættes efter  

 "foretaget": ", jf. dog § 1, stk. 2, nr.  

 2." § 2 I lov om vurdering af landets faste ejendomme, jf.  

 lovbekendtgørelse nr. 740 af 3. september 2002, foretages  

 følgende ændringer:
 1. I § 3, stk. 1, nr. 2, udgår ", for  

 så vidt ændringen har påviselig virkning på  

 ejendomsværdien eller grundværdien".
 2. I § 3, stk. 1, nr. 4, udgår ", for  

 så vidt arealændringen har påviselig indvirkning på  

 ejendomsværdien eller grundværdien".
 3. § 3, stk. 1, nr. 6, affattes  

 således:
 "6)	af ejendomme, for hvilke ejendomsværdien eller  

 grundværdien må antages at være steget eller faldet som  

 følge af ændrede planforhold, bortset fra ejendomme, der er  

 omfattet af § 4 A,".
 4. I § 3, stk. 1, nr. 10, ændres  

 "anvendelse." til: "anvendelse,".
 5. I § 3, stk. 1, indsættes som nr.  

 11:
 11)	af ejerlejligheder, hvis fordelingstal er  

 ændret.".
 6. I § 33, stk. 14, ændres "foretaget  

 frasalg eller tilkøb af et areal til ejendommen" til: "sket  

 ændring af ejendommens areal".
 7. § 33, stk. 15, affattes således:
"Stk. 15. Hvis en ejendom, der er omfattet af  

 ejendomsværdiskattelovens § 4, nr. 1-10, har ændret  

 anvendelse eller planforhold og denne ændrede anvendelse m.v. ikke er  

 omfattet af 2001-vurderingen, foretages ved den almindelige vurdering eller  

 omvurderingen efter § 3 en ansættelse af ejendomsværdien  

 inkl. fordelinger af denne efter den ændrede anvendelse m.v. på  

 samme niveau som 2001 vurderingen.
Hvis ejeren af ejendommen både  

 før og efter den ændrede anvendelse m.v. har beboet ejendommen,  

 har denne ansættelse dog først virkning fra og med året  

 efter, at denne ejer har overdraget ejendommen til en ny ejer.  

 Skattestyrelseslovens regler om klage over vurderingen finder tilsvarende  

 anvendelse ved behandlingen af en klage fra den nye ejer over denne  

 ansættelse, dog at klage skal være indgivet senest den 1. juli i  

 det år, fra hvilken ansættelsen får virkning.
Stk. 12,  

 2. og 3. pkt., finder tilsvarende anvendelse." 8. I § 33 indsættes som stk. 16, 17 og  

 18:
"Stk. 16. Hvor der på en ejendom omfattet af  

 pligten til at betale grundskyld, jf. kapitel 1 i lov om beskatning til  

 kommunerne af faste ejendomme, er sket ændring af ejendommens areal, og  

 denne ændring ikke er omfattet af den grundværdi, der danner  

 grundlag for fastsættelsen af beregningsgrundlaget for grundskylden,  

 jf. nævnte lovs § 1, stk. 2, nr. 2, foretages ved den  

 almindelige vurdering eller omvurderingen efter § 3 en yderligere  

 ansættelse af grundværdien.
Denne ansættelse omfatter  

 grunden efter arealændringen og foretages på det niveau, som  

 gælder for vurderinger det seneste år, hvor grundværdien  

 efter fradrag for forbedringer og reduktion for fritagelser for grundskyld,  

 jf. nævnte lovs stk. 2, nr. 1, udgjorde den afgiftspligtige  

 grundværdi. 1. og 2. pkt. finder tilsvarende anvendelse, hvis en  

 ejerlejligheds fordelingstal ændres.
Stk. 17. Hvis en ejendom omfattet af pligten til at betale  

 grundskyld, jf. reglerne i kapitel 1 i lov om beskatning til kommunerne af  

 faste ejendomme, har ændret anvendelse eller planforhold, og denne  

 ændrede anvendelse m.v. ikke er omfattet af den grundværdi, der  

 danner grundlag for fastsættelsen af beregningsgrundlaget for  

 grundskylden, jf. nævnte lovs § 1, stk. 2, nr. 2, foretages  

 ved den almindelige vurdering eller omvurderingen efter § 3 en  

 yderligere ansættelse af grundværdien.
Denne ansættelse  

 omfatter grunden efter den ændrede anvendelse m.v. og foretages  

 på det niveau, som gælder for vurderinger det seneste år,  

 hvor grundværdien efter fradrag for forbedringer og reduktion for  

 fritagelser for grundskyld, jf. nævnte lovs stk. 2, nr. 1,  

 udgjorde den afgiftspligtige grundværdi.
Stk. 18. Når en ny ejendom bliver omfattet af pligten  

 til at betale grundskyld, jf. kapitel 1 i lov om beskatning til kommunerne af  

 faste ejendomme, foretages ved den almindelige vurdering eller omvurderingen  

 efter § 3 en yderligere ansættelse af grundværdien.
Er den  

 nye ejendom udskilt fra en ejendom, der er omfattet af pligten til at betale  

 grundskyld (den udstykkede ejendom), omfatter denne ansættelse grunden  

 under hensyn til de for denne gældende anvendelses- og planforhold og  

 foretages på det niveau, som gælder for vurderinger af den  

 udstykkede ejendom det seneste år, hvor grundværdien efter  

 fradrag for forbedringer og reduktion for fritagelser for grundskyld, jf.  

 nævnte lovs stk. 2, nr. 1, udgjorde den afgiftspligtige  

 grundværdi.
Har den nye ejendom hidtil været undtaget fra  

 vurdering, jf. § 7, stk. 1, eller er vurdering undladt, jf.  

 § 7, stk. 2, omfatter denne ansættelse grunden under hensyn  

 til de for denne gældende anvendelses- og planforhold og foretages  

 på det niveau, som gælder for vurderinger af omliggende ejendomme  

 af den pågældende art det seneste år, hvor  

 grundværdien for disse efter fradrag for forbedringer og reduktion for  

 fritagelser for grundskyld, jf. nævnte lovs stk. 2, nr. 1,  

 udgjorde den afgiftspligtige grundværdi." § 3 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1 har virkning fra og med skatteåret  

 2003, jf. dog § 4, stk. 1 og 2.
 Stk. 3. § 2 har virkning fra og med vurderingsåret  

 2003.
Stk. 4. Uanset § 33, stk. 15, 2. pkt., i lov om  

 vurdering af landets faste ejendomme, som affattet ved lov nr. 290 af 15. maj  

 2002, gælder, at hvis ejeren af ejendommen både før og  

 efter den i bestemmelsens 1. pkt. omhandlede ændrede anvendelse har  

 beboet ejendommen, har ansættelsen efter bestemmelsens 1. pkt. dog  

 først virkning fra og med året efter, at denne ejer har  

 overdraget ejendommen til en ny ejer.
Skattestyrelseslovens regler om klage  

 over vurderingen finder tilsvarende anvendelse ved behandlingen af en klage  

 fra den nye ejer over denne ansættelse, dog at klage skal være  

 indgivet senest den 1. juli i det år, fra hvilken ansættelsen  

 får virkning.
Stk. 5. I vurderingsåret 2003 foretager  

 vurderingsmyndighederne pr. 1. januar omvurdering af grundværdi af  

 ejendomme som nævnt i vurderingslovens § 3, stk. 1, nr. 1-4,  

 6, 7, 10 og 11, som affattet ved denne lovs § 2, nr. 1-5. Ejendommens  

 tilstand pr. 1. januar 2003 og prisforholdene pr. 1. januar 2002 lægges  

 til grund ved ansættelsen.
Vurderingslovens § 3, stk. 2 og 3,  

 finder tilsvarende anvendelse.
Skattestyrelseslovens regler om  

 vurderingsmyndighedernes vurdering af fast ejendomme og om klage over  

 vurderingen finder tilsvarende anvendelse, dog at klage skal være  

 indgivet senest den 1. juli i vurderingsåret.
Ansættelsen ved den  

 i 1. pkt. nævnte omvurdering lægges til grund ved beregning af  

 grundskyld for skatteåret 2004, jf. § 26, stk. 2, i lov om  

 beskatning til kommunerne af fast ejendomme.
Ved anvendelsen af reglerne i  

 vurderingslovens § 33, stk. 16, 17 og 18, som affattet ved denne  

 lovs § 2, nr. 8, anses en omvurdering som omhandlet i 1. pkt. som en  

 omvurdering efter vurderingslovens § 3.
§ 4 Stk. 1. Uanset § 26, stk. 2, i lov om beskatning til  

 kommunerne af faste ejendomme, som affattet ved lovbekendtgørelse nr.  

 876 af 20. september 2000, lægges for skatteårene 2003 og 2004  

 ansættelserne ved de i medfør af lov om vurdering af landets  

 faste ejendomme til grund ved opgørelsen af det afgiftspligtige  

 grundlag.
Det skal ske fra og med det første skatteår, der  

 tager sin begyndelse i det kalenderår, der følger efter det, i  

 hvilket vurderingen er foretaget, jf. dog § 1, stk. 2, nr. 2,  

 i lov om beskatning til kommunerne af faste ejendomme, som affattet  

 ved denne lovs § 1, nr. 1.
 Stk. 2. For skatteåret 2004 lægges ejendommens  

 grundværdi pr. 1. januar 2003 efter fradrag for forbedringer og  

 reduktion for fritagelser for grundskyld efter §§ 7 og 8, til grund ved  

 opgørelse af den afgiftspligtige grundværdi, jf. § 1,  

 stk. 2, nr. 1, i lov om beskatning til kommunerne af faste  

 ejendomme.
 Stk. 3. For skatteåret 2005 lægges ejendommens  

 grundværdi pr. 1. oktober 2003 efter fradrag for forbedringer og  

 reduktion for fritagelser for grundskyld efter §§ 7 og 8, til grund ved  

 opgørelse af den afgiftspligtige grundværdi, jf. § 1,  

 stk. 2, nr. 1, i lov om beskatning til kommunerne af faste  

 ejendomme.
Stk. 4. For skatteåret 2003 gælder, at en  

 nedsættelse af grundskylden for den enkelte ejendom, der er en  

 følge af bestemmelsen i § 1, stk. 2, nr. 2, i lov om  

 beskatning til kommunerne af faste ejendomme, som affattet ved denne lovs  

 § 1, nr. 1, foretages ved afkortning af den eller de opkrævninger  

 af ejendomsskatter, der forfalder til betaling den 1. juli 2003 eller senere.  

 Hvis der er tale om mere end en rate, fordeles nedsættelsen ligeligt  

 på alle raterne.
Hvis nedsættelsen ikke fuldt ud kan ske ved  

 afkortning, udbetales den overskydende del af nedsættelsen den 1.  

 oktober 2003 til ejendommens ejer, jf. § 29, stk. 1, i lov om  

 beskatning til kommunerne af faste ejendomme.
 Stk. 5. Statskassen yder for skatteåret 2003 et  

 særligt tilskud til de kommuner og amtskommuner, der lider et  

 provenutab som følge af bestemmelsen § 1, stk. 2, nr. 2, i  

 lov om beskatning til kommunerne af faste ejendomme, som affattet ved denne  

 lovs § 1, nr. 1. Tilskuddet til den enkelte kommune beregnes med  

 udgangspunkt i kommunens grundskyldpromille for skatteåret 2002.  

 Indenrigs- og sundhedsministeren fastsætter de nærmere regler om  

 beregning og udbetaling af særlige tilskud.
 Stk. 6. For skatteåret 2003 andrager  

 reguleringsprocenten, jf. § 1, stk. 3, i lov om beskatning til  

 kommunerne af faste ejendomme, som affattet ved denne lovs § 1, nr. 2, 7  

 pct.
 Stk. 7. Ved opgørelsen af beskatningsgrundlaget for  

 kommuner og amtskommuner for tilskudsåret 2003, jf. § 24 i lov om  

 kommunal udligning og generelle tilskud til kommuner og amtskommuner, jf.  

 lovbekendtgørelse nr. 694 af 13. juli 2001, som ændret senest  

 ved lov nr. 254 af 8. maj 2002, finder § 1, stk. 2, nr. 2 i lov om  

 beskatning til kommunerne af faste ejendomme, som affattet ved denne lovs  

 § 1, nr. 1, ikke anvendelse.
Bemærkninger til lovforslaget Almindelige bemærkninger 1. Lovforslagets formål Formålet med lovforslaget er at begrænse  

 stigningen i ejendomsskatterne for grundejere, d.v.s. boligejere, ejere af  

 produktionsjord, ejere af udlejningsejendomme m.v.
Det sker ved at  

 indføre et loft over, hvor meget den enkelte grundejers grundskyld  

 ved uændret grundskyldpromille   kan stige i det enkelte år.
Den gennemsnitlige stigning i grundværdierne pr. 1.  

 januar 2002, som danner grundlag for påligning af grundskyld for  

 skatteåret 2003, er på 9,3 pct.
Stigningerne er samtidig  

 ujævnt fordelt, således at der for nogle ejendomme er tale om  

 meget betydelige stigninger.
Regeringen anser de meget store stigninger i  

 grundskylden, som ville kunne blive konsekvensen af de stigende  

 grundværdier, for uacceptable.
Det kan være en voldsom belastning  

 af mange menneskers økonomi, når grundværdierne   og  

 dermed grundskylden   stiger væsentligt mere end den gennemsnitlige  

 indkomstudvikling, således som det er sket for en række  

 grundejere gennem de seneste år.
 Derfor foreslår regeringen, at der fra og med 2003  

 lægges et loft over stigningen i beregningsgrundlaget   den  

 afgiftspligtige grundværdi   for de enkelte grundejeres påligning  

 af grundskyld.
 Med forslaget indføres en  

 stigningsbegrænsning for de enkelte år, således at den  

 afgiftspligtige grundværdi alt andet lige højst kan stige  

 svarende til stigningen i udskrivningsgrundlaget for indkomstskat tillagt 3  

 pct., dog maksimalt 7 pct. årligt, også selv om grundens aktuelle  

 vurdering stiger mere.
 Alle grundejere   såvel privatpersoner som  

 virksomheder, herunder landbrug   omfattes af ordningen.
2. Ændringer i den kommunale ejendomsskattelov 2.1 De gældende regler Efter gældende regler pålignes grundskylden  

 med en bestemt promille af de enkelte ejendommes grundværdi efter  

 fradrag for forbedringer, således som disse beløb er fastsat  

 efter vurderingsloven, og reguleringer for eventuelle fritagelser som  

 følge af fredninger eller lignende.
De enkelte primærkommuner  

 fastsætter promillen til mindst 6 og højst 24. For  

 produktionsjord gælder dog et loft på 12 promille.
I  

 amtskommunerne pålignes grundskylden med 10 promille, dog kun med 5,7  

 promille for landbrugsjord m.v.
Grundskylden pålignes i det enkelte  

 skatteår, der svarer til kalenderåret, på grundlag af  

 ejendommenes grundværdier den 1. januar i året før  

 skatteåret.
Ved uændret grundskyldpromille vil de beløb,  

 som de enkelte grundejere pålignes i grundskyld, derfor følge  

 udviklingen i ejendomsvurderingerne.
2.2 Forslaget Indførelse af et loft over grundlaget for beregning af kommunal  

 grundskyld Med ordningen indføres med virkning fra og med  

 skatteåret 2003 en stigningsbegrænsning, således at den  

 enkelte grundejer i hvert enkelt år vil blive afskærmet mod  

 skattevirkningen af grundværdistigninger ud over denne grænse.  

 Stigningsbegrænsningen vil for hvert enkelt år blive fastsat ved  

 en reguleringsprocent, der svarer til den skønnede stigning i det  

 samlede kommunale udskrivningsgrundlag for indkomstskat i skatteåret  

 tillagt 3 procent, dog maksimum 7 procent i alt.
Hermed sikres det, at  

 stigningen i den enkelte families grundskyld ikke kommer ud af takt med den  

 almindelige indkomstudvikling.
Reguleringsprocenten fastsættes hvert år af  

 finansministeren og forelægges for Folketingets Finansudvalg i  

 forbindelse med det årlige bloktilskudsaktstykke.
For skatteåret  

 2003 fastsættes reguleringsprocenten i lovforslaget til 7 pct.
Ordningen foreslås udformet således, at der  

 for hvert enkelt år fastsættes en afgiftspligtig  

 grundværdi.
Den afgiftspligtige grundværdi findes ved at  

 sammenholde ejendommens aktuelle grundværdi med den afgiftspligtige  

 grundværdi, som dannede grundlag for påligning af grundskyld i  

 det foregående skatteår opskrevet med reguleringsprocenten.
Det  

 laveste af disse beløb udgør herefter skatteårets  

 afgiftspligtige grundværdi. Året efter vil denne afgiftspligtige  

 grundværdi opskrevet med reguleringsprocenten blive sammenlignet med  

 skatteårets aktuelle grundværdi, og den laveste af disse  

 værdier vil på ny udgøre årets afgiftspligtige  

 grundværdi.
Det foregående skatteårs afgiftspligtige  

 grundværdi opskrevet med reguleringsprocenten udgør med andre  

 ord et loft for påligningen af grundskyld i skatteåret.
Grundværdierne pr. 1. januar 2001 vil danne grundlag  

 for ordningens opstart.
De enkelte ejendomme vil således i 2003 blive  

 pålignet grundskyld af den laveste af følgende  

 værdier:
Grundværdien pr. 1. januar 2002 Grundværdien pr 1. januar 2001 forhøjet med stigningen i  

 det kommunale udskrivningsgrundlag plus 3 procent, dog maksimum 7 procent i  

 alt.
 Som nævnt er reguleringsprocenten for 2003 fastsat  

 til 7 pct.
Ordningen indebærer, at såfremt  

 grundværdierne gennem en årrække stiger mere end  

 reguleringsprocenten for det enkelte år, vil  

 stigningsbegrænsningen sætte ind.
Hvis der så herefter  

 indtræder en periode, hvor grundværdierne ikke stiger yderligere,  

 vil den enkelte grundejers grundskyld i disse år alligevel   inden for  

 rammerne af reguleringsprocenten   kunne stige hvert år, indtil loftet  

 svarer til den aktuelle grundværdi.
Såfremt grundværdierne i ét år  

 stiger markant   f.eks. med 15-20 pct.   vil stigningsbegrænsningen  

 sætte ind, således at den afgiftspligtige grundværdi som  

 udgangspunkt højst stiger med reguleringsprocenten.
Stiger  

 grundværdierne i de kommende år mindre end reguleringsprocenten,  

 vil loftet og den aktuelle grundværdi efter nogle år blive  

 sammenfaldende.
Grundskylden vil herefter   indtil der opstår en ny  

 situation, hvor grundværdierne stiger med mere end  

 stigningsbegrænsningen   blive pålignet på baggrund af den  

 aktuelle grundværdi.
 På denne måde sikres det, at der sker en  

 løbende tilpasning af loftet for påligningen af grundskyld til  

 en svingende udvikling i de faktiske grundværdier.
Det vil ikke være muligt at implementere ordningen  

 så hurtigt, at stigningsbegrænsningen får effekt på  

 de opkrævninger, som udsendes primo 2003. Opkrævningerne for  

 første halvår af 2003 foretages derfor efter de nugældende  

 regler.
D.v.s. uden en eventuel reduktion som følge af  

 stigningsbegrænsningen.
Der vil så ske en modregning af eventuel  

 for meget opkrævet grundskyld i opkrævningerne for andet  

 halvår af 2003.
 Omberegning ved ændring af grundens størrelse, anvendelse  

 m.v.
Ved ændring af grundens størrelse, anvendelse  

 eller øvrige karakteristika, f.eks. ændrede planforhold, eller  

 en ejerlejligheds fordelingstal, eller når en grund, der ikke hidtil  

 har været vurderet, bliver vurderet, sker der en omberegning af  

 grundværdien, som sikrer, at selve ændringen af grundens forhold  

 giver anledning til ny skatteberegning.
Loftet for grundskyld tilpasses ved  

 omberegningen de ændrede forhold, således at selve  

ændringen af grundens forhold   f.eks. en overgang fra landzone  

 til byzonestatus   kan give anledning til en ændret grundskyld, mens  

 grundværdien efter ændringen på ny er underlagt  

 stigningsbegrænsningen.
Omberegningen sker af tekniske grunde med  

 udgangspunkt i det seneste år, hvor den faktiske grundværdi har  

 ligget til grund for påligningen af grundskyld.
Fradrag for forbedringer og fritagelser På tilsvarende vis vil der blive foretaget en  

 omberegning i forbindelse med ændringer i fradrag for forbedringer  

 på den enkelte grund eller i omfanget af fritagelser efter lovens  

 §§ 7 og 8.
 Sigtet hermed er ligeledes, at selve  

ændringen i den afgiftspligtige grundværdi, der er en  

 følge af en ændring vedrørende fradrag for forbedringer  

 eller fritagelser, skal føre til en ændret grundskyld, mens den  

 afgiftspligtige grundværdi efter ændringen påny er  

 undergivet stigningsbegrænsningen.
 Omberegningen foretages som med ændrede forhold for  

 grunden i øvrigt, jf. ovenfor.
Overførsel til promilleafgiftsfondene under  

 Fødevareministeriet I Fødevaremininsteriets bemyndigelseslov, jf.  

 lovbekendtgørelse nr. 285 af 8. maj 2002, er der en bestemmelse om, at  

 der fra Skatteministeriet årligt skal overføres et beløb  

 til Fødevareministeriet, der svarer til 4,3 promille af den  

 afgiftspligtige grundværdi på landbrugs- og gartneriejendomme  

 m.v. bortset fra de afgiftspligtige grundværdier, der er fastsat for  

 stuehuse med tilhørende grund og have.  

 Overførselsbeløbet stammer fra Skatteministeriets  

 pesticidafgiftsprovenu.
 Promillemidlerne indgår bl.a. i  

 Promilleafgiftsfonden for landbrug, Promilleafgiftsfonden for frugtavlen og  

 gartneribruget, samt Fonden for økologisk landbrug.
 Overførslen fra Skatteministeriet til  

 Fødevareministeriet fastlægges på grundlag af  

 afgiftspligtige grundværdier og den vil derfor bliver fastlagt i  

 overensstemmelse med lovforslagets definition af den afgiftspligtige  

 grundværdi.
På FFL 2003 er det forudsat, at der fra  

 Skatteministeriet vil blive overført 312,2 mill. kr. til  

 Fødevareministeriet.
Dette beløb skønnes med  

 lovforslaget at skulle nedsættes med ca. 21,5 mill. kr. til 290,7 mill.  

 kr., hvis den afgiftspligtige grundværdi for 2003 højst kan  

 stige med 7 pct. i forhold til 2002. Under forudsætning af et  

 uændret pesticidafgiftsprovenu vil der parallelt hermed ske en  

 forøgelse af restprovenuet fra pesticidafgiften med et tilsvarende  

 beløb.
Kompensation til kommunerne Kommuner og amtskommuner skal vedtage budgettet for 2003  

 senest den 15. oktober 2002. Det er derfor ikke muligt for kommuner og  

 amtskommuner at inddrage virkningen af stigningsbegrænsningen i  

 medfør af lovforslaget i budgettet for 2003.
 Regeringen har på den baggrund i forbindelse med de  

 økonomiske aftaler for 2003 tilkendegivet, at kommuner og amtskommuner  

 kan budgettere grundskylden for 2003 på det nuværende  

 lovgrundlag, idet regeringen vil stille forslag om, at staten for 2003  

 kompenserer den enkelte kommune og amtskommune for dens tab som følge  

 af stigningsbegrænsningen i 2003.
For at undgå et incitament for kommunerne til at  

 hæve grundskyldpromillen i 2003 som følge af den særlige  

 kompensationsordning, foreslås ordningen tilrettelagt således, at  

 kompensationen beregnes på baggrund af den enkelte kommunes  

 grundskyldpromille for 2002. Kommuner, der sænker grundskyldpromillen,  

 vil således ikke af den grund modtage mindre i kompensation.
Den  

 statslige udgift vil blive indarbejdet i finansloven for 2003.
 Kompensationsordningen gælder alene for 2003. For de  

 følgende år vil virkningen af stigningsbegrænsningen  

 indgå i de provenuskøn over grundskylden, der ligger til grund  

 for forhandlingerne om den kommunale økonomi.
3. Ændringer i vurderingsloven Vurdering ved ændring af grundens størrelse, anvendelse  

 m.v.
 Efter forslaget skal vurderingsmyndighederne - til brug  

 for den i afsnit 2.2 omtalte omberegning - i forbindelse med en almindelig  

 vurdering eller en omvurdering af grunden foretage en yderligere  

 ansættelse af grundværdien efter ændringen, men i niveau  

 som om vurderingen var foretaget i det år, hvor der senest har  

 været sammenfald mellem den aktuelle grundværdi og den  

 afgiftspligtige grundværdi.
Omvurdering ved ændrede planforhold Vurderingsloven indeholder regler om omvurdering af  

 ejendomme, der som følge af offentlige foranstaltninger eller  

 ændring af zonestatus er faldet i værdi.
Loven indeholder derimod  

 ikke regler om omvurdering af ejendomme, der som følge af offentlige  

 foranstaltninger eller ændring af zonestatus er steget i  

 værdi.
 Vurderingslovens regler om vurdering af hensyn til loftet  

 over ejendomsværdiskatten forudsætter imidlertid eksistensen af  

 en sådan bestemmelse, og forslaget om et loft over stigningstakten for  

 grundskylden aktualiserer behovet for en sådan bestemmelse.
 Den gældende bestemmelse foreslås derfor  

 omformuleret således, at den kommer til at omfatte begge situationer.  

 Herefter skal der som hovedregel foretages omvurdering af ejendomme, for  

 hvilke ejendomsværdien eller grundværdien må antages at  

 være steget eller faldet som følge af ændrede  

 planforhold.
Omvurdering af ejerlejligheder, hvis fordelingstal ændres For ejendomme, der er opdelt i ejerlejligheder, vurderes  

 grunden under ét, hvorefter grundværdien fordeles på de  

 enkelte ejerlejligheder   som hovedregel - efter fordelingstal.
 Det foreslås, at der indføres hjemmel til at  

 foretage omvurdering, det vil sige omfordeling af ejendommens  

 grundværdi mellem de enkelte ejerlejligheder, hvis fordelingstallet for  

 den enkelte ejerlejlighed ændres.
Omvurdering pr. 1. januar 2003 Ved lov nr. 292 af 15. maj 2002 om ændring af  

 vurderingsloven, skattestyrelsesloven og andre skattelove (Forenkling og  

 modernisering af vurderingsorganisationen og vurderingsprocessen m.v.) blev  

 vurderingsterminen flyttet fra 1. januar i vurderingsåret til 1.  

 oktober i vurderingsåret.
Flytningen af vurderingsterminen  

 indebærer, at der ikke foretages almindelig vurdering pr. 1. januar  

 2003, men først pr. 1. oktober 2003. Der er i den forbindelse indsat  

 overgangsbestemmelser bl.a. om, at der pr. 1. januar 2003 skal foretages en  

 maskinel fremskrivning af grundværdiansættelserne under hensyn  

 til den ændring af prisforholdene, der er sket siden den almindelige  

 vurdering pr. 1. januar 2002. Den maskinelt fremskrevne ansættelse af  

 grundværdien anvendes ved beregningen af grundskyld for  

 skatteåret 2004.
 Ved en forglemmelse er der ikke samtidig skabt hjemmel til  

 pr. 1. januar 2003 at foretage omvurdering af ejendomme, der har ændret  

 areal, anvendelse eller planforhold i løbet af 2002. En sådan  

 bestemmelse har betydning for beregningen af grundskylden for  

 skatteåret 2004.
 Det foreslås derfor, at der med dette lovforslag  

 skabes hjemmel til at foretage omvurdering pr. 1. januar 2003.
4. Økonomiske og administrative konsekvenser for stat, kommuner  

 og amtskommuner Forslaget indebærer en omkostningslettelse for ejere  

 af grunde og et tilsvarende provenutab for primær- og amtskommuner.
Det  

 samlede provenutab er på grundlag af den gennemsnitlige stigning i  

 grundværdierne i de enkelte kommuner 2001-2002 foreløbig  

 anslået til ca. 410 mill. kr. i 2003.
 Det indgår i lovforslaget, at staten i 2003 yder de  

 berørte primær- og amtskommuner kompensation for  

 provenutabet.
Der vil herudover være engangsudgifter til  

 ændring af edb-systemer m.v. i Told*Skat på i alt ca. 2,5 mill.  

 kr.
Told*Skat vil i 2002 endvidere få et merforbrug på 4  

 årsværk svarende til ca. 1,8 mill. kr.
Fra 2003 vil der  

 være et årligt merforbrug på 10 årsværk  

 svarende til ca. 4,5 mill. kr.
 Der vil desuden være tale om engangsudgifter i  

 kommunerne i forbindelse med systemtilretning, drift og administration samt  

 et løbende årligt merarbejde og merudgifter til edb-systemer i  

 kommunerne.
Det bemærkes, at ordningen udformes som en  

 nedsættelse af opkrævningerne i 2. halvår af de allerede  

 pålignede ejendomsskatter for hele skatteåret 2003. Derved vil  

 der for kommunerne under ét i 2003 blive tale om en vis  

 likviditetsfordel.
Samtidig vil ordningen medføre en vis  

 meradministration for kommunerne i 2003, da grundskyldsnedsættelsen for  

 dette år vil gøre det nødvendigt at udsende nye  

 opkrævninger for de berørte ejendomme.
 De afledte administrative merudgifter er omfattet af Det  

 Udvidede Totalbalanceprincip (DUT) og vil blive forhandlet med de kommunale  

 parter.
5. Økonomiske konsekvenser for erhvervslivet Lovforslaget indebærer en lempelse af de samlede  

 udgifter for landbruget, skovbruget og ejere af andre erhvervsgrunde, der  

 på grundlag af den gennemsnitlige stigning i grundværdierne for  

 erhvervsejendomme i de enkelte kommuner 2001-2002 er anslået til ca.  

 130 mill. kr. i 2003.
 Da ejendomsskatterne af erhvervsgrunde er  

 fradragsberettigede ved opgørelsen af den skattepligtige indkomst, vil  

 nedsættelsen af ejendomsskatterne dog samtidig føre til en  

 stigning i de skattepligtige indkomster.
6. Administrative konsekvenser for erhvervslivet Ingen.
7. Regionale konsekvenser Forslaget om at indføre et loft over grundskylden  

 vil berøre ejendomme i alle kommuner, hvor stigningerne i  

 grundværdierne overstiger reguleringsprocenten i de enkelte år,  

 for 2003 7 pct.
Indførelsen af stigningsbegrænsningen vil  

 påvirke kommunerne i forskellig grad, alt efter hvor meget de enkelte  

 ejendomme beliggende i kommunerne er steget.
Den gennemsnitlige stigning i  

 grundværdierne for hele landet fra 2001 til 2002 udgør 9,3 pct.  

 Det er dog navnlig ejendomme beliggende i Københavns og Frederiksberg  

 Kommuner samt Roskilde Amt, hvor den gennemsnitlige stigning er på over  

 15 pct., der berøres mærkbart af forslaget.
I Københavns,  

 Frederiksborg, Vestsjællands, Storstrøms og Århus Amter er  

 den gennemsnitlige stigning mellem 8 og 12 pct., hvorfor ordningen også  

 vil omfatte en række ejendomme i disse amter.
Den gennemsnitlige  

 stigning i grundværdierne i Bornholms, Fyns, Sønderjyllands,  

 Ribe, Vejle, Ringkøbing, Viborg og Nordjyllands Amter er på  

 under 7 pct.
Forslaget vil derfor have mere begrænsede konsekvenser i  

 disse dele af landet.
8. Økonomiske konsekvenser for borgerne Lovforslaget indebærer   foruden lempelsen for  

 erhvervsgrunde på ca. 130 mill. kr.   også en lempelse af de  

 samlede udgifter for ejere af andre grunde, der på grundlag af den  

 gennemsnitlige stigning i grundværdierne i de enkelte kommuner  

 2001-2002 er anslået til ca. 280 mill. kr. i 2003.
9. Administrative konsekvenser for borgerne Ingen.
10. Forholdet til EU Lovforslaget indeholder ikke EU-retlige aspekter.
11. Høringer Lovforslaget har   ud over relevante ministerier  

 været sendt til høring hos Kommunernes Landsforening,  

 Københavns og Frederiksberg Kommuner, Amtsrådsforeningen,  

 Landboforeningerne, Dansk Familielandbrug, Dansk Skovforening, Dansk  

 Industri, Den Danske Skatteborgerforening og Parcelhusejernes  

 Landsforening.
Samlet vurdering af lovforslagets  

 konsekvenser Positive konsekvenser Negative konsekvenser Økonomiske konsekvenser for stat, kommuner og  

 amtskommuner Skattelettelsen som følge af lovforslaget for borgere  

 og erhvervsvirksomheder vil have en generel stimulerende virkning på  

 den økonomiske udvikling.
 Et årligt samlet kommunalt provenutab, der i 2003 vil  

 udgøre ca. 410 mill. kr.
Engangsudgifter på ca. 2,5 mill. kr. til ændring af  

 edb-systemer m.v. i Told*Skat.
I 2002 et merforbrug på 4  

 årsværk, svarende til ca. 1,8 mill. kr. og fra 2003 et  

 årligt merforbrug på 10 årsværk, svarende til ca. 4,5  

 mill. kr. i Told*Skat.
 Engangsudgifter i kommunerne i forbindelse med systemtilretning, drift og  

 administration samt et løbende årligt merarbejde og merudgifter  

 til edb-systemer i kommunerne.
Administrative konsekvenser for stat, kommuner og  

 amtskommuner En vis statslig meradministration som følge af det  

 særlige tilskud til kommunerne i 2003.
 En vis meradministration i staten og kommunerne.
Økonomiske konsekvenser for erhvervslivet Årlig begrænsning af stigningen i erhvervenes  

 ejendomsskatter.
Stigningsbegrænsningen i 2003 anslås til ca. 130  

 mill. kr.
Ingen Administrative konsekvenser for erhvervslivet Ingen Ingen Økonomiske konsekvenser for borgerne Årlig begrænsning af stigningen i  

 ejendomsskatterne.
Stigningsbegrænsningen i 2003 anslås til ca.  

 280 mill. kr. for andre grunde end erhvervsgrunde.
Administrative konsekvenser for borgerne Ingen Ingen Miljømæssige konsekvenser Ingen Ingen Forholdet til EU-retten Lovforslaget har ikke EU-retlige aspekter Bemærkninger til de enkelte  

 bestemmelser Til § 1 Til nr. 1 Efter de gældende regler i ejendomsskattelovens  

 § 1, stk. 2, pålignes den kommunale grundskyld med en bestemt  

 promille af ejendommens grundværdi.
 Med forslaget lægges der et loft over, hvor meget  

 grundlaget for påligning af grundskyld kan stige i det enkelte  

 år.
Efter bestemmelsen skal den aktuelle grundværdi  

 hvert år sammenlignes med sidste års afgiftspligtige  

 grundværdi tillagt en reguleringsprocent.
Den laveste af de to  

 værdier bliver skatteårets afgiftspligtige grundværdi, som  

 lægges til grund ved beregning af grundskyld.
Hvis den aktuelle grundværdi   efter fradrag for  

 forbedringer og reduktion for fritagelser for grundskyld   således er  

 højere end det foregående skatteårs afgiftspligtige  

 grundværdi tillagt reguleringsprocenten, beregnes grundskylden på  

 baggrund af sidstnævnte værdi.
Hvis derimod den aktuelle  

 vurdering er mindre end det foregående skatteårs afgiftspligtige  

 grundværdi tillagt reguleringsprocenten, beregnes grundværdien  

 på baggrund af den aktuelle grundværdi.
Den anvendte værdi  

 danner grundlag for beregning af næste års loft, jf. den  

 foreslåede § 1, stk. 2, nr. 2.
Til nr. 2 Stk. 3 fastlægger reguleringsprocenten,  

 som er den procentsats, der anvendes ved beregning af skatteloftet.  

 Reguleringsprocenten opgøres som den skønnede stigning i det  

 samlede kommunale udskrivningsgrundlag for skatteåret tillagt 3  

 pct.
Den skønnede stigning for udskrivningsgrundlaget  

 fastsættes af finansministeren med tilslutning fra Folketingets  

 Finansudvalg.
Reguleringsprocenten vil på baggrund af de  

 kommunaløkonomiske forhandlinger indgå i det  

 bloktilskudsaktstykke, som forelægges for Folketingets Finansudvalg i  

 juni måned.
Reguleringsprocenten udmeldes til kommuner og amtskommuner  

 i forbindelse med udmeldingen af tilskud og udligning for det kommende  

 år.
 Reguleringsprocenten kan højst udgøre 7  

 pct.
 Stk. 4 omhandler de situationer, hvor der  

 opstået en ny ejendom, eller hvor der er sket ændring af en  

 bestående ejendoms areal, anvendelse eller planforhold m.v., eller hvor  

 en ejerlejligheds fordelingstal er ændret, og hvor  

 vurderingsmyndighederne på den baggrund har foretaget en  

 ansættelse efter de foreslåede bestemmelser i vurderingslovens  

 § 33, stk. 16, 17 eller 18, jf. lovforslagets § 2, nr. 8. I  

 disse tilfælde anvendes vurderingsmyndighedernes ansættelse som  

 udgangspunkt for beregning af den afgiftspligtige grundværdi efter  

 § 1, stk. 2, nr. 2, i lov om beskatning til kommunerne af faste  

 ejendomme.
Beregningen sker på grundlag af en ansættelse  

 af grundværdien efter ændringen, men i prisniveauet for det  

 år, hvor den aktuelle grundværdi, jf. § 1, stk. 2, nr.  

 1, i lov om beskatning til kommunerne af faste ejendomme, som affattet ved  

 lovforslagets § 1, nr. 1, senest har ligget til grund for  

 påligningen af grundskyld.
Denne grundværdi opreguleres til det  

 aktuelle skatteår med reguleringsprocenten for de mellemliggende  

 år og udgør herefter loftet for grundskyld i dette år.
 Den afgiftspligtige grundværdi for det år,  

 hvor grundens størrelse, anvendelse eller planforhold ændres, er  

 herefter den laveste af 1) den aktuelle grundværdi efter  

 ændringen og 2) den opregulerede grundværdi, jf. ovenfor.
Herved får den prisstigning eller det prisfald, der  

 er en følge af, at grundens størrelse, anvendelse eller  

 planforhold ændres, indvirkning på beregningen af den  

 afgiftspligtige grundværdi.
Derimod får den almindelige udvikling  

 i prisniveauet ikke større virkning, end stigningsbegrænsningen  

 tillader.
Til belysning af omberegningsreglen kan anføres  

 følgende eksempel.
Der tages udgangspunkt i en grund, hvorpå der  

 ikke er sket prisstigninger i perioden 2002-2006. Det vil sige, at den  

 foreslåede stigningsbegrænsning ikke har haft virkning noget  

 år, og at den aktuelle grundværdi i 2006 er sammenfaldende med  

 den afgiftspligtige grundværdi.
Hvis den aktuelle grundværdi i  

 perioden 2007-2012 herefter stiger med 20 pct. årligt, vil den  

 foreslåede stigningsbegrænsning have virkning i alle disse  

 år.
Udgangspunktet for stigningsbegrænsningen vil være den  

 aktuelle grundværdi for 2006, der er det år, hvor der senest har  

 været sammenfald mellem den aktuelle grundværdi og den  

 afgiftspligtige grundværdi.
Hvis grunden i 2011 udstykkes i to parceller, vil der for  

 hver af parcellerne skulle foretages en ansættelse af  

 grundværdien i 2006-niveauet.
Denne grundværdi opreguleres  

 dernæst til 2011-niveau med reguleringsprocenten for de mellemliggende  

 år.
Den afgiftspligtige grundværdi for 2011 af en parcel  

 udgør herefter den laveste af henholdsvis den aktuelle  

 grundværdi for parcellen og den fremskrevne vurdering for parcellen.
Hvis grunden i stedet (eller de to forannævnte  

 grunde i forbindelse med udstykningen) i 2011 overføres fra landzone  

 til byzone med deraf følgende stigning i grundværdien, vil der  

 skulle foretages en ansættelse af grundværdien under  

 forudsætning af, at grunden er beliggende i byzone, men i 2006-niveau.  

 Denne grundværdi opreguleres til 2011-niveau med reguleringsprocenten  

 for de mellemliggende år.
Den afgiftspligtige grundværdi for 2011  

 af grunden udgør herefter den laveste af henholdsvis den aktuelle  

 grundværdi for grunden i byzone og den fremskrevne vurdering for  

 grunden.
 Tilsvarende gælder, hvis grunden i 2011  

 tilbageføres fra sommerhusområde til landzone med deraf  

 følgende fald i grundværdien.
Hvis der i 2011 foretages vurdering af en ejendom, der  

 ikke hidtil har været vurderet, vil der skulle foretages en vurdering  

 af grunden under hensyn til de for denne gældende anvendelses- og  

 planforhold men i det niveau, der gælder for de omliggende ejendomme,  

 f.eks. i 2006-niveau.
Denne grundværdi opreguleres til 2011-niveau med  

 reguleringsprocenten for de mellemliggende år.
Den afgiftspligtige  

 grundværdi for 2011 af grunden udgør herefter den laveste af  

 henholdsvis den aktuelle grundværdi for grunden og den fremskrevne  

 vurdering for grunden.
Stk. 5 vedrører ændring af  

 fradraget for forbedringer.
Det foreslås, at ændringer i fradrag  

 for forbedringer ikke medtages under loftet, da der ikke er tale om  

 ændringer som følge af ændringer i niveauet for  

 grundvurderingerne.
Derfor skal loftet omberegnes, når der sker  

 ændringer af fradraget for forbedringer.
Det gælder både  

 ved bortfald af allerede eksisterende fradrag og i de tilfælde, hvor  

 der gives nye fradrag for forbedringer.
Ligesom anført ovenfor  

 vedrørende stk. 4 vil omberegningen skulle ske med udgangspunkt i  

 grundværdien det seneste år, hvor den afgiftspligtige  

 grundværdi blev fastsat efter § 1, stk. 2, nr. 1. Denne  

 værdi vil så blive fremskrevet til skatteårets niveau med  

 reguleringsprocenten for de mellemliggende år.
Hvis fradraget for forbedringer i eksemplet ovenfor  

 bortfalder i 2011, skal grundværdien i 2006-niveauet uden fradrag for  

 forbedringer opreguleres til 2011-niveau med reguleringsprocenten for de  

 mellemliggende år.
Den afgiftspligtige grundværdi for 2011  

 udgør herefter den laveste af henholdsvis den aktuelle  

 grundværdi for grunden uden fradrag for forbedringer og den  

 opregulerede værdi.
Stk. 6 vedrører de situationer, hvor  

 der er sket ændring af fritagelser for grundskyld efter §§ 7 og 8.  

 Det foreslås, at ændringer af disse fritagelser ikke medtages  

 under loftet, da der ikke er tale om ændringer som følge af  

 ændringer i niveauet for grundvurderingerne.
Loftet skal derfor  

 omberegnes i de givne situationer   såvel ved bortfald af fritagelser,  

 som når der gives nye fritagelser.
Ligesom anført ovenfor  

 vedrørende stk. 4 og 5 vil omberegningen skulle ske med  

 udgangspunkt i grundværdien det seneste år, hvor den  

 afgiftspligtige grundværdi blev fastsat efter § 1, stk. 2,  

 nr. 1. Denne værdi vil så blive fremskrevet til skatteårets  

 niveau med reguleringsprocenten for de mellemliggende år.
I  

 tilfælde, hvor beregningen ikke kan ske som ovenfor anført,  

 fordi en grund har været helt fritaget for grundskyld efter §§ 7  

 og 8, fremskrives ansættelsen for det seneste år, hvor  

 grundværdien efter fradrag for forbedringer ville have udgjort den  

 afgiftspligtige grundværdi, såfremt ejendommen ikke havde  

 været fritaget for grundskyld, til skatteårets niveau, med  

 reguleringsprocenten for de mellemliggende år, jf. stk. 3.
Til nr. 3 Efter de nugældende regler lægges  

 ansættelserne for de enkelte grunde, som er foretaget i medfør  

 af vurderingsloven, til grund ved skatteberegningen.
Med indførelse af  

 loftet over beregningsgrundlaget vil ansættelserne foretaget i  

 medfør af vurderingsloven ikke skulle lægges til grund ved  

 skatteberegningen i de tilfælde, hvor den afgiftspligtige  

 grundværdi fastsættes efter ejendomsskattelovens § 1,  

 stk. 2, nr. 2. Der sker ingen ændring i forhold til  

 påligning af dækningsafgift efter ejendomsskattelovens §§ 23  

 og 23 A, som fortsat vil blive pålignet på baggrund af den  

 aktuelle ejendomsvurdering.
Til nr. 4 Tilføjelsen henviser til situationer, hvor det ikke  

 er den aktuelle grundværdi, som danner udgangspunktet ved  

 fastsættelse af loftet, jf. ejendomsskattelovens § 1, stk. 2,  

 nr. 2.
Til § 2 Til nr. 1 og 2 Efter de fra og med vurderingsåret 2003  

 gældende regler i vurderingslovens § 3, stk. 1, nr. 2, skal  

 der foretages omvurdering af ejendomme, ved hvilke der uden forandring af  

 matrikelbetegnelsen er sket arealændring som følge af  

 arealoverførsel, for så vidt ændringen har påviselig  

 virkning på ejendomsværdien eller grundværdien.
 Tilsvarende skal der efter vurderingslovens § 3,  

 stk. 1, nr. 4, foretages omvurdering af ejendomme, fra hvilke der er  

 eksproprieret et areal, eller til hvilke der er lagt eksproprieret areal, for  

 så vidt arealændringen har påviselig indvirkning på  

 ejendomsværdien eller grundværdien.
Grundværdien, der indgår i  

 ejendomsværdien, fastsættes efter et skøn.
Efter  

 gældende praksis er det værdien pr. m2, der  

 fastsættes efter et skøn, hvorefter grundværdien beregnes  

 under hensyn til grundens faktiske størrelse.
Der foretages afrunding  

 til nærmeste med 100 kr. delelige beløb.
 I betragtning heraf forekommer det ikke  

 hensigtsmæssigt, at der kun skal foretages omvurdering, hvis en  

 forøgelse eller formindskelse af ejendommens areal har påviselig  

 virkning på ejendomsværdien eller grundværdien.
 De foreslåede ændringer indebærer, at  

 arealændringer som nævnt i vurderingslovens § 3,  

 stk. 1, nr. 2 og 4, altid skal medføre omvurdering.
Til nr. 3 Efter de fra og med vurderingsåret 2003  

 gældende regler i vurderingslovens § 3, stk. 1, nr. 6, skal  

 der foretages omvurdering af ejendomme, der som følge af offentlige  

 foranstaltninger er undergået værdiforringelse, og der ved forlig  

 eller kendelse af vedkommende myndighed er tillagt ejeren erstatning herfor,  

 samt ejendomme, der overføres fra byzone eller sommerhusområde  

 til landzone.
 Vurderingslovens § 3, stk. 1, indeholder derimod  

 ikke nogen bestemmelse om omvurdering af ejendomme, der som følge af  

 offentlige foranstaltninger eller ændring af zonestatus er steget i  

 værdi.
 Vurderingslovens § 33, stk. 15, der  

 vedrører beregningsgrundlaget for loftet over  

 ejendomsværdiskatten, forudsætter imidlertid eksistensen af en  

 sådan bestemmelse, ligesom forslaget om et loft over  

 beregningsgrundlaget for grundskylden aktualiserer behovet for en sådan  

 bestemmelse.
 Det foreslås derfor, at vurderingslovens § 3,  

 stk. 1, nr. 6, omformuleres, således at bestemmelsen kommer til at  

 omfatte begge situationer.
Efter forslaget skal der foretages omvurdering i den  

 situation, hvor en ejendoms ejendomsværdi eller grundværdi  

 må antages at være faldet som følge af ændrede  

 planforhold.
Der skal endvidere foretages omvurdering i den situation, hvor  

 en ejendoms ejendomsværdi eller grundværdi må antages at  

 være steget som følge af ændrede planforhold.
Der skal  

 ikke foretages omvurdering efter reglerne i vurderingslovens § 3 af  

 ejendomme, der er omfattet af reglerne i vurderingslovens § 4 A om  

 frigørelsesafgift.
 Begrebet "ændrede planforhold" omfatter  

 såvel det tilfælde, hvor en ejendoms zonestatus ændres, som  

 det tilfælde, hvor en lokalplan indebærer, at en ejendom kan  

 anvendes på anden måde end hidtil.
Til nr. 4 Der er tale om en konsekvensændring som følge  

 af ændringen under nr. 5.
Til nr. 5 For ejendomme, der er opdelt i ejerlejligheder, vurderes  

 grunden under ét, hvorefter grundværdien fordeles på de  

 enkelte ejerlejligheder   som hovedregel   efter ejerlejlighedernes  

 fordelingstal, jf. vurderingslovens § 16 A.
 Det foreslås, at der i vurderingslovens § 3,  

 stk. 1, som et nyt nr. 11, indsættes en hjemmel til at foretage  

 omvurdering, det vil sige omfordeling af ejendommens grundværdi mellem  

 de enkelte ejerlejligheder, hvis fordelingstallet for den enkelte lejlighed  

 ændres.
Til nr. 6 og 7 Reglerne i vurderingslovens § 33, stk. 14 og 15,  

 er indsat ved lov nr. 290 af 15. maj 2002 om ændring af  

 ejendomsværdiskatteloven og andre skattelove (Loft over  

 ejendomsværdiskatten og ejendomsværdiskat ved flytning) med  

 virkning fra 1. januar 2002. Reglerne er ændret ved lov nr. 292 af 15.  

 maj 2002 om ændring af vurderingsloven, skattestyrelsesloven og andre  

 skattelove (Forenkling og modernisering af vurderingsorganisationen og  

 vurderingsprocessen m.v.) med virkning fra og med vurderingsåret 2003.  

 Reglerne drejer sig om fastsættelsen af beregningsgrundlaget for loftet  

 over ejendomsværdiskatten.
Til nr. 6 Efter de gældende regler i vurderingslovens  

 § 33, stk. 14, skal der, hvor der på en ejendom omfattet af  

 ejendomsværdiskattelovens § 4, nr. 1-10, er foretaget frasalg  

 eller tilkøb af et areal til ejendommen, og hvis denne ændring  

 ikke er omfattet af 2001-vurderingen, ved den almindelige vurdering eller en  

 omvurdering efter vurderingslovens § 3 foretages en ansættelse af  

 ejendomsværdien inkl. det ændrede grundareal på samme  

 niveau som 2001-vurderingen.
I bemærkningerne til bestemmelsen, L 100,  

 folketingsåret 2001-02, 2. samling, anføres: "Stk. 14  

 omhandler de tilfælde, hvor der sker frasalg eller køb af et  

 grundareal, f.eks. for at kunne opføre en garage på ejendommen.  

 Vurderingsmyndighederne skal også her i forvejen tage stilling til  

 betydningen af arealændringer ved vurderingen." Arealændringer kan imidlertid ske på andre  

 måder end ved frasalg eller tilkøb, f.eks. ved at der fra  

 ejendommen eksproprieres et areal eller ved mageskifte.
 Det foreslås derfor at ændre "foretaget  

 frasalg eller tilkøb af et areal til ejendommen" til: "sket  

 ændring af ejendommens areal".
Til nr. 7 Efter de gældende regler i vurderingslovens  

 § 33, stk. 15, 1. pkt., skal der, hvis en ejendom omfattet af  

 ejendomsværdiskattelovens § 4, nr. 1-10, har ændret  

 anvendelse, og denne anvendelse ikke er omfattet af 2001-vurderingen, ved den  

 almindelige vurdering eller en omvurdering efter vurderingslovens § 3  

 foretages en ansættelse af ejendomsværdien inkl. fordelinger af  

 denne efter den ændrede anvendelse på samme niveau som  

 2001-vurderingen.
I bemærkningerne til bestemmelsen, L 100,  

 folketingsåret 2001-02, 2. samling, anføres bl.a.:  

 "Stk. 15 omhandler de situationer, hvor en ejendom i forbindelse  

 med den årlige vurdering af vurderingsmyndighederne anses for at have  

 ændret status, f.eks. ændret anvendelse fra landbrugsejendom til  

 parcelhus eller ændret zonestatus .." Efter forslaget bringes lovteksten i overensstemmelse med  

 bemærkningerne til bestemmelsen.
Anvendelsen af begrebet  

 "planforhold" i stedet for "zonestatus" skal ses på  

 baggrund af den under nr. 3 foreslåede affattelse af vurderingslovens  

 § 3, stk. 1, nr. 6.
 Efter de gældende regler i vurderingslovens  

 § 33, stk. 15, 2. pkt., gælder, at hvis ejeren af ejendommen  

 både før og efter den ændrede anvendelse har beboet  

 ejendommen, så foretages den i 1. pkt. nævnte ansættelse  

 dog først ved den almindelige vurdering eller en omvurdering  

 året efter at denne ejer har overdraget ejendommen til en ny ejer.  

 Bestemmelsen indebærer, at den ændrede anvendelse m.v.  

 først får betydning for den nye ejers beregningsgrundlag for  

 ejendomsværdiskatten.
Den gældende formulering, hvorefter  

 ansættelsen først foretages året efter overdragelsen til  

 en ny ejer, har vist sig uhensigtsmæssig, hvorfor bestemmelsen  

 foreslås ændret, således at ansættelsen rent faktisk  

 foretages i det relevante år, men at den først får  

 virkning fra og med året efter overdragelsen til en ny ejer.
Det vil  

 sige, at virkningstidspunktet for ansættelsen forbliver det samme som  

 nu.
Herved gives der mulighed for, at en ny køber inden købet  

 bliver orienteret om konsekvenserne af den ændrede anvendelse, herunder  

 konsekvenserne for loftet over ejendomsværdiskatten.
Den gældende formulering, hvorefter  

 ansættelsen først foretages året efter overdragelsen til  

 ny ejer, indebærer, at den nye ejer kan anvende skattestyrelseslovens  

 regler om klage over vurderingen.
Med den foreslåede nye bestemmelse i  

 stk. 15, 3. pkt., opretholdes denne klageadgang for den nye ejer.
Klage  

 skal indgives senest den 1. juli i det år, fra hvilken  

 ansættelsen får virkning, d.v.s. senest 1. juli i året  

 efter overdragelsen til den nye ejer.
 Den foreslåede nye bestemmelse indebærer  

 herudover, at den ejer, der ejer ejendommen på tidspunktet for  

 ændringen, også får adgang til at klage.
Til nr. 8 De foreslåede regler er en følge af loftet  

 over beregningsgrundlaget for grundskylden, jf. den i lovforslagets § 1,  

 nr. 1og 2, foreslåede ændring af ejendomsskattelovens § 1,  

 stk. 2, og de foreslåede nye stk. 3-6.
 De foreslåede regler i § 33, stk. 16 og  

 17, finder anvendelse, hvis der sker ændringer af en grund, der  

 påvirker grundværdien.
 Princippet for disse vurderinger er, at  

 vurderingsmyndigheden i forbindelse med den almindelige vurdering, der  

 foretages hvert andet år, eller en omvurdering, der foretages i  

 årene mellem de almindelige vurderinger, skal foretage en yderligere  

 ansættelse af grundværdien efter ændringen af grunden, men  

 i det niveau, der gælder for vurderinger det år, hvor der senest  

 har været sammenfald mellem den aktuelle grundværdi efter fradrag  

 for forbedringer og reduktion for fritagelser for grundskyld   og den  

 afgiftspligtige grundværdi, jf. eksemplet i bemærkningerne til  

 lovforslagets § 1, nr. 2, vedrørende forslaget til  

 ejendomsskattelovens § 1, stk. 4.
Stk. 16, 1. pkt., omhandler den situation,  

 hvor der er sket ændring af ejendommens areal, f.eks. som følge  

 af frasalg eller tilkøb af areal eller som følge af  

 ekspropriation af et areal.
Der vil af hensyn til loftet over grundskylden  

 skulle foretages en yderligere vurdering i de samme tilfælde som de,  

 hvor der som følge af arealændring skal ske omvurdering af  

 grunden, jf. vurderingslovens § 3, stk. 1, nr. 1-4, som affattet  

 ved lovforslagets § 2, nr. 1 og 2. Der vil endvidere skulle foretages en  

 yderligere vurdering i tilfælde, hvor der er foretaget en vurdering  

 efter vurderingslovens § 4.
Stk. 16, 2. pkt., omhandler den situation,  

 hvor der sker ændring af en ejerlejligheds fordelingstal.
Der vil af  

 hensyn til loftet over grundskylden skulle foretages en yderligere vurdering  

 i de samme tilfælde som de, hvor der som følge af ændring  

 af en ejerlejligheds fordelingstal skal ske omvurdering efter den  

 foreslåede nye bestemmelse i vurderingslovens § 3, stk. 1,  

 nr. 11, jf. lovforslagets § 2, nr. 5.
Stk. 17 omhandler den situation, hvor en  

 ejendom har ændret anvendelse, f.eks. ændret anvendelse fra  

 landbrugsejendom til parcelhus, eller hvor ejendommens planforhold er  

 ændret.
Der vil af hensyn til loftet over grundskylden skulle foretages  

 en yderligere vurdering i de samme tilfælde som de, hvor der som  

 følge af ændret anvendelse/ændrede planforhold skal ske  

 omvurdering af grunden, jf. vurderingslovens § 3, stk. 1, nr. 6 og  

 10, som affattet ved lovforslagets § 2, nr. 3 og 4. Der vil endvidere  

 skulle foretages en yderligere vurdering i tilfælde, hvor der er  

 foretaget en vurdering efter vurderingslovens § 4 eller § 4 A.
 Stk. 18 finder anvendelse for nye ejendomme,  

 der bliver omfattet af pligten til at betale grundskyld.
Nye ejendomme er ejendomme, der udskilles fra ejendomme,  

 der er omfattet af pligten til at betale grundskyld.
Nye ejendomme er  

 også ejendomme, der hidtil har været undtaget fra vurdering efter  

 vurderingslovens § 7, stk. 1, eller hvor vurdering er undladt efter  

 vurderingslovens § 7, stk. 2. Ejendomme, der har været  

 omfattet af pligten til at betale grundskyld, men som efter bestemmelserne i  

 den kommunale ejendomsskattelovs §§ 7 og 8 har været helt eller  

 delvist fritaget for at betale grundskyld, anses ikke som nye ejendomme.
Det  

 vil sige, at der af hensyn til loftet over grundskylden vil skulle foretages  

 en yderligere vurdering i de samme tilfælde som de, der er omfattet af  

 vurderingslovens § 3, stk. 1, nr. 7.
 Princippet for disse vurderinger er, at  

 vurderingsmyndigheden i forbindelse med den almindelige vurdering eller en  

 omvurdering af den nye ejendom skal foretage en yderligere ansættelse  

 af grundværdien af den nye ejendom.
 Denne ansættelse foretages, ligesom den almindelige  

 vurdering eller omvurderingen, under hensyn til de for den nye ejendom  

 gældende anvendelses- og planforhold.
Har den nye ejendom hidtil været vurderet som en del  

 af en ejendom (den udstykkede ejendom), foretages vurderingen i det niveau,  

 der gælder for vurderinger af den udstykkede ejendom det år, hvor  

 der senest har været sammenfald mellem den aktuelle grundværdi  

 efter fradrag for forbedringer og reduktion for fritagelser for grundskyld  

 og den afgiftspligtige grundværdi.
Det vil sige det niveau, der efter  

 stk. 16 eller 17 skulle have været anvendt, såfremt grunden  

 med de for denne gældende anvendelses- og planforhold skulle have  

 været vurderet sammen med den udstykkede ejendom.
Har den nye ejendom ikke hidtil været vurderet,  

 eksisterer der ikke for denne ejendom en tidligere vurdering, der kan  

 anvendes ved beregningen af loftet over beregningsgrundlaget for  

 grundskylden.
Det foreslås derfor, at vurderingen skal foretages i det  

 niveau, der gælder for vurderinger af de omliggende ejendomme af samme  

 art det år, hvor der for disse ejendomme senest har været  

 sammenfald mellem den aktuelle grundværdi   efter fradrag for  

 forbedringer og reduktion for fritagelser for grundskyld   og den  

 afgiftspligtige grundværdi.
Til § 3 Til stk. 1 Det foreslås, at loven skal træde i kraft  

 dagen efter bekendtgørelsen i Lovtidende.
Til stk. 2 Det foreslås, at den ændrede affattelse af  

 stk. 2 og de nye stk. 3-6 i § 1 i lov om ændring af lov  

 om beskatning til kommunerne af faste ejendomme skal have virkning fra og med  

 vurderingsåret 2003. For skatteårene 2004 og 2005 er der fastsat  

 overgangsbestemmelser i lovforslagets § 4, jf. bemærkningerne  

 hertil nedenfor.
Til stk. 3 Det foreslås, at ændringerne af  

 vurderingslovens § 3 og § 33, stk. 14 og 15, skal have  

 virkning fra og med vurderingsåret 2003. Vurderingslovens § 3 er  

 indsat ved lov nr. 292 af 15. maj 2002 om ændring af vurderingsloven,  

 skattestyrelsesloven og andre skattelove (Forenkling og modernisering af  

 vurderingsorganisationen og vurderingsprocessen m.v.) med virkning fra og med  

 vurderingsåret 2003, jf. lovens § 11, stk. 2.  

 Vurderingslovens § 33, stk. 14 og 15, der er indsat ved lov nr. 290  

 af 15. maj 2002 om ændring af ejendomsværdiskatteloven og andre  

 skattelove (Loft over ejendomsværdiskatten og ejendomsværdiskat  

 ved flytning), er ændret ved lov nr. 292 af 15. maj 2002 om  

 ændring af vurderingsloven, skattestyrelsesloven og andre skattelove  

 (Forenkling og modernisering af vurderingsorganisationen og  

 vurderingsprocessen m.v.) med virkning fra og med vurderingsåret 2003,  

 jf. lovens § 11, stk. 2.
 Det foreslås endvidere, at de nye bestemmelser i  

 vurderingslovens § 33, stk. 16, 17 og 18, om ansættelse af  

 grundværdien til brug ved fastsættelsen af loftet over  

 beregningsgrundlaget for grundskylden i tilfælde, hvor der er er  

 opstået en ny ejendom, eller hvor der er sket ændring af  

 ejendommens areal, anvendelse eller zonestatus, skal have virkning fra og med  

 vurderingsåret 2003. Bestemmelserne vil finde anvendelse første  

 gang ved omvurderingen pr. 1. januar 2003 efter bestemmelserne i  

 stk. 5.
Til stk. 4 Bestemmelserne i stk. 4 skal ses på baggrund  

 af, at vurderingslovens § 33, stk. 15, der er indsat ved lov nr.  

 290 af 15. maj 2002 om ændring af ejendomsværdiskatteloven og  

 andre skattelove (Loft over ejendomsværdiskatten og  

 ejendomsværdiskat ved flytning) med virkning fra 1. januar 2002, er  

 ændret ved lov nr. 292 af 15. maj 2002 om ændring af  

 vurderingsloven, skattestyrelsesloven og andre skattelove (Forenkling og  

 modernisering af vurderingsorganisationen og vurderingsprocessen m.v.) med  

 virkning fra og med vurderingsåret 2003. Bestemmelserne svarer til de i  

 lovforslagets § 2, nr. 7, foreslåede bestemmelser i  

 vurderingslovens § 33, stk. 15, 2. og 3. pkt., der, jf.  

 bemærkningerne til stk. 3, foreslås at skulle have virkning  

 fra og med vurderingsåret 2003.
Til stk. 5 I lov nr. 292 af 15. maj 2002 om ændring af  

 vurderingsloven, skattestyrelsesloven og andre skattelove (Forenkling og  

 modernisering af vurderingsorganisationen og vurderingsprocessen m.v.) er der  

 som § 11, stk. 5-7, indsat overgangsregler i forbindelse med  

 flytningen af vurderingsterminen fra 1. januar til 1. oktober i  

 vurderingsåret fra og med vurderingsåret 2003. Flytningen af  

 vurderingsterminen indebærer, at der ikke foretages almindelig  

 vurdering pr. 1. januar 2003.
 § 11, stk. 5, indeholder regler om, at  

 der i vurderingsåret 2003 pr. 1. januar foretages en maskinel  

 fremskrivning af ansættelserne af grundværdi under hensyn til den  

 ændring af prisforholdene, der er sket siden den almindelige vurdering  

 pr. 1. januar 2002. Den maskinelt fremskrevne ansættelse af  

 grundværdien lægges til grund ved beregningen af grundskyld for  

 skatteåret 2004, jf. § 26, stk. 2, i den kommunale  

 ejendomsskattelov.
 § 11, stk. 6, indeholder regler om, at  

 der på kommunalbestyrelsens begæring i vurderingsåret 2003  

 pr. 1. januar foretages en maskinel fremskrivning af ansættelserne af  

 ejendomsværdi samt fordelingerne heraf under hensyn til den  

 ændring i prisforholdene, der er sket siden den almindelige vurdering  

 pr. 1. januar 2002. Den maskinelt fremskrevne ansættelse af  

 ejendomsværdien lægges til grund ved beregningen af  

 dækningsafgift for kalenderåret 2004.
§ 11, stk. 7, indeholder regler om, at  

 der på kommunalbestyrelsens begæring i vurderingsåret 2003  

 pr. 1. januar foretages omvurdering af nybyggede ejendomme, ejendomme med  

 byggeri under opførelse og ejendomme, på hvilke der er foretaget  

 om- eller tilbygning.
Ansættelsen lægges til grund ved beregning  

 af dækningsafgift for kalenderåret 2004.
 Ved en forglemmelse er der imidlertid ikke samtidig skabt  

 hjemmel til i vurderingsåret 2003 pr. 1. januar at foretage omvurdering  

 af ejendomme, der har ændret areal eller ændret anvendelse eller  

 zonestatus i løbet af 2002. En sådan bestemmelse har betydning  

 for beregningen af grundskylden for skatteåret 2004.
 Det foreslås derfor, at der i nærværende  

 lovs ikrafttrædelsesbestemmelse som § 3, stk. 4,  

 indsættes en bestemmelse om, at vurderingsmyndighederne i  

 vurderingsåret 2003 pr. 1. januar foretager omvurdering af  

 grundværdi af ejendomme som nævnt i vurderingslovens § 3,  

 stk. 1, nr. 1-4, 6, 7, 10 og 11, som affattet ved dette lovforslags  

 § 2, nr. 1-5. Det vil sige nye ejendomme og ejendomme, der har  

 ændret areal, anvendelse eller zonestatus, og ejerlejligheder, der har  

 ændret fordelingstal.
Efter vurderingslovens § 3, stk. 4, om  

 omvurdering i året efter den almindelige vurdering, foretages denne  

 omvurdering efter prisforholdene ved den senest forudgående almindelige  

 vurdering.
Værdien ved omvurderingen reguleres derefter efter reglerne  

 i vurderingslovens § 3 A.
 Forslaget, hvorefter prisforholdene pr. 1. januar 2002  

 lægges til grund ved omvurderingen pr. 1. januar 2003, indebærer,  

 at omvurdering efter den foreslåede bestemmelse også foretages  

 efter prisforholdene ved den senest forudgående almindelige vurdering,  

 nemlig vurderingen pr. 1. januar 2002. Værdien ved omvurderingen pr. 1.  

 januar 2003 reguleres herefter reglerne i § 11, stk. 5, i lov nr.  

 292 af 15. maj 2002 om ændring af vurderingsloven, skattestyrelsesloven  

 og andre skattelove (Forenkling og modernisering af vurderingsorganisationen  

 og vurderingsprocessen m.v.) om maskinel fremskrivning af grundværdien  

 under hensyn til den ændring i prisforholdene, der er sket siden den  

 almindelige vurdering pr. 1. januar 2002.
Til § 4 Stk. 1 skal ses i sammenhæng med de  

 ændringer i vurderingsloven og ejendomsskatteloven m.v., som blev  

 foretaget ved lov nr. 292 af 15. maj 2002. Som anført under  

 stk. 2 og 3 ændres vurderingsterminerne med virkning fra og med  

 2003. På den baggrund er ejendomsskattelovens § 26, stk. 2,  

 ændret med virkning fra og med skatteåret 2005, således at  

 grundværdierne i året to år før skatteåret  

 lægges til grund ved påligning af grundskyld.  

 Ejendomsskattelovens § 26, stk. 2, således som den er  

 affattet i lovbekendtgørelse nr. 876 af 20. september 2000,  

 gælder for skatteårene 2003 og 2004. Der er derfor  

 nødvendigt også at ændre denne bestemmelse, således  

 at de ændringer, der er beskrevet ovenfor under bemærkningerne  

 til § 1, nr. 1, også finder anvendelse for skatteårene 2003  

 og 2004.
 Ifølge stk. 2 lægges ejendommens  

 grundværdi pr. 1. januar 2003 til grund ved opgørelse af  

 ejendommens grundværdi efter § 1, stk. 2, nr. 1, for  

 skatteåret 2004.
Ifølge stk. 3 lægges ejendommens  

 grundværdi pr. 1. oktober 2003 tilsvarende til grund ved  

 fastlæggelse af grundværdien for skatteåret 2005.  

 Bestemmelserne skal ses på baggrund af de ændringer, som blev  

 foretaget af vurderingsloven ved lov nr. 292 af 15. maj 2002. Ved denne lov  

 blev vurderingsterminen flyttet fra 1. januar til 1. oktober i  

 vurderingsåret, jf. bemærkningerne foran til lovforslagets  

 § 3, stk. 4. Ved samme lov blev ejendomsskattelovens § 26,  

 stk. 2, ændret, således at det fra og med skatteåret  

 2005 gælder, at det er vurderingen i året to år før  

 skatteåret, som skal lægges til grund ved påligning af  

 grundskyld.
Den første vurdering efter de nye regler foretages den 1.  

 oktober 2003, således at denne vurdering lægges til grund for  

 skatteåret 2005. I vurderingsåret 2003 foretages ved den centrale  

 told- og skatteforvaltnings foranstaltning pr. 1. januar en maskinel  

 fremskreven ansættelse af grundværdien til beregning af  

 grundskyld for skatteåret 2004, jf. bemærkningerne foran til  

 lovforslagets § 3, stk. 4. Dette indebærer, at der i 2003 vil  

 foreligge to vurderinger, nemlig henholdsvis pr. 1. januar 2003 og 1. oktober  

 2003. Bestemmelserne her præciserer, hvilken af de to vurderinger, der  

 skal lægges til grund i de aktuelle skatteår.
Stk. 4 regulerer opkrævning af  

 grundskyld for skatteåret 2003. Efter de gældende regler i  

 ejendomsskattelovens § 27, stk. 1, opkræves grundskyld i to  

 eller flere lige store rater efter kommunalbestyrelsens nærmere  

 bestemmelse.
Af tidsmæssige grunde vil det ikke være muligt at  

 indregne eventuelle reguleringer som følge af ordningen i de  

 opkrævninger, der udsendes primo 2003. Det foreslås derfor, at  

 opkrævningerne udsendes uden hensyntagen til ordningen.
Eventuelle  

 ændringer for hele skatteåret reguleres derefter i  

 opkrævningerne for 2. halvår 2003. For at sikre mod den  

 situation, hvor pålignet grundskyld for 2. halvår 2003  

 undtagelsesvis vil kunne være mindre end nedsættelsen er det  

 fastsat, at den overskydende del af nedsættelsen udbetales den 1.  

 oktober 2003 til ejendommens ejer på dette tidspunkt.
Ifølge stk. 5 yder statskassen for  

 skatteåret 2003 et særligt tilskud til de kommuner og  

 amtskommuner, der lider et provenutab som følge af ordningen.
Der vil  

 blive fastsat nærmere regler om udformningen af kompensationsordningen.  

 Ordningen forventes tilrettelagt således, at de berørte kommuner  

 og amtskommuner på grundlag af beregningen af nedsættelser af  

 grundskyld for den enkelte ejendom indberetter den samlede nedsættelse  

 i kommunen eller amtskommunen for skatteåret 2003 til Indenrigs- og  

 Sundhedsministeriet, som herefter udbetaler et foreløbigt  

 kompensationsbeløb i 2. halvår 2003. Kommunerne og  

 amtskommunerne skal efter tilskudsårets udløb indsende en af  

 kommunens eller amtskommunens revision attesteret endelig opgørelse  

 over den samlede nedsættelse som følge af ordningen.
Herefter  

 foretages en eventuel efterregulering af de udbetalte  

 kompensationsbeløb.
Der foretages herefter ikke yderligere  

 efterregulering.
Kompensationsbeløbet til den enkelte  

 primærkommune beregnes på grundlag af kommunens  

 grundskyldpromille for 2002, dog højst 12 promille for  

 produktionsjord.
Herved sikres det, at kompensationsordningen ikke indeholder  

 et incitament til at hæve grundskyldpromillen.
Samtidig vil kommuner,  

 der nedsætter grundskyldpromillen, ikke som følge heraf modtage  

 mindre i kompensation.
Kompensationen til amtskommunerne beregnes på  

 grundlag af de i § 5 i lov om beskatning til kommunerne af faste  

 ejendomme fastsatte grundskyldpromiller på 10   dog kun 5,7 for  

 landbrugsjord m.v.
I stk. 6 fastsættes reguleringsprocenten  

 for 2003 til 7 pct.
Stigningen i det samlede kommunale udskrivningsgrundlag  

 fra 2002 til 2003 er i forbindelse med de kommunaløkonomiske  

 forhandlinger anslået til 4,0. Med tillæg af 3 pct. svarer det  

 til den fastsatte reguleringsprocent for 2003 på 7 pct.
Bestemmelsen i stk. 7 indebærer, at de  

 afgiftspligtige grundværdier, der indgår ved opgørelse af  

 det kommunale og amtskommunale beskatningsgrundlag for tilskudsåret  

 2003, jf. § 24 i lov om kommunal udligning og generelle tilskud til  

 kommuner og amtskommuner, opgøres uden den nedsættelse, der  

 følger af § 1, stk. 2, nr. 2, i lov om beskatning til  

 kommunerne af faste ejendomme.
Hermed sikres parallelitet mellem  

 skattesystemet og det kommunale tilskuds- og udligningssystem.
Efter  

 stk. 5 kompenseres kommunerne og amtskommunerne i 2003 af staten for  

 provenutabet som følge af den nedsættelse af de afgiftspligtige  

 grundværdier, der følger af den foreslåede § 1,  

 stk. 2, nr. 2, i lov om beskatning til kommunerne af faste ejendomme.  

 Bestemmelsen i stk. 7 indebærer således, at de enkelte  

 kommuner og amtskommuner for 2003 får beregnet tilskuds- og  

 udligningsbeløb uden hensyntagen til nedsættelsen af de  

 afgiftspligtige grundværdier.
Til gengæld får kommuner og  

 amtskommuner tilsvarende beregnet kompensationen ud fra det fulde provenutab,  

 dvs. uden fradrag for tilskud og udligning.
Denne ordning gælder alene  

 for 2003, idet de reducerede afgiftspligtige grundværdier fra og med  

 2004 automatisk indgår i tilskuds- og udligningsberegningen.
Bilag Lovforslaget sammenholdt med gældende lov Gældende formulering Lovforslaget § 1 I lov om beskatning til kommunerne af faste ejendomme, jf.  

 lovbekendtgørelse nr. 876 af 20. september 2000, som ændret  

 bl.a. ved § 5 i lov nr. 292 af 15. maj 2002 og senest ved § 17 i  

 lov nr. 409 af 6. juni 2002, foretages følgende ændringer:
§ 1.--- 1. § 1, stk. 2, affattes således:
 Stk. 2. Den kommunale grundskyld pålignes de  

 afgiftspligtige ejendomme med en bestemt promille af ejendommens  

 grundværdi efter fradrag for forbedringer, således som disse  

 beløb er fastsat ved de i ovennævnte lovs afsnit C og D  

 omhandlede ansættelser.
"Stk. 2. Den kommunale grundskyld pålignes de  

 afgiftspligtige ejendomme med en bestemt promille af den afgiftspligtige  

 grundværdi.
Ved den afgiftspligtige grundværdi forstås den  

 laveste af følgende værdier:
 1)	Ejendommens grundværdi efter fradrag for forbedringer,  

 således som disse beløb er fastsat ved de i afsnit C og D i lov  

 om vurdering af landets faste ejendomme omhandlede ansættelser, og  

 reduktion for fritagelser for grundskyld efter §§ 7 og 8.
 2)	Den afgiftspligtige grundværdi for ejendommen, der dannede  

 grundlag for påligningen af grundskyld det foregående  

 skatteår, forhøjet med en reguleringsprocent.
 1. Efter § 1, stk. 2, indsættes:
"Stk. 3. Reguleringsprocenten, jf. stk. 2, nr. 2,  

 opgøres som den skønnede stigning i det samlede kommunale  

 udskrivningsgrundlag for skatteåret tillagt 3 pct.
Den skønnede  

 stigning for udskrivningsgrundlaget fastsættes af finansministeren med  

 tilslutning fra Folketingets Finansudvalg.
Reguleringsprocenten kan  

 højst udgøre 7 pct.
 Stk. 4. For nye grunde som nævnt i stk. 2 og grunde  

 som nævnt i stk. 2, hvor der er sket ændring af ejendommens  

 areal, anvendelse eller planforhold, og hvor vurderingsmyndighederne har  

 foretaget en ansættelse efter vurderingslovens § 33, stk. 16,  

 17 eller 18, anvendes denne ansættelse efter fradrag for forbedringer  

 og reduktion for fritagelser for grundskyld som udgangspunkt for beregningen  

 af det afgiftspligtige grundlag efter stk. 2, nr. 2. Ved beregningen  

 fremskrives ansættelsen for det seneste år, hvor  

 grundværdien efter fradrag for forbedringer og reduktion for  

 fritagelser for grundskyld, jf. stk. 2, nr. 1, udgjorde den  

 afgiftspligtige grundværdi, til skatteårets niveau, med  

 reguleringsprocenten for de mellemliggende år, jf. stk. 3. 1. og  

 2. pkt. finder tilsvarende anvendelse, hvor en ejerlejligheds fordelingstal  

 ændres, og hvor vurderingsmyndighederne har foretaget en  

 ansættelse efter vurderingslovens § 33, stk. 16.
 Stk. 5. For afgiftspligtige grunde som nævnt i  

 stk. 2, hvor der er sket ændring af fradraget for forbedringer,  

 anvendes grundværdien med det ændrede fradrag for forbedringer  

 som udgangspunkt for beregningen af det afgiftspligtige grundlag efter  

 stk. 2, nr. 2. Ved beregningen fremskrives ansættelsen for det  

 seneste år, hvor grundværdien efter fradrag for forbedringer og  

 reduktion for fritagelser for grundskyld, jf. stk. 2, nr. 1, udgjorde  

 den afgiftspligtige grundværdi til skatteårets niveau, med  

 reguleringsprocenten for de mellemliggende år, jf. stk. 3.
Stk. 6. For afgiftspligtige grunde som nævnt i  

 stk. 2, hvor der er sket ændring af fritagelser for grundskyld  

 efter §§ 7 og 8, anvendes grundværdien med de ændrede  

 fritagelser som udgangspunkt for beregningen af det afgiftspligtige grundlag  

 efter stk. 2, nr. 2. Ved beregningen fremskrives ansættelsen for  

 det seneste år, hvor grundværdien efter fradrag for forbedringer  

 og reduktion for fritagelser for grundskyld, jf. stk. 2, nr. 1, udgjorde  

 den afgiftspligtige grundværdi til skatteårets niveau, med  

 reguleringsprocenten for de mellemliggende år, jf.  

 stk. 3." § 26.--- Stk. 2. Ansættelserne ved de i medfør af lov  

 om vurdering af landets faste ejendomme foretagne almindelige vurderinger og  

 omvurderinger, jf. lovens § 3, lægges til grund ved  

 skatteberegningen fra og med det første skatteår, der tager sin  

 begyndelse i det andet kalenderår, der følger efter det, i  

 hvilket vurderingen er foretaget.
 3. I § 26, stk. 2, ændres  

 "skatteberegningen" til: "opgørelsen af det  

 afgiftspligtige grundlag".
4. I § 26, stk. 2, indsættes efter  

 "foretaget": ", jf. dog § 1, stk. 2, nr.  

 2." § 2 I lov om vurdering af landets faste ejendomme, jf.  

 lovbekendtgørelse nr. 740 af 3. september 2002, foretages  

 følgende ændringer:
§ 3. Året efter den almindelige vurdering foretages der  

 omvurdering 1)	--- 2)	af ejendomme, ved hvilke der uden forandring af matrikelbetegnelsen  

 er sket arealændring som følge af arealoverførsel, for  

 så vidt ændringen har påviselig virkning på  

 ejendomsværdien eller grundværdien, 1. I § 3, stk. 1, nr. 2, udgår ", for  

 så vidt ændringen har påviselig virkning på  

 ejendomsværdien eller grundværdien".
3)	--- 4)	--- 5)	af ejendomme, ved hvilke der uden forandring af matrikelbetegnelsen  

 er sket arealændring som følge af arealoverførsel, for  

 så vidt ændringen har påviselig virkning på  

 ejendomsværdien eller grundværdien, 2. I § 3, stk. 1, nr. 4, udgår ", for  

 så vidt arealændringen har påviselig indvirkning på  

 ejendomsværdien eller grundværdien".
6)	af ejendomme, der som følge af offentlige foranstaltninger er  

 undergået værdiforringelse, og hvor der ved forlig eller kendelse  

 af vedkommende myndighed er tillagt ejeren erstatning herfor, samt ejendomme,  

 der overføres fra byzone eller sommerhusområde til  

 landzone, 3. § 3, stk. 1, nr. 6, affattes  

 således:
 "6)	af ejendomme, for hvilke ejendomsværdien eller  

 grundværdien må antages at være steget eller faldet som  

 følge af ændrede planforhold, bortset fra ejendomme, der er  

 omfattet af § 4 A,".
7)	--- 8)	--- 9)	--- 10)	af ejendomme, der har ændret anvendelse.
 4. I § 3, stk. 1, nr. 10, ændres  

 "anvendelse." til: "anvendelse,".
Stk. 2- 4. --- 5. I § 3, stk. 1, indsættes som nr.  

 11:
 11)	af ejerlejligheder, hvis fordelingstal er  

 ændret.".
Stk. 14. Hvor der på en ejendom omfattet af  

 ejendomsværdiskattelovens § 4, nr. 1-10, er foretaget frasalg  

 eller tilkøb af et areal til ejendommen, og hvis denne ændring  

 ikke er omfattet af 2001-vurderingen, foretages ved den almindelige vurdering  

 eller omvurderingen efter § 3 en ansættelse af  

 ejendomsværdien inkl. det ændrede grundareal på samme  

 niveau som 2001-vurderingen.
Stk. 12, 2. og 3. pkt., finder tilsvarende  

 anvendelse.
 6. I § 33, stk. 14, ændres "foretaget  

 frasalg eller tilkøb af et areal til ejendommen" til: "sket  

 ændring af ejendommens areal".
 7. § 33, stk. 15, affattes således:
Stk. 15. Hvis en ejendom omfattet af  

 ejendomsværdiskattelovens § 4, nr. 1-10, har ændret  

 anvendelse og denne ændrede anvendelse ikke er omfattet af  

 2001-vurderingen, foretages ved den almindelige vurdering eller omvurderingen  

 efter § 3 en ansættelse af ejendomsværdien inkl. fordelinger  

 af denne efter den ændrede anvendelse på samme niveau som  

 2001-vurderingen.
Hvis ejeren af ejendommen både før og efter  

 den ændrede anvendelse har beboet ejendommen, foretages  

 ansættelsen dog først ved den almindelige vurdering eller  

 omvurderingen efter § 3 i året efter, at denne ejer har overdraget  

 ejendommen til en ny ejer.
Stk. 12, 2. og 3. pkt., finder tilsvarende  

 anvendelse.
"Stk. 15. Hvis en ejendom, der er omfattet af  

 ejendomsværdiskattelovens § 4, nr. 1-10, har ændret  

 anvendelse eller planforhold og denne ændrede anvendelse m.v. ikke er  

 omfattet af 2001-vurderingen, foretages ved den almindelige vurdering eller  

 omvurderingen efter § 3 en ansættelse af ejendomsværdien  

 inkl. fordelinger af denne efter den ændrede anvendelse m.v. på  

 samme niveau som 2001 vurderingen.
Hvis ejeren af ejendommen både  

 før og efter den ændrede anvendelse m.v. har beboet ejendommen,  

 har denne ansættelse dog først virkning fra og med året  

 efter, at denne ejer har overdraget ejendommen til en ny ejer.  

 Skattestyrelseslovens regler om klage over vurderingen finder tilsvarende  

 anvendelse ved behandlingen af en klage fra den nye ejer over denne  

 ansættelse, dog at klage skal være indgivet senest den 1. juli i  

 det år, fra hvilken ansættelsen får virkning.
Stk. 12,  

 2. og 3. pkt., finder tilsvarende anvendelse." 8. I § 33 indsættes som stk. 16, 17 og  

 18:
"Stk. 16. Hvor der på en ejendom omfattet af  

 pligten til at betale grundskyld, jf. kapitel 1 i lov om beskatning til  

 kommunerne af faste ejendomme, er sket ændring af ejendommens areal, og  

 denne ændring ikke er omfattet af den grundværdi, der danner  

 grundlag for fastsættelsen af beregningsgrundlaget for grundskylden,  

 jf. nævnte lovs § 1, stk. 2, nr. 2, foretages ved den  

 almindelige vurdering eller omvurderingen efter § 3 en yderligere  

 ansættelse af grundværdien.
Denne ansættelse omfatter  

 grunden efter arealændringen og foretages på det niveau, som  

 gælder for vurderinger det seneste år, hvor grundværdien  

 efter fradrag for forbedringer og reduktion for fritagelser for grundskyld,  

 jf. nævnte lovs stk. 2, nr. 1, udgjorde den afgiftspligtige  

 grundværdi. 1. og 2. pkt. finder tilsvarende anvendelse, hvis en  

 ejerlejligheds fordelingstal ændres.
Stk. 17. Hvis en ejendom omfattet af pligten til at betale  

 grundskyld, jf. reglerne i kapitel 1 i lov om beskatning til kommunerne af  

 faste ejendomme, har ændret anvendelse eller planforhold, og denne  

 ændrede anvendelse m.v. ikke er omfattet af den grundværdi, der  

 danner grundlag for fastsættelsen af beregningsgrundlaget for  

 grundskylden, jf. nævnte lovs § 1, stk. 2, nr. 2, foretages  

 ved den almindelige vurdering eller omvurderingen efter § 3 en  

 yderligere ansættelse af grundværdien.
Denne ansættelse  

 omfatter grunden efter den ændrede anvendelse m.v. og foretages  

 på det niveau, som gælder for vurderinger det seneste år,  

 hvor grundværdien efter fradrag for forbedringer og reduktion for  

 fritagelser for grundskyld, jf. nævnte lovs stk. 2, nr. 1,  

 udgjorde den afgiftspligtige grundværdi.
