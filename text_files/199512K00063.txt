Nr LSF 63 Forslag til Lov om Dansk Eksportkreditfond m.v.
Fremsat af erhvervsministeren (Mimi Jakobsen) den 8. november 1995 Vedtaget ved tredjebehandling den 14. december 1995 Lov nr. 1070 af 20/12/1995 Formål § 1. Der oprettes en Dansk Eksportkreditfond (EKF).  

 Eksportkreditfondens formål er at sikre dansk eksport internationalt  

 konkurrencedygtige vilkår med hensyn til dækning af ekstraordinære risici for  

 tab i forbindelse med eksport, herunder af skibe, og at forestå formidlingen  

 af statslig bistand i forbindelse med finansieringen heraf.
Fonden har  

 tilsvarende formål, for så vidt angår salg af skibe, der bygges på danske  

 skibsværfter for danske redere.
Fondens oprettelse og kompetence § 2. Eksportkreditfonden, der er en selvstændigt regnskabspligtig  

 enhed under Erhvervsministeriet, bestyres af erhvervsministeren.
 Stk. 2. Eksportkreditfonden oprettes på grundlag af de rettigheder  

 og forpligtelser, herunder egenkapital og hensættelser, der fra 1. maj 1992  

 er opbygget i Danmarks Erhvervsfond ved dennes drift i medfør af lov nr. 185  

 af 23. marts 1992 om eksportkredit, herunder statslige kapitalindskud.
 Stk. 3. Eksportkreditfonden kan med Finansudvalgets godkendelse  

 overtage andre porteføljer på områder, som omfattes af fondens formål,  

 såfremt overtagelsen ikke belaster fondens egenkapital.
 Stk. 4. Eksportkreditfonden kan med Finansudvalgets godkendelse  

 oprette datterselskaber eller erhverve ejerandele i eller deltage som  

 långiver eller garant i selskaber, institutioner eller fonde, når det tjener  

 til opfyldelse af Eksportkreditfondens formål.
 Stk. 5. Erhvervsministeren kan bestemme, at Eksportkreditfondens  

 administration henlægges til en styrelse under Erhvervsministeriet.  

 Omkostninger i forbindelse med Eksportkreditfondens administration og drift  

 afholdes af fonden.
 Stk. 6. Eksportkreditfondens administration er inden for de af  

 erhvervsministeren fastlagte retningslinjer ansvarlig for fondens økonomi og  

 forestår fondens daglige drift, herunder gennemførelsen af de i medfør af § 3  

 af Eksportkreditudvalget trufne afgørelser, samt repræsenterer  

 Eksportkreditfonden nationalt og internationalt.
Eksportkreditudvalget § 3. Der nedsættes et Eksportkreditudvalg til at fastlægge rammer  

 og principper for Eksportkreditfondens produkt-, risiko- og præmiepolitik og  

 til at træffe konkrete afgørelser vedrørende risikoaccept og bistand til  

 finansiering, herunder til at fastlægge rammerne for administrationens  

 stillingtagen i denne henseende.
 Stk. 2. Eksportkreditudvalget træffer sine afgørelser med  

 kvalificeret flertal inden for de af erhvervsministeren fastlagte  

 retningslinjer samt under overholdelse af de rammer, som Eksportkreditfondens  

 økonomi til enhver tid sætter, og af de rammer, som følger af de  

 internationale forpligtelser m.v., som Danmark har påtaget sig.
Stk. 3. Eksportkreditudvalget består af en formand og 10  

 medlemmer, der udpeges af erhvervsministeren for fire år ad gangen. 2  

 medlemmer, der har praktisk viden om og erfaring vedrørende eksport og  

 eksportfinansiering, udpeges efter indstilling fra Arkitekt- og  

 Ingeniørrådet, Dansk Industri, Entreprenørforeningen, Handelskammeret,  

 Håndværksrådet og Landbrugsraadet i fællesskab. 1 medlem, der har praktisk  

 viden om og erfaring vedrørende salg og finansiering af nybyggede skibe,  

 udpeges efter indstilling fra Skibsværftsforeningen. 6 medlemmer udpeges  

 efter indstilling fra henholdsvis Arbejderbevægelsens Erhvervsråd,  

 CO-Industri, Danmarks Nationalbank, Finansministeriet,  

 Industrialiseringsfonden for Udviklingslandene og andre fonde, der  

 administreres af Industrialiseringsfonden for Udviklingslandene i fællesskab,  

 samt fra Udenrigsministeriet.
Genudpegning kan finde sted.
Der udpeges  

 suppleanter for medlemmerne.
Stk. 4. Eksportkreditudvalgets afgørelser kan ikke indbringes for  

 anden administrativ myndighed.
Udvalget kan selv beslutte at henskyde  

 afgørelser, som er af principiel betydning eller indebærer forpligtelser ud  

 over Eksportkreditfondens økonomiske rammer, til erhvervsministerens  

 afgørelse.
Afgørelser truffet af fondens administration i medfør af  

 bemyndigelse fra Eksportkreditudvalget kan forlanges forelagt dette.  

 Erhvervsministeren fastsætter nærmere regler herom.
 Stk. 5. Erhvervsministeren fastsætter Eksportkreditudvalgets  

 forretningsorden.
 Stk. 6. Beretning vedrørende Eksportkreditudvalgets virksomhed  

 indeholdes i Eksportkreditfondens årlige beretning og regnskab.
 Stk. 7. Sekretariatsopgaver for Eksportkreditudvalget udføres af  

 Eksportkreditfondens administration.
Eksportfremmerådet § 4. Eksportfremmerådet drøfter principielle spørgsmål på  

 eksportkreditområdet.
Rådet skal løbende holdes orienteret om  

 Eksportkreditfondens aktivitet og økonomi og skal udtale sig om principperne  

 for fondens produkt-, risiko- og præmiepolitik.
Eksportfremmerådet kan  

 fremsætte forslag over for Eksportkreditudvalget.
Eksportkreditfondens økonomi § 5. Eksportkreditfondens egenkapital skal til stadighed være af  

 en sådan størrelse, at den sammen med hensættelserne udgør et forsvarligt  

 grundlag for fondens forpligtelser og aktivitet.
 Stk. 2. Eksportkreditfondens indtægter og udgifter skal balancere  

 på længere sigt under hensyntagen til den internationale konkurrencesituation  

 og særlige handelspolitiske hensyn.
 Stk. 3. Under hensyn til stk. 1 og 2 reguleres  

 Eksportkreditfondens egenkapital ved tilførsel af yderligere statslige  

 kapitalindskud som led i en samlet erhvervspolitisk prioritering eller ved  

 tilbageførsel af midler fra egenkapitalen til statskassen i det omfang, hvori  

 dette kan ske uden at begrænse fondens fremtidige virksomhed.
 Stk. 4. Hensættelser til imødegåelse af forventede fremtidige tab  

 foretages ud fra en forsigtig, realistisk vurdering af tabsrisikoen.
 Stk. 5. Eksportkreditfondens mellemregning med statskassen  

 forrentes med sædvanlig markedsrente.
 Stk. 6. For Eksportkreditfondens ydelser kan der opkræves betaling  

 i form af risikopræmie, gebyr eller lignende.
 Stk. 7. Eksportkreditfonden hæfter med sin egenkapital og  

 hensættelser for forpligtelser, der er indgået af Eksportkreditfonden samt af  

 Danmarks Erhvervsfond fra den 1. maj 1992. Er egenkapital og hensættelser  

 ikke tilstrækkelige til at dække forpligtelserne, hæfter den danske stat.  

 Tilsvarende gælder porteføljer, der måtte være overtaget i medfør af § 2,  

 stk. 3.
 Stk. 8. Med henblik på styring af risikoen såvel på porteføljen af  

 forpligtelser som på udestående fordringer anvender Eksportkreditfonden  

 sådanne midler og fremgangsmåder til at minimere risiko eller tab, som er  

 almindeligt brugt af tilsvarende finansielle institutioner.
 Stk. 9. Eksportkreditfonden kan mod særskilt vederlag yde  

 eksportvirksomheder m.fl. særlige tjenester med hensyn til administration,  

 inddrivelse eller overtagelse af disses udestående fordringer på udlandet.
Stk. 10. Eksportkreditfonden aflægger årligt en beretning og et  

 regnskab.
Regnskabsåret er kalenderåret.
Eksportkreditfonden offentliggør  

 periodiske meddelelser vedrørende økonomien.
Rammer for risikodækning § 6. Eksportkreditfonden kan i sin virksomhed anvende  

 dækningsformer svarende til de i markedet anerkendte forsikrings- og  

 garantiprodukter og herudover tilbyde sådanne dækningsformer, som er  

 nødvendige for at opfylde fondens formål.
Risikodækning kan ydes i danske  

 kroner samt i andre valutaer, der i almindelighed anvendes ved afvikling af  

 internationale betalinger.
 Stk. 2. Eksportkreditfonden kan yde dækning over for individuelle  

 virksomheder, pengeinstitutter, forsikringsselskaber eller andre, som direkte  

 eller indirekte påtager sig eller forsikrer en risiko, der står i forbindelse  

 med gennemførelsen af dansk eksport.
 Stk. 3. Såvel politiske som kommercielle risici kan dækkes, dog  

 kun i det omfang, hvori det private kommercielle forsikrings- og  

 kapitalmarked ikke normalt påtager sig risici af den pågældende art og  

 omfang.
Rammer for støtte til finansiering § 7. Eksportkreditfonden kan formidle statslig bistand til  

 eksportfinansiering i form af rentestøtte, ydelse af tilskud eller på anden  

 vis i overensstemmelse med støtteprogrammer, som Eksportkreditudvalget  

 etablerer efter erhvervsministerens anmodning eller med dennes godkendelse.
Stk. 2. Som et alternativ til statslig rentestøtte efter stk. 1,  

 men med samme formål, kan Eksportkreditfonden selv stille finansiering til  

 rådighed eller opkøbe og videresælge obligationer på grundlag af optagelse af  

 lån på det nationale eller internationale lånemarked.
Optagelse af lån skal  

 ske med Finansudvalgets godkendelse.
Særligt om skibe § 8. Risikodækning samt bistand til finansiering i forbindelse med  

 salg af skibe, der bygges ved dansk værft til udenlandske eller danske  

 redere, ydes i overensstemmelse med §§ 6 og 7. Særlige støtteprogrammer kan i  

 medfør af § 7 etableres af Eksportkreditudvalget efter erhvervsministerens  

 anmodning og med Finansudvalgets godkendelse, såfremt det må anses for  

 nødvendigt for at sikre danske værfter lige internationale konkurrencevilkår,  

 for så vidt angår salg af skibe.
Retningslinjer for Eksportkreditfondens virksomhed § 9. Erhvervsministeren fastsætter efter indhentet udtalelse fra  

 Eksportkreditudvalget og Eksportfremmerådet generelle retningslinjer for  

 Eksportkreditfondens virksomhed.
 Stk. 2. Erhvervsministeren kan i øvrigt udstede de med henblik på  

 lovens gennemførelse fornødne bekendtgørelser, herunder om særlige programmer  

 for støtte til finansiering.
 Stk. 3. Erhvervsministeren kan fastsætte de bestemmelser, der er  

 nødvendige for at gennemføre EU-direktiver eller internationale aftaler om  

 eksportkreditforsikring.
Kongeriget Danmarks Hypotekbank og Finansforvaltnings adgang til at inddrive fordringer ved lønindeholdelse § 10. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive  

 tilgodehavender, som Eksportkreditfonden i forbindelse med indfrielser,  

 erstatningsudbetalinger eller lignende måtte få hos individuelle personer her  

 i landet, efter reglerne for inddrivelse af personlige skatter i  

 kildeskatteloven.
Stk. 2. Erhvervsministeren kan fastsætte nærmere regler for  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab, en forening, en selvejende  

 institution, en fond eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
Lovens ikrafttræden § 11. Erhvervsministeren fastsætter tidspunktet for lovens  

 ikrafttræden.
Samtidig ophæves lov nr. 185 af 23. marts 1992 om  

 eksportkredit, jf. dog stk. 2-7.
Stk. 2. Ansøgninger om rentestøtte i henhold til § 1, stk. 2, jf.  

 § 4 a, i lov nr. 185 af 23. marts 1992 om eksportkredit, som senest ændret  

 ved lov nr. 1092 af 22. december 1993, kan færdigbehandles efter de hidtil  

 gældende regler.
Det i § 3 omhandlede Eksportkreditudvalg træffer de fornødne  

 beslutninger.
Stk. 3. De garantier og kautioner, der forud for 1. maj 1992 er  

 ydet i henhold til tidligere lovgivning om eksportkredit samt § 7 i lov om  

 internationalt udviklingssamarbejde, forbliver gældende, indtil de ophører  

 efter deres eget indhold eller bringes til ophør ved opsigelse eller aftale.  

 Danmarks Erhvervsfond hæfter for disse forpligtelser.
Tilsvarende gælder  

 forpligtelser i forbindelse med policer, som i medfør af § 10, stk. 2, i lov  

 nr. 185 af 23. marts 1992 om eksportkredit er overdraget til det ved samme  

 lovs § 10, stk. 1, stiftede forsikringsaktieselskab.
Er fondens midler ikke  

 tilstrækkelige, hæfter staten.
Stk. 4. Eksportkreditfondens administration forestår afviklingen  

 af de i stk. 2 nævnte ansøgninger og i stk. 3 nævnte forpligtelser samt  

 udestående fordringer i forbindelse hermed.
I forbindelse med afviklingen  

 finder nærværende lovs § 5, stk. 6 og 9, samt § 10 anvendelse.
 Stk. 5. Erhvervsministeren, der bestyrer Danmarks Erhvervsfond,  

 kan fastsætte nærmere retningslinjer for administrationen af de i stk. 2 og 3  

 nævnte afviklingsområder.
Stk. 6. Erhvervsministeren bemyndiges til på statens vegne at  

 sælge aktierne i det i henhold til lov nr. 185 af 23. marts 1992 om  

 eksportkredit stiftede forsikringsaktieselskab.
Sagsakterne vedrørende dette  

 salg er undtaget fra aktindsigt i henhold til lov om offentlighed i  

 forvaltningen.
Stk. 7. For statstjenestemænd, der var ansat i styrelsen  

 Eksportkreditrådet, og som frivilligt lod sig udlåne til det i henhold til  

 lov nr. 185 af 23. marts 1992 om eksportkredit stiftede  

 forsikringsaktieselskab, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for tiden efter skæringsdatoen for selskabets overtagelse af driften.  

 Pensionsbidragets størrelse fastsættes af finansministeren.
 § 12. I lov om stempelafgift, jf. lovbekendtgørelse nr. 741 af 4.  

 september 1995, foretages følgender ændringer:
 1. § 62, stk. 2, affattes således:
»Stk. 2. Stempelfri er dokumenter om garantistillelse for  

 ekstraordinære eksportkreditrisici, der efter lov om Dansk Eksportkreditfond  

 ydes mod tab i forbindelse med dansk eksport, samt kautioner og garantier,  

 der ydes af Udenrigsministeriet efter § 8 i lov om internationalt  

 udviklingssamarbejde.
Andre dokumenter, der oprettes i forbindelse med  

 eksportkredit m.v., stemples efter lovens almindelige regler.« 2. § 62, stk. 4, affattes således:
»Stk. 4. Stempelfri er låne- og kautionsdokumenter, der  

 udstedes til Danmarks Skibskreditfond, Aktieselskabet Dansk Skibsfinansiering  

 og pengeinstitutter i forbindelse med finansieringen af skibe, der bygges på  

 danske skibsværfter.« 3. I § 62, stk. 7, 1. pkt., ændres »og 13« til:  

 »og 13, samt stk. 2 og 4«.
 § 13. Lov nr. 813 af 19. december 1989 om garanti til  

 vindmøllebranchens garantiselskab ophæves.
 Stk. 2. De garantier, der er ydet i medfør af loven, forbliver  

 gældende, indtil de ophører efter deres eget indhold eller bringes til ophør  

 ved opsigelse eller ved aftale.
 § 14. I lov om forsikringsvirksomhed, jf. lovbekendtgørelse nr.  

 963 af 29. november 1994, som ændret ved lov nr. 369 af 14. juni 1995,  

 foretages følgende ændring:
 1. I § 2, stk. 1, nr. 7, ændres »A/S.« til:  

 »A/S;», og som nr. 8 indsættes:
»8) genforsikring i henhold til lov om Dansk Eksportkreditfond af  

 ekstraordinære risici i forbindelse med eksport.« § 15. Loven gælder ikke for Grønland, men kan, hvad angår  

 risikodækning samt bistand til eksportfinansiering ved salg af skibe, ved  

 kongelig anordning sættes i kraft for Grønland med de afvigelser, som  

 Grønlands særlige forhold tilsiger.
 Stk. 2. Lov nr. 145 af 21. april 1965 om Danmarks Erhvervsfond  

 ophæves på Færøerne.
Oprindeligt fremsat forslag Formål § 1. Der oprettes en Dansk Eksportkreditfond (EKF).  

 Eksportkreditfondens formål er at sikre dansk eksport internationalt  

 konkurrencedygtige vilkår med hensyn til dækning af ekstraordinære risici for  

 tab i forbindelse med eksport, herunder af skibe, og at forestå formidlingen  

 af statslig bistand i forbindelse med finansieringen heraf.
Fonden har  

 tilsvarende formål for så vidt angår salg af skibe, der bygges på danske  

 skibsværfter for danske redere.
Fondens oprettelse og kompetence § 2. Eksportkreditfonden, der er en selvstændigt regnskabspligtig  

 enhed under Erhvervsministeriet, bestyres af erhvervsministeren.
 Stk. 2. Eksportkreditfonden oprettes på grundlag af de rettigheder  

 og forpligtelser, herunder egenkapital og hensættelser, der fra 1. maj 1992  

 er opbygget i Danmarks Erhvervsfond ved dennes drift i medfør af lov nr. 185  

 af 23. marts 1992 om eksportkredit, herunder statslige kapitalindskud.
 Stk. 3. Eksportkreditfonden kan med Finansudvalgets godkendelse  

 overtage andre porteføljer på områder, som omfattes af fondens formål,  

 såfremt overtagelsen ikke belaster fondens egenkapital.
 Stk. 4. Eksportkreditfonden kan med Finansudvalgets godkendelse  

 oprette datterselskaber eller erhverve ejerandele i eller deltage som  

 långiver eller garant i selskaber, institutioner eller fonde, når det tjener  

 til opfyldelse af Eksportkreditfondens formål.
 Stk. 5. Erhvervsministeren kan bestemme, at Eksportkreditfondens  

 administration henlægges til en styrelse under Erhvervsministeriet.  

 Omkostninger i forbindelse med Eksportkreditfondens administration og drift  

 afholdes af fonden.
 Stk. 6. Eksportkreditfondens administration er inden for de af  

 erhvervsministeren fastlagte retningslinier ansvarlig for fondens økonomi og  

 forestår fondens daglige drift, herunder gennemførelsen af de i medfør af § 3  

 af Eksportkreditudvalget trufne afgørelser, samt repræsenterer  

 Eksportkreditfonden nationalt og internationalt.
Eksportkreditudvalget § 3. Der nedsættes et Eksportkreditudvalg til at fastlægge rammer  

 og principper for Eksportkreditfondens produkt-, risiko- og præmiepolitik og  

 til at træffe konkrete afgørelser vedrørende risikoaccept og bistand til  

 finansiering, herunder til at fastlægge rammerne for administrationens  

 stillingtagen i denne henseende.
 Stk. 2. Eksportkreditudvalget træffer sine afgørelser med  

 kvalificeret flertal inden for de af erhvervsministeren fastlagte  

 retningslinier samt under overholdelse af de rammer, som Eksportkreditfondens  

 økonomi til enhver tid sætter, og af de rammer, som følger af de  

 internationale forpligtelser m.v., som Danmark har påtaget sig.
Stk. 3. Eksportkreditudvalget består af en formand og 10  

 medlemmer, der udpeges af erhvervsministeren for fire år ad gangen. 2  

 medlemmer, der har praktisk viden om og erfaring vedrørende eksport og  

 eksportfinansiering, udpeges efter indstilling fra Arkitekt- og  

 Ingeniørrådet, Dansk Industri, Entreprenørforeningen, Handelskammeret,  

 Håndværksrådet og Landbrugsraadet i fællesskab. 1 medlem, der har praktisk  

 viden om og erfaring vedrørende salg og finansiering af nybyggede skibe,  

 udpeges efter indstilling fra Skibsværftsforeningen. 6 medlemmer udpeges  

 efter indstilling fra henholdsvis Arbejderbevægelsens Erhvervsråd,  

 CO-Industri, Danmarks Nationalbank, Finansministeriet,  

 Industrialiseringsfonden for Udviklingslandene og andre fonde, der  

 administreres af Industrialiseringsfonden for Udviklingslandene i fællesskab,  

 samt fra Udenrigsministeriet.
Genudpegning kan finde sted.
Der udpeges  

 suppleanter for medlemmerne.
Stk. 4. Eksportkreditudvalgets afgørelser kan ikke indbringes for  

 anden administrativ myndighed.
Udvalget kan selv beslutte at henskyde  

 afgørelser, som er af principiel betydning eller indebærer forpligtelser  

 udover Eksportkreditfondens økonomiske rammer, til erhvervsministerens  

 afgørelse.
Afgørelser truffet af fondens administration i medfør af  

 bemyndigelse fra Eksportkreditudvalget kan forlanges forelagt dette.  

 Erhvervsministeren fastsætter nærmere regler herom.
 Stk. 5. Erhvervsministeren fastsætter Eksportkreditudvalgets  

 forretningsorden.
 Stk. 6. Beretning vedrørende Eksportkreditudvalgets virksomhed  

 indeholdes i Eksportkreditfondens årlige beretning og regnskab.
 Stk. 7. Sekretariatsopgaver for Eksportkreditudvalget udføres af  

 Eksportkreditfondens administration.
Eksportfremmerådet § 4. Eksportfremmerådet drøfter principielle spørgsmål på  

 eksportkreditområdet.
Rådet skal løbende holdes orienteret om  

 Eksportkreditfondens aktivitet og økonomi og skal udtale sig om principperne  

 for fondens produkt-, risiko- og præmiepolitik.
Eksportfremmerådet kan  

 fremsætte forslag over for Eksportkreditudvalget.
Eksportkreditfondens økonomi § 5. Eksportkreditfondens egenkapital skal til stadighed være af  

 en sådan størrelse, at den sammen med hensættelserne udgør et forsvarligt  

 grundlag for fondens forpligtelser og aktivitet.
 Stk. 2. Eksportkreditfondens indtægter og udgifter skal balancere  

 på længere sigt under hensyntagen til den internationale konkurrencesituation  

 og særlige handelspolitiske hensyn.
 Stk. 3. Under hensyn til stk. 1 og 2 reguleres  

 Eksportkreditfondens egenkapital ved tilførsel af yderligere statslige  

 kapitalindskud som led i en samlet erhvervspolitisk prioritering eller ved  

 tilbageførsel af midler fra egenkapitalen til statskassen i det omfang, hvori  

 dette kan ske uden at begrænse fondens fremtidige virksomhed.
 Stk. 4. Hensættelser til imødegåelse af forventede fremtidige tab  

 foretages ud fra en forsigtig, realistisk vurdering af tabsrisikoen.
 Stk. 5. Eksportkreditfondens mellemregning med statskassen  

 forrentes med sædvanlig markedsrente.
 Stk. 6. For Eksportkreditfondens ydelser kan der opkræves betaling  

 i form af risikopræmie, gebyr eller lignende.
 Stk. 7. Eksportkreditfonden hæfter med sin egenkapital og  

 hensættelser for forpligtelser, der er indgået af Eksportkreditfonden samt af  

 Danmarks Erhvervsfond fra den 1. maj 1992. Er egenkapital og hensættelser  

 ikke tilstrækkelige til at dække forpligtelserne, hæfter den danske stat.  

 Tilsvarende gælder porteføljer, der måtte være overtaget i medfør af § 2,  

 stk. 3.
 Stk. 8. Med henblik på styring af risikoen såvel på porteføljen af  

 forpligtelser som på udestående fordringer anvender Eksportkreditfonden  

 sådanne midler og fremgangsmåder til at minimere risiko eller tab, som er  

 almindeligt brugte af tilsvarende finansielle institutioner.
 Stk. 9. Eksportkreditfonden kan mod særskilt vederlag yde  

 eksportvirksomheder m.fl. særlige tjenester med hensyn til administration,  

 inddrivelse eller overtagelse af disses udestående fordringer på udlandet.
Stk. 10. Eksportkreditfonden aflægger årligt en beretning og et  

 regnskab.
Regnskabsåret er kalenderåret.
Eksportkreditfonden offentliggør  

 periodiske meddelelser vedrørende økonomien.
Rammer for risikodækning § 6. Eksportkreditfonden kan i sin virksomhed anvende  

 dækningsformer svarende til de i markedet anerkendte forsikrings- og  

 garantiprodukter og herudover tilbyde sådanne dækningsformer, som er  

 nødvendige for at opfylde fondens formål.
Risikodækning kan ydes i danske  

 kroner samt i andre valutaer, der i almindelighed anvendes ved afvikling af  

 internationale betalinger.
 Stk. 2. Eksportkreditfonden kan yde dækning over for individuelle  

 virksomheder, pengeinstitutter, forsikringsselskaber eller andre, som direkte  

 eller indirekte påtager sig eller forsikrer en risiko, der står i forbindelse  

 med gennemførelsen af dansk eksport.
 Stk. 3. Såvel politiske som kommercielle risici kan dækkes, dog  

 kun i det omfang, hvori det private, kommercielle forsikrings- og  

 kapitalmarked ikke normalt påtager sig risici af den pågældende art og  

 omfang.
Rammer for støtte til finansiering § 7. Eksportkreditfonden kan formidle statslig bistand til  

 eksportfinansiering i form af rentestøtte, ydelse af tilskud eller på anden  

 vis i overensstemmelse med støtteprogrammer, som Eksportkreditudvalget  

 etablerer efter erhvervsministerens anmodning eller med dennes godkendelse.
Stk. 2. Som et alternativ til statslig rentestøtte efter stk. 1,  

 men med samme formål, kan Eksportkreditfonden selv stille finansiering til  

 rådighed eller opkøbe og videresælge obligationer på grundlag af optagelse af  

 lån på det nationale eller internationale lånemarked.
Optagelse af lån skal  

 ske med Finansudvalgets godkendelse.
Særligt om skibe § 8. Risikodækning samt bistand til finansiering i forbindelse med  

 salg af skibe, der bygges ved dansk værft til udenlandske eller danske  

 redere, ydes i overensstemmelse med §§ 6 og 7. Særlige støtteprogrammer kan i  

 medfør af § 7 etableres af Eksportkreditudvalget efter erhvervsministerens  

 anmodning og med Finansudvalgets tilslutning, såfremt det må anses for  

 nødvendigt for at sikre danske værfter lige internationale konkurrencevilkår  

 for så vidt angår salg af skibe.
Retningslinier for Eksportkreditfondens virksomhed § 9. Erhvervsministeren fastsætter efter indhentet udtalelse fra  

 Eksportkreditudvalget og Eksportfremmerådet generelle retningslinier for  

 Eksportkreditfondens virksomhed.
 Stk. 2. Erhvervsministeren kan i øvrigt udstede de med henblik på  

 lovens gennemførelse fornødne bekendtgørelser, herunder om særlige programmer  

 for støtte til finansiering.
 Stk. 3. Erhvervsministeren kan fastsætte de bestemmelser, der er  

 nødvendige for at gennemføre EU-direktiver eller internationale aftaler om  

 eksportkreditforsikring.
Kongeriget Danmarks Hypotekbank og Finansforvaltnings adgang til at inddrive fordringer ved lønindeholdelse § 10. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive  

 tilgodehavender, som Eksportkreditfonden i forbindelse med indfrielser,  

 erstatningsudbetalinger eller lignende måtte få hos individuelle personer her  

 i landet, efter reglerne for inddrivelse af personlige skatter i  

 kildeskatteloven.
Stk. 2. Erhvervsministeren kan fastsætte nærmere regler for  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab, en forening, en selvejende  

 institution, en fond eller lignende, kan der pålægges den juridiske person  

 som sådan bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
Lovens ikrafttræden § 11. Erhvervsministeren fastsætter tidspunktet for lovens  

 ikrafttræden.
Samtidig ophæves lov nr. 185 af 23. marts 1992 om  

 eksportkredit, jf. dog stk. 2-7.
Stk. 2. Ansøgninger om rentestøtte i henhold til § 1, stk. 2, jf.  

 § 4 a, i lov nr. 185 af 23. marts 1992 om eksportkredit, som senest ændret  

 ved lov nr. 1092 af 22. december 1993, kan færdigbehandles efter de hidtil  

 gældende regler.
Det i § 3 omhandlede Eksportkreditudvalg træffer de fornødne  

 beslutninger.
Stk. 3. De garantier og kautioner, der forud for 1. maj 1992 er  

 ydet i henhold til tidligere lovgivning om eksportkredit samt § 7 i lov om  

 internationalt udviklingssamarbejde, forbliver gældende, indtil de ophører  

 efter deres eget indhold eller bringes til ophør ved opsigelse eller aftale.  

 Danmarks Erhvervsfond hæfter for disse forpligtelser.
Tilsvarende gælder  

 forpligtelser i forbindelse med policer, som i medfør af § 10, stk. 2, i lov  

 nr. 185 af 23. marts 1992 om eksportkredit er overdraget til det ved samme  

 lovs § 10, stk. 1, stiftede forsikringsaktieselskab.
Er fondens midler ikke  

 tilstrækkelige, hæfter staten.
Stk. 4. Eksportkreditfondens administration forestår afviklingen  

 af de i stk. 2 nævnte ansøgninger og i stk. 3 nævnte forpligtelser samt  

 udestående fordringer i forbindelse hermed.
I forbindelse med afviklingen  

 finder nærværende lovs § 5, stk. 6 og 9, samt § 10 anvendelse.
 Stk. 5. Erhvervsministeren, der bestyrer Danmarks Erhvervsfond,  

 kan fastsætte nærmere retningslinier for administrationen af de i stk. 2 og 3  

 nævnte afviklingsområder.
Stk. 6. Erhvervsministeren bemyndiges til på statens vegne at  

 sælge aktierne i det i henhold til lov nr. 185 af 23. marts 1992 om  

 eksportkredit stiftede forsikringsaktieselskab.
Sagsakterne vedrørende dette  

 salg er undtaget fra aktindsigt i henhold til lov om offentlighed i  

 forvaltningen.
Stk. 7. For statstjenestemænd, der var ansat i styrelsen  

 Eksportkreditrådet, og som frivilligt lod sig udlåne til det i henhold til  

 lov nr. 185 af 23. marts 1992 om eksportkredit stiftede  

 forsikringsaktieselskab, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for tiden efter skæringsdatoen for selskabets overtagelse af driften.  

 Pensionsbidragets størrelse fastsættes af finansministeren.
 § 12. I lov om stempelafgift, jf. lovbekendtgørelse nr. 741 af 4.  

 september 1995, foretages følgender ændringer:
 1. § 62, stk. 2, affattes således:
» Stk. 2. Stempelfri er dokumenter om garantistillelse for  

 ekstraordinære eksportkreditrisici, der efter lov om Dansk Eksportkreditfond  

 ydes mod tab i forbindelse med dansk eksport, samt kautioner og garantier,  

 der ydes af Udenrigsministeriet efter § 8 i lov om internationalt  

 udviklingssamarbejde.
Andre dokumenter, der oprettes i forbindelse med  

 eksportkredit m.v. stemples efter lovens almindelige regler.« 2. I § 62, stk. 4, affattes således:
»Stk. 4. Stempelfri er låne- og kautionsdokumenter, der  

 udstedes til Danmarks Skibskreditfond, Aktieselskabet Dansk Skibsfinansiering  

 og pengeinstitutter i forbindelse med finansieringen af skibe, der bygges på  

 danske skibsværfter.« 3. I § 62, stk. 7, 1. punktum, ændres: »og 13«  

 til: »og 13 samt stk. 2 og stk. 4«.
 § 13. Lov nr. 813 af 19. december 1989 om garanti til  

 vindmøllebranchens garantiselskab ophæves.
 Stk. 2. De garantier, der er ydet i medfør af loven, forbliver  

 gældende, indtil de ophører efter deres eget indhold eller bringes til ophør  

 ved opsigelse eller ved aftale.
 § 14. I lov om forsikringsvirksomhed, jf. lovbekendtgørelse nr.  

 963 af 29. november 1994, som ændret ved lov nr. 369 af 14. juni 1995,  

 foretages følgende ændring:
 I § 2, stk. 1, nr. 7, ændres »A/S.« til: »A/S;» og som  

 nr. 8 indsættes: »8) genforsikring i henhold til lov om Dansk  

 Eksportkreditfond af ekstraordinære risici i forbindelse med eksport.«.
 § 15. Loven gælder ikke for Grønland, men kan, hvad angår  

 risikodækning samt bistand til eksportfinansiering ved salg af skibe, ved  

 kongelig anordning sættes i kraft for Grønland med de afvigelser, som  

 Grønlands særlige forhold tilsiger.
 Stk. 2. Lov nr. 145 af 21. april 1965 om Danmarks Erhvervsfond  

 ophæves på Færøerne.
Bemærkninger til lovforslaget Almindelige bemærkninger 1. Formål Forslaget indeholder rammerne for en grundlæggende reform af det danske  

 eksportkreditgaranti- og finansieringssystem ved oprettelse af en Dansk  

 Eksportkreditfond (EKF) under Erhvervsministeriet.
Målet er, at danske  

 eksportvirksomheder skal tilbydes konkurrencedygtige garanti- og  

 finansieringsvilkår i forhold til deres udenlandske konkurrenter.
Desuden  

 skal systemet gøres mere enkelt, overskueligt og kundevenligt for brugerne.
Dette mål kræver en fremtidssikret organisation i overensstemmelse med den  

 forventede internationale udvikling, herunder ikke mindst en sikring af både  

 den aktuelle og den fremtidige konkurrencedygtighed over for tilsvarende  

 udenlandske ordninger.
Samtidig må der frembringes den fornødne  

 regnskabsmæssige gennemskuelighed og styrbarhed samt koordinering med  

 tilgrænsende ordninger med henblik på størst mulig effektivitet.
De statslige ordninger skal koncentrere sig om afdækning af ekstraordinære  

 risici med vægt på de risici, som virksomhederne kun i ringe grad kan  

 påvirke, og skal sigte på at kunne matche de internationale  

 konkurrencevilkår, hvor dette falder under den danske erhvervspolitiske  

 strategi, og under forudsætning af en sund økonomi i de konkrete  

 eksportprojekter.
Desuden skal de statslige ordninger give incitament til at  

 fokusere eksporten til betalingsdygtige købere i lande med betalingsevne.
Forslaget skaber tillige grundlag for at gennemføre den nye sektoraftale i  

 OECD om eksportkreditter til skibe.
Denne aftale var et led i en generel  

 aftale om etablering af normale konkurrencevilkår i den kommercielle  

 skibsbygnings- og skibsreparationsindustri (begrænsning af statsstøtte), som  

 efter parternes ratifikation forventes at træde i kraft den 1. januar 1996.
I det hele skal reformen gennemføres under overholdelse af Danmarks  

 internationale forpligtelser og med mulighed for hurtig tilpasning til den  

 fremtidige udvikling heri.
Dette gælder f.eks. aftaler om  

 eksportkreditgarantier og skibsfinansiering i EU- og OECD-regi.
Der har allerede gennem længere tid været et samarbejde om  

 eksportkreditter i OECD-regi på grundlag af en aftale om mellemlange og lange  

 eksportkreditter, den såkaldte Consensus-aftale.
Dette arrangement har til  

 formål at begrænse subsidier til finansiering af international handel for at  

 undgå et internationalt kreditkapløb.
Tendensen går mod stadigt strammere  

 regler, og der arbejdes for nærværende på harmonisering af præmier og andre  

 garantivilkår.
Sideløbende hermed forhandles der i EU-regi om et  

 direktivforslag om harmonisering af de væsentligste bestemmelser om  

 eksportkreditforsikring af mellem- og langfristede forretninger.
2. Baggrund Erhvervsredegørelsen 1994 understregede det afgørende forhold for  

 virksomhedernes konkurrenceevne, at eksportgaranti- og  

 -finansieringsvilkårene kan måle sig med de vilkår, der gælder i udlandet.  

 Samtidig kunne det konstateres, at de danske ordninger i forbindelse med  

 længerevarende eksportforretninger fungerede mere adskilt og mindre  

 koordineret end i lande, Danmark normalt sammenligner sig med.
På baggrund af disse overvejelser har der været nedsat en teknisk  

 arbejdsgruppe med brugerrepræsentation, som har overvejet muligheden for  

 genforsikring af kortfristede risici, jf. bemærkningerne under pkt. 4  

 nedenfor.
Arbejdsgruppen konkluderede, at dette var en mere hensigtsmæssig  

 måde at organisere denne del af den statslige eksportkredit på. Ændringen vil  

 både betyde en administrativ lettelse for virksomhederne og åbne for en øget  

 konkurrence blandt de kommercielle kreditforsikrere.
Forslaget blev støttet  

 af både Eksportfremmerådet og Eksportkreditudvalget.
Det foreliggende  

 lovforslag gør genforsikring mulig.
 På det mellem- og langfristede område er lovforslaget baseret på  

 anbefalingerne i betænkning nr. 1295 afgivet i juni 1995 af det  

 Eksportkreditgaranti- og -Finansieringsudvalg, som erhvervsministeren  

 nedsatte til at foreslå en sikring af det danske systems  

 konkurrencedygtighed.
Udvalget vurderede de danske eksportkreditordningers konkurrenceposition  

 generelt og foretog bl.a. sammenligninger med tilsvarende ordninger i  

 udlandet.
I den forbindelse var det bemærkelsesværdigt, at brugen af de  

 danske ordninger har været stærkt faldende i de seneste år, mens de  

 udenlandske ordninger generelt viser stærkt stigende tendens.
Det peger i sig  

 selv på, at de danske ordninger ikke er tidssvarende.
En international sammenligning, som udvalget foretog, pegede på, at  

 OECD-landene i stigende grad anvender eksportkredit som handelspolitisk  

 instrument.
Det betyder, at de statslige eksportkreditordninger har oplevet  

 en stigende indbyrdes konkurrence, som har medført en betydelig  

 produktudvikling.
Udvalget vurderede på den baggrund, at der var behov for en  

 fornyelse af de danske ordninger.
Det nuværende danske system er karakteriseret ved mange indgange for  

 brugerne.
Det omfatter i alt 11 ordninger, og såvel beslutningsstrukturen som  

 administrationen af ordningerne er kompleks og involverer et relativt stort  

 antal aktører.
Eksportørerne har således 7 forskellige indgange til  

 ordningerne.
På baggrund af disse vurderinger foreslås det at samle administrationen af  

 en række eksportkredit- og -finansieringsordninger, bl.a. for skibe, i en  

 enhed under Erhvervsministeriet, nemlig i Eksportkreditfonden.
Der indføres  

 tillige en adgang til at iværksætte særlige programmer, som vil sikre, at  

 danske eksportvirksomheder hele tiden kan tilbydes finansieringsvilkår, som  

 er konkurrencedygtige i forhold til deres udenlandske konkurrenter.
Herved  

 skabes der fremtidssikrede rammer for en forbedring af de danske ordninger,  

 som vil øge de danske eksporterhvervs konkurrenceevne.
3. Forslag til ny struktur Eksportkreditsystemet skal fortsat rette sig mod to overordnede og tæt  

 forbundne politiske mål, nemlig for det første ønsket om at styrke og udvikle  

 danske eksportørers konkurrenceevne, for det andet i tilknytning til  

 østlandepolitikken og u-landsbistanden at udvikle disse landes markeder og  

 industrier - også via de kommercielle handelsrelationer.
De kortfristede kommercielle risici i industrialiserede lande skal fortsat  

 dækkes på det private marked.
Den statslige eksportkredit skal alene dække de  

 ekstraordinære risici, som virksomhederne kun i ringe grad kan påvirke, og  

 som ikke dækkes af det private marked, dvs. politiske risici og kommercielle  

 risici på mellemlang og lang sigt, samt kortfristede kommercielle risici i  

 østlande og visse udviklingslande.
Den statslige ordnings dækningsområde vil  

 løbende blive tilpasset i lyset af den aktuelle kapacitet i det private  

 marked.
Lovforslaget medfører således ikke ændringer i denne afgrænsning  

 mellem den statslige og den kommercielle eksportkredit, der indførtes i 1992.
 Reformen tager især sigte på at skabe færre indgange for virksomhederne og  

 på at koordinere administrationen med henblik på at etablere rammerne for  

 forbedringer og skabe bedre mulighed for at sikre danske virksomheder  

 internationalt konkurrencedygtige vilkår.
 Den statslige indsats foreslås fremover opdelt på tre produktionscentre:
 - Områderne blandede kreditter til udviklingslande og  

 investeringsgarantiordningerne for henholdsvis udviklingslandene og for øst-  

 og centraleuropæiske lande vil fortsat henhøre under Udenrigsministeriet.
 - Industrialiseringsfonden for Udviklingslandene (IFU) og  

 Investeringsfonden for Østlandene (IØ-fonden) vil fortsat forestå arbejdet  

 med direkte investeringer, især i form af joint ventures, i henholdsvis  

 udviklingslandene og i øst- og centraleuropæiske lande.
 - De øvrige statslige finansielle eksportfremmeordninger samles i  

 Eksportkreditfonden under Erhvervsministeriet.
Årsagen til denne tredeling skal findes i den bistandsorienterede  

 udformning af de blandede kreditter og investeringsgarantiordningerne.  

 Tilsagn i forbindelse med blandede kreditter og investeringsgaranti er i  

 modsætning til eksportkreditgarantier baseret på en vurdering af konkrete  

 projekters udviklingsmæssige betydning i bestemte regioner.
Endvidere dækkes  

 udgifterne, herunder eventuelle hensættelser, til disse ordninger under  

 bevillingerne vedr. udviklingslandene mv., der administreres af  

 Udenrigsministeriet.
På grund af disse forskelle mellem blandede kreditter,  

 investeringsgaranti og den øvrige statslige eksportkreditgaranti og  

 -finansiering indebærer lovforslaget ikke en samling i EKF's regi.
For så vidt angår joint venture investeringer, påtager staten sig en  

 relativt stor risiko for en beskeden præmie, når fonde etableret af staten  

 stiller risikovillig kapital til rådighed.
Hertil kommer, at der i  

 erhvervslivet er et bredt kendskab til IFU og IØ-fonden, der også har  

 opbygget en betydelig ekspertise i joint venture investeringer, som det er  

 hensigtsmæssigt at bevare.
Der vil blive tilstræbt størst mulig koordination mellem de tre  

 produktionscentre.
Det vil f.eks. kunne gælde vurdering af risikoen ved  

 investeringer i de forskellige lande.
Et tættere samarbejde vil naturligt  

 kunne udvikle sig inden for rammerne af nærværende lovforslag.
Ordningen med blandede kreditter benytter sig f.eks. i dag af  

 eksportkreditordningens landeklassifikation ved vurderingen af landerisici.  

 En lignende koordination kunne tænkes etableret i relation til  

 investeringsgarantier og joint venture investeringer.
Såfremt der på et  

 senere tidspunkt - på linie med udlandet - skulle vise sig et behov for mere  

 erhvervsrelaterede investerings- og investeringsgarantiordninger i  

 tilknytning til eksportfinansiering, vil det være muligt for EKF at gå ind i  

 etableringen af sådanne ordninger inden for rammerne af nærværende  

 lovforslag.
De øvrige ordninger foreslås administreret i forbindelse med EKF.
Det  

 gælder både de generelle og de specifikke, og både garantistillelse og  

 rentestøtte:
- Eksportkreditgaranti for ekstraordinære risici, som ikke dækkes af det  

 private marked, herunder politiske risici samt visse kommercielle risici, - bistand til skibsfinansiering, og - bistand til finansiering af anden kapitalgodeeksport.
4. Eksportkreditfondens opgaver Eksportkreditfonden skal kunne dække alle former for ekstraordinære risici  

 i forbindelse med danske virksomheders eksport af varer, kapitalgoder og  

 tjenesteydelser, herunder samlede projektleverancer og tilbud herom.
Det er  

 især væsentligt at bemærke, at skibe vil indgå under den almindelige  

 eksportkreditgarantiordning.
Det er fundet mest hensigtsmæssigt, at den kortfristede del af den  

 statslige eksportkredit med udløb af en administrationsaftale mellem staten  

 (Erhvervsfremme Styrelsen) og A/S EKR Eksportkredit pr. 1. januar 1996 skal  

 overgå fra at være direkte dækket over for de enkelte virksomheder mv. til  

 indirekte dækning ved genforsikring eller lignende.
Denne genforsikring vil  

 kunne opnås af kreditforsikringsselskaber, ligesom pengeinstitutters og  

 factoringselskabers risici kan dækkes.
Dette sparer erhvervslivet for at  

 skulle skaffe eksportgaranti separat.
Eksportgaranti vil herefter indgå som en del af den samlede  

 eksportfinansiering, som tilbydes i den finansielle sektor, og  

 garantibetingelserne vil blive et integreret element i konkurrencen.
Herved  

 skabes en konkurrencesituation på et marked, der hidtil har været præget af  

 en enkelt udbyder.
EKF vil fortsat yde garantier direkte over for virksomhederne i  

 forbindelse med mellem- og langfristede eksportforretninger.
Administrationen  

 af ordningen vil efter forslaget ikke længere finde sted hos en operatør  

 (p.t.
A/S EKR Eksportkredit), men i EKF's eget regi.
Den hidtidige ordning  

 har vist sig mindre hensigtsmæssig på en række områder, idet  

 operatørforholdet har medført en del dobbelt administration.
Endelig findes i forbindelse med den hidtidige eksportkreditordning en  

 særlig facilitet vedrørende rentestøtte til infrastrukturprojekter i de  

 baltiske lande.
På grund af internationale aftaler kan ordningen ikke  

 fortsættes, og der vil kun kunne ydes støtte til projekter anmeldt frem til  

 marts 1995. Administrationen af denne ordning vil kunne overgå til EKF.
Forslaget indebærer også, at andre ordninger og/eller deres administration  

 samles i EKF.
Dette er især relevant for ordninger vedr. skibe, jf. de  

 almindelige bemærkningers afsnit 5 nedenfor.
Generel rentestøtte ydes i dag igennem Dansk Eksportfinansieringsfond  

 (DEF) i forbindelse med kapitalgodeeksport og dertil knyttede tjenester.  

 Lovforslaget indebærer, at EKF også får mulighed for formidling af statslig  

 bistand til eksportfinansiering.
Spørgsmålet om afgrænsning af de to fondes  

 virksomhed vil skulle drøftes med de involverede parter.
Staten har p.t. garantiansvar i forbindelse med garantier ydet frem til  

 udgangen af 1993 for eksport af vindkraftanlæg.
Det foreliggende forslag  

 indebærer, at også eksport af vindmøller kan dækkes på linie med andre  

 kapitalgoder under den generelle eksportkreditgaranti.
Den eksisterende ordning med statslig kaution over for pengeinstitutterne,  

 herunder i forbindelse med mindre virksomheders introduktion på  

 eksportmarkederne, foreslås ikke fortsat som en del af den generelle  

 eksportkreditordning.
Hvis det på et senere tidspunkt skulle vise sig  

 nødvendigt, at staten påtager sig ekstraordinære kautionsrisici, indeholder  

 loven den fornødne hjemmel hertil.
Ud over de ydelser, der allerede tilbydes i henhold til den eksisterende  

 eksportkreditordning, og som forudsættes udviklet yderligere, åbner  

 lovforslaget mulighed for, at der etableres særlige programmer på  

 eksportfinansieringsområdet.
Iværksættelse af sådanne programmer vil især  

 være aktuelt i de situationer, hvor det viser sig, at de danske ordninger  

 ikke er konkurrencedygtige.
Hermed tilføres det danske system den dynamik,  

 der er nødvendig for at sikre dansk erhvervsliv de bedst mulige  

 konkurrencevilkår.
Det foreslås, at styringen af de statslige udgifter til  

 eksportkreditgaranti- og finansieringsordningerne generelt skal ske via EKF's  

 kapital.
Der vil således som udgangspunkt ikke være behov for garantirammer  

 til de respektive formål.
Der vil dog kunne blive tale om at etablere  

 programmer vedrørende bistand til finansiering, som vil kræve en særskilt  

 bevilling.
Det vil være EKF's administrations ansvar, at egenkapital og hensættelser  

 til stadighed udgør et forsvarligt grundlag for de påtagne forpligtelser og  

 drift i øvrigt.
Kapitalen vil, når der opstår behov herfor, kunne reguleres  

 ved statslige indskud eller udtræk.
5. Særlige forhold vedrørende skibe Som udgangspunkt skal eksportordningerne for skibe ikke adskille sig fra  

 ordningerne for andre kapitalgoder.
Dette er bl.a. en konsekvens af OECD's  

 nye sektoraftale om skibsbygning, som Danmark deltager i, og som vil begrænse  

 statsstøtten til skibsbygning.
Det vil f.eks. betyde, at den nuværende lov om  

 Garantifonden for Skibsbygning må udløbe.
Konkurrencesituationen på skibsbygningsområdet er speciel derved, at  

 markedet er næsten totalt internationaliseret.
Danske redere vælger både  

 danske og udenlandske værfter.
Set fra et værftssynspunkt er det derfor  

 afgørende, at de samme gunstige finansieringsvilkår kan ydes for alle skibe,  

 uanset om de bygges til danske eller udenlandske redere.
Det modsatte ville  

 reelt hindre danske værfter i at opnå ordrer fra danske redere, hvilket ville  

 være uholdbart.
 På den baggrund foreslås en særregel for skibsfinansiering, som gør det  

 muligt at udstrække EKF's virksomhed til også at omfatte ordrer fra danske  

 redere.
Med henblik på fremtidssikring, især med hensyn til de danske tilbuds  

 konkurrencedygtighed internationalt, foreslås også en adgang til at etablere  

 særlige programmer på skibsbygningsområdet.
I første omgang er det imidlertid  

 ikke hensigten at udvide det nuværende dækningsområde.
 En samling af skibsordningerne i EKF-regi vil især medføre en  

 administrativ forenkling.
Skibsfinansieringen er hidtil hovedsageligt blevet varetaget af Danmarks  

 Skibskreditfond, men i mange af lånesagerne med pengeinstitutterne som  

 delvise garanter.
Ved afskaffelse af indeksfinansieringsordningen i efteråret  

 1993 og ændringen af lov om Garantifonden for Skibsfinansiering i april 1995  

 blev Skibskreditfondens særstilling for skibsfinansiering med henholdsvis  

 statsstøtte og statsgaranti ophævet, således at pengeinstitutter kan  

 konkurrere på lige vilkår med Skibskreditfonden.
Det forventes derfor, at  

 pengeinstitutterne i stigende omfang vil deltage i finansiering af nybygning  

 af skibe på danske værfter.
6. Forhold til EU-retten Lovforslaget er anmeldt til Europa-Kommissionen i henhold til  

 EØF-Traktatens art. 93, stk. 3.
Der forhandles i øjeblikket i EU-regi om et direktivforslag om  

 harmonisering af de væsentligste bestemmelser om eksportkreditforsikring af  

 mellem- og langfristede forretninger.
Det foreliggende lovforslag danner  

 rammerne for en fremtidssikret eksportkreditordning, og efter alt at dømme  

 vil tilpasning til de krav, direktivet kan komme til at stille, kunne ske  

 inden for rammerne af den foreslåede lov.
7. Høring Lovforslaget har været sendt i høring i:
Arbejderbevægelsens Erhvervsråd, Arkitekt- og Ingeniørrådet, Assurandør-Societetet, Bilfærgernes Rederiforening, Boligministeriet, Byggeriets Arbejdsgivere, Danmarks Fiskeindustri- og Eksportørforening, Danmarks Nationalbank, Danmarks Rederiforening, Danmarks Skibskreditfond, Dansk Eksportfinansieringsfond, Dansk Familielandbrug, Dansk Industri, Dansk Kaution, A/S EKR Eksportkredit, Entreprenørforeningen, FIH, Finansministeriet, Finansrådet, Handelskammeret, Håndværksrådet, Industrialiseringsfonden for Udviklingslande, Investeringsfonden for Østlande, Justitsministeriet, Landbrugs- og Fiskeriministeriet, Landbrugsraadet, Miljø- og Energiministeriet, Rederiforeningen af 1895, Rederiforeningen for mindre skibe, Skatteministeriet, Skibs- og Bådebyggeriernes Arbejdsgiverforening Skibsværftsforeningen, samt i Udenrigsministeriet.
 Høringen har generelt været meget positiv over for forslaget.
På baggrund af høringssvarene er forslaget blevet ændret og præciseret på  

 en række punkter.
Den væsentligste ændring er, at brugerindflydelsen med  

 hensyn til de overordnede retningslinier er øget.
Det er sket gennem en  

 yderligere styrkelse af Eksportfremmerådets fremtidige rolle.
 Hertil kommer, at en række organisationers ønske om en stærkere  

 brugerindflydelse på enkeltsagsniveauet er imødekommet i form af lovfæstelse  

 af en indstillingsret til Eksportkreditudvalget og en udvidelse af udvalget  

 til 11 medlemmer.
8. Økonomiske og administrative konsekvenser Dansk Eksportkreditfond vil være en selvstændigt regnskabspligtig enhed  

 under Erhvervsministeriet.
Administrationen af fonden vil indtil videre blive  

 samlet under Erhvervsfremme Styrelsen, hvor en række af de nuværende  

 enkeltordninger (herunder Danmarks Erhvervsfond), der foreslås henlagt under  

 Eksportkreditfonden, hidtil har været administreret.
De områder, der skal dækkes af Eksportkreditfonden, beskæftiger i dag ca.  

 65 statslige årsværk, hvoraf omkostninger svarende til ca. 28 statslige  

 årsværk hidtil har været betalt af Danmarks Erhvervsfond under  

 administrationsaftalerne med A/S EKR Eksportkredit, og ca. 29 årsværk har  

 været beskæftiget i kontorerne for henholdsvis statslig eksportkredit og  

 skibsordningerne samt i administrationsafdelingen i Erhvervsfremme Styrelsen.  

 De øvrige personaleomkostninger har været afholdt af ikke-statslige organer.  

 Det samlede årsværksforbrug vil ligge i underkanten af det nuværende niveau  

 for de opgaver, der samles.
Den ressourceindsats, der er nødvendig for at  

 styrke kundebetjeningen og produktudviklingen og for at gennemføre en  

 forbedret markedsføring af den statslige danske eksportkredit, vil fremkomme  

 gennem forenklinger i administrationen i forbindelse med dens koncentration  

 omkring Eksportkreditfonden.
Eksportkreditfonden etableres ved overførsel af eksisterende fondsmidler,  

 og omkostningerne ved dens aktiviteter vil som udgangspunkt skulle holdes  

 inden for rammerne af dennes egenkapital og indtægter.
Afhængig af fondens  

 aktivitetsniveau vil der kunne opstå behov for en regulering - både i op- og  

 nedadgående retning - af egenkapitalen.
Denne regulering vil, i lighed med  

 kapitalindskud under den nuværende eksportkreditordning, som et led i den  

 samlede erhvervspolitiske rammestyring, blive søgt på finanslovene.
Fondens  

 aktiviteter skal så vidt muligt hvile i sig selv på længere sigt, men det må  

 antages, at der især i de første år kan blive behov for kapitalopbygning.
9. Erhvervsøkonomiske konsekvenser Forslaget er en nødvendig forudsætning for at skabe en forbedring af de  

 langsigtede kreditvilkår til gavn for danske eksportvirksomheders  

 konkurrenceevne.
Samlingen af administrationen såvel som andre tiltag i  

 forbindelse med etableringen af EKF vil gøre det nemmere for virksomhederne  

 at benytte de offentlige, finansielle eksportordninger, ligesom der vil kunne  

 ydes en mere koordineret og kompetent indsats over for eksportvirksomhederne.  

 Hertil kommer, at genforsikringsordningen for de kortfristede risici vil åbne  

 for en øget konkurrence blandt de kommercielle kreditforsikrere.
Det skal især bemærkes, at forslaget er fremtidsrettet på den måde, at der  

 hurtigt vil kunne udvides med nye eller ændrede produkter eller iværksættes  

 særlige programmer.
Dette vil bl.a. sikre, at det danske system hele tiden  

 kan tilpasses, så dansk erhvervsliv tilbydes internationalt  

 konkurrencedygtige garanti- og finansieringsvilkår.
 I Eksportkreditgaranti- og -Finansieringsudvalgets betænkning påvises, at  

 den langfristede garantidækning og finansiering af kapitalgode- og  

 projekteksporten er faldet markant i Danmark de seneste år - fra 5 mia. kr.  

 om året i begyndelsen af 1980erne til mindre end 1 mia. kr. om året i dag.  

 Faldet har været væsentligt større end i andre OECD-lande, der endda - i  

 modsætning til Danmark - har oplevet et stigende garantivolumen siden 1988. I  

 betænkningen konkluderes, at den negative udvikling i Danmark er vanskelig at  

 forklare, men meget tyder på, at eksportfinansieringen og  

 eksportgarantigivningen er blevet stadig mindre konkurrencedygtig i Danmark,  

 og at dette er en væsentlig medvirkende forklaring på den stedfundne  

 udvikling.
Det er et hovedformål med forslaget at skabe de rette rammer for en mere  

 effektiv og konkurrencedygtig eksportkreditordning.
I betænkningen er der  

 stillet en række forslag til, hvorledes dette kan gøres.
Forbedringerne vil navnlig komme eksportører af kapitalgoder og hele  

 projekter til gode.
Projekteksporten fra Danmark har været stagnerende  

 igennem flere år.
Lovforslaget vil indebære, at danske projekteksportører  

 bedre kan deltage i internationale projekter, herunder hvor multilaterale  

 finansieringskilder deltager.
Projekteksporten går i stigende grad i retning  

 af integrerede projektløsninger, dvs. projekter, hvor eksportøren både skal  

 deltage som totalleverandør og som medejer og operatør af projekter i en  

 periode.
Lovforslaget vil indebære, at projekteksportører får væsentligt  

 bedre muligheder for at deltage i den type projekter, f.eks. inden for miljø-  

 og energiområdet.
 Endelig skal nævnes, at de forbedrede forhold for projekteksporten vil  

 gøre det mere attraktivt for de store internationale projektvirksomheder at  

 investere og placere ordrer i Danmark.
 Den langfristede garantidækning muliggør i høj grad eksport, som ellers  

 ikke ville blive gennemført, jf. at lang finansiering er en vigtig  

 konkurrenceparameter ved projekteksport til udviklings- og østlande, ligesom  

 det finansielle marked ofte er ude af stand til at bære risikoen alene ved  

 den type finansiering.
Det forventes, at de allerede igangsatte tiltag som konsekvens af  

 lovforslaget vil kunne øge den langfristede garantivolumen i Danmark til et  

 niveau, der mere er på linie med andre OECD-landes samt tidligere tiders  

 garantivolumen.
Et foreløbigt skøn tilsiger et årligt, langfristet  

 garantivolumen på ca. 3 mia. kr. (eksklusive skibe, men inklusive blandede  

 kreditter) eller mere end en tredobling i forhold til i dag.
 Ovenanførte forøgelse af garantivoluminet skønnes, omend med betydelig  

 usikkerhed, med tiden at kunne indebære en direkte mereksport af kapitalgoder  

 og projekter på måske op mod 2 mia. kr. om året, hvortil kommer de afledte  

 eksportvirkninger.
 For så vidt angår skibsfinansieringen, vil der blive tale om den reduktion  

 af støtteniveauet, som de internationale aftaler tilsiger, men derudover vil  

 skibsområdet blive integreret i de almindelige ordninger og programmer for  

 finansiel støtte til eksportområdet med det sigte at sikre skibsværfterne  

 lige konkurrencevilkår med de udenlandske værfter.
 Afslutningsvis bør det understreges, at den løbende tilpasning til de  

 internationale konkurrencevilkår, som forslaget lægger op til, gør en  

 kvantitativ vurdering af de erhvervsøkonomiske konsekvenser vanskelig.
Bemærkninger til lovforslagets enkelte bestemmelser Til § 1 Det foreslås med baggrund i Eksportkreditgaranti- og  

 -Finansieringsudvalgets (EFU) anbefaling at samle de statslige finansielle  

 eksportkreditgaranti- og finansieringsordninger i en organisation under  

 Erhvervsministeriet for at sikre dansk eksport lige konkurrencevilkår på  

 eksportmarkederne, både når det gælder garantidækning af ekstraordinære  

 eksportkreditrisici, og når det gælder offentlig bistand til  

 eksportfinansiering.
Samtidig skal området fremtidssikres, således at der  

 løbende kan tages højde for den internationale udvikling i virksomhedernes  

 vilkår på markederne, ligesom området skal gøres så enkelt og gennemskueligt  

 som muligt for virksomhederne at anvende, samtidig med at en professionel og  

 effektiv betjening opnås.
 Som anført foran i de almindelige bemærkninger er der yderligere to  

 produktionscentre, idet de nuværende bistandsorienterede ordninger for  

 blandede kreditter til udviklingslandene og vedrørende investeringsgaranti  

 forbliver i et produktionscenter under Udenrigsministeriet, ligesom IFU og  

 IØ-fonden bevares som produktionscenter for arbejdet med direkte  

 investeringer, især i form af joint ventures, i henholdsvis udviklingslandene  

 og de øst- og centraleuropæiske lande.
 Under hensyn til, at afsætningssituationen for skibe er stærkt præget af  

 den internationale konkurrence, foreslås det at henføre også indenlandsk  

 skibsfinansiering under Eksportkreditfondens formål.
Til § 2 Dansk Eksportkreditfond foreslås etableret på en sådan måde, at den får en  

 tydelig og selvstændig eksistens - både for at være synlig over for dens  

 kunder og for at sikre dens økonomi gennemskuelighed og styrbarhed.
Fonden  

 foreslås derfor oprettet som en selvstændigt regnskabspligtig enhed under  

 Erhvervsministeriet.
 Ved stk. 2 foreslås fonden oprettet med udgangspunkt i en opdeling af  

 Danmarks Erhvervsfond, som uafbrudt siden 1960 har stået som garantigiver  

 vedrørende eksportkreditgarantier mv., og som yderligere i 1985 overtog  

 garantigivningen på udviklingslande, jf. den tidligere § 7 i lov om  

 internationalt udviklingssamarbejde.
 Opdelingen af Danmarks Erhvervsfond gennemføres således, at rettigheder og  

 forpligtelser, herunder den positive egenkapital, der er oparbejdet i  

 Danmarks Erhvervsfond i forbindelse med aktiviteten efter ikrafttrædelsen af  

 lov om eksportkredit den 1. maj 1992, anvendes som grundlag for etableringen  

 af Eksportkreditfonden.
Den resterende del af Danmarks Erhvervsfonds aktiver og passiver, herunder  

 udestående fordringer, som - hvis de nødvendige erstatningshensættelser  

 skulle foretages - ville have udvist en meget stor underbalance, bevares i  

 Danmarks Erhvervsfond, der fortsat opretholdes, så længe det er nødvendigt af  

 hensyn til afviklingen af forpligtelserne samt inddrivelsen af udestående  

 fordringer, herunder fordringer under moratorieaftaler.
Herom henvises til  

 lovens § 11 og bemærkningerne dertil.
Danmarks Erhvervsfond har siden 1992, hvor det ved lov om eksportkredit  

 forudsattes, at der skulle foretages hensættelser til dækning af risikoen for  

 tab på nye forpligtelser med henblik på at sikre et retvisende regnskab,  

 oparbejdet en positiv egenkapital til anvendelse for fremtidig  

 garantigivning.
Egenkapitalopbygningen er en konsekvens af, at  

 kapitalindskuddene i fonden har været større end de akkumulerede årlige  

 underskud.
Kapitalindskuddene til hensættelser blev bevilget dels som  

 driftsbevillinger, for så vidt angår ny garantigivning under sektion 1 og 2  

 (den almindelige eksportkreditordning samt garantiordningen for  

 udviklingslande), dels som kapitalindskud i fonden for at afdække den særligt  

 store risiko, der er forbundet med risikotagningen på østlandene under  

 sektion 3. Det fremgår af lov om eksportkredit, at kapitalindskuddene under  

 sektion 3 skal tilbagebetales til statskassen i det omfang, hvori det ad åre  

 konstateres, at midlerne ikke er nødvendige til dækning af tab.
 I stedet er der nu ved § 5, stk. 3, for så vidt angår Eksportkreditfonden  

 indført en generel mulighed for at nedregulere egenkapitalen, således at der  

 ikke opsamles unødigt store midler i fonden, jf. bemærkningerne til § 5, stk.  

 3.
Der var ikke i den tidligere lovgivning om eksportkredit tilsvarende  

 forudsætninger om hensættelser, og de tab, der må forudses for så vidt angår  

 garantigivningen op til 1. maj 1992, er således ikke på samme måde afdækket  

 af hensættelser, men skal tages direkte i Danmarks Erhvervsfond.
Skulle der  

 på denne portefølje og på udestående fordringer hidrørende herfra have været  

 foretaget hensættelser svarende til de for ny garantigivning anvendte  

 hensættelsesprincipper, ville Danmarks Erhvervsfond have en meget stor  

 underbalance.
Mellemregningen med staten på dette område udgør pr. 31.  

 december 1994 -6.070 mio. kr.
Danmarks Erhvervsfond har i forbindelse med aktiviteten siden 1992 fået  

 tilført i alt 1.356 mio. kr. i kapitalindskud.
Heraf er 531 mio. kr. blevet  

 anvendt til hensættelser og 824 mio. kr. til opbygning af egenkapital.
De  

 akkumulerede overskud før hensættelser for årene 1992-94 udgør 87 mio. kr. og  

 indgår i egenkapitalen, der således ved udgangen af 1994 udgør 910 mio. kr.  

 Det kan skønnes, at egenkapitalen ved udgangen af 1995 vil udgøre ca. 870  

 mio. kr.
Det vil således være denne egenkapital, som tillige med  

 hensættelserne vil overgå til Eksportkreditfonden, når den oprettes.
Den fremtidige eksportkreditgarantiordning skal ikke arbejde med den  

 sektionsopdeling af garantigivningen, som blev fastlagt i lov om  

 eksportkredit, herunder lovfastsatte rammer for samlet garantiansvar i hver  

 sektion og til dels også med hensyn til kriterier for dækningen.
Styringen af  

 risikotagningen i den nu foreslåede ordning foretages derimod med  

 udgangspunkt i egenkapitalen.
Der henvises herom nærmere til bemærkningerne  

 til § 5.
Ved stk. 3 foreslås der åbnet mulighed for, at Eksportkreditfonden kan  

 overtage andre porteføljer på områder, der omfattes af fondens formål.
Dette  

 kunne bl.a. helt eller delvist være Danmarks Erhvervsfonds tidligere påtagne  

 engagement, for så vidt overtagelsen kan ske med de fornødne  

 hensættelsesmidler, således at Eksportkreditfondens egenkapital ikke  

 belastes.
For at sikre fonden størst mulig fleksibilitet med hensyn til dens  

 målopfyldelse foreslås det i stk. 4, at fonden med erhvervsministerens, og om  

 fornødent Finansudvalgets, godkendelse får adgang til at indtræde i private  

 selskaber, institutioner eller fonde som ejer, medejer eller garant.
Der  

 åbnes herved bl.a. mulighed for, at fonden kan indtræde som garant i Dansk  

 Eksportfinansieringsfond, såfremt der bliver behov herfor.
Fonden bør også  

 kunne indgå samarbejde med private finansielle institutioner om etablering af  

 funding-selskaber og lignende med henblik på kapitalfremskaffelse, eller - om  

 fornødent - selv etablere et funding-selskab.
Det vil således være muligt for  

 EKF at stille en statsgaranti for DEF's funding med henblik på videreudlån  

 eller risikoafdækning i forbindelse med eksportfinansiering.
Det vil også  

 kunne forekomme, at fonden må anvende midler af lignende karakter til  

 varetagelse af sine kreditorinteresser i nødlidende sager.
 Opfyldelse af kravet om en selvstændig eksistens indebærer ikke  

 nødvendigvis etablering af en ny institution, så længe administrative og  

 praktiske hensyn taler for, at kravet kan opfyldes i et administrativt  

 fællesskab med en eksisterende styrelse under Erhvervsministeriet, jf. stk.  

 5. Der må imidlertid til fondens administration knyttes et personale, der  

 besidder særlig ekspertise og professionel erfaring på en række  

 specialområder vedrørende risikodækning og eksport- og skibsfinansiering,  

 herunder vurdering af kommercielle og politiske risici, dvs. soliditet og  

 betalingsevne hos henholdsvis private debitorer, herunder banker, og hos  

 lande.
Erhvervsfremme Styrelsen er for nærværende en hensigtsmæssig forankring,  

 idet styrelsen i forvejen administrerer Danmarks Erhvervsfond samt de  

 skibsfinansieringsordninger, som nu foreslås henlagt under  

 Eksportkreditfonden.
Samtidig kan der opnås en række synergieffekter med de  

 eksportfremmeordninger, der er henlagt til styrelsen, som tillige er  

 sekretariat for Eksportfremmerådet.
 Det bemærkes, at da fonden er en selvstændigt regnskabspligtig enhed, vil  

 udgifterne til dens drift og administration skulle afholdes af fonden.
Ved stk. 6 præciseres i særdeleshed - udover øvrige opgaver for fondens  

 administration - dennes ansvar for fondens økonomi.
Det vil i de  

 retningslinier, der vil blive fastsat efter lovens § 9, blive præciseret, at  

 fondens administration ikke kan gennemføre en vedtagelse i  

 Eksportkreditudvalget, såfremt vedtagelsen indebærer en forpligtelse for  

 fonden, som ligger uden for de ordinære rammer for fondens økonomi.  

 Eksportkreditudvalget kan dog i medfør af § 3, stk. 4, vedtage at forelægge  

 forholdet for erhvervsministeren til afgørelse.
Det præciseres ligeledes i stk. 6, at fondens administration repræsenterer  

 denne internationalt.
Der er tale om et omfattende internationalt samarbejde  

 såvel i OECD-regi som i EU-regi, hvor harmoniseringsarbejdet på  

 eksportkreditområdet forventes at fortsætte i stigende omfang i de kommende  

 år.
Der vil tillige være tale om samarbejdet omkring erfaringsudveksling og  

 regulering af bl.a. kreditvilkår mellem de officielle  

 eksportkreditforsikringsinstitutter i Berner Unionen, hvor ordningen skal  

 repræsenteres med erhvervsministeren som såkaldt »Guardian  

 Authority«.
Herudover vil fonden bl.a. kunne deltage i arbejdet i  

 Paris-klubben med henblik på at indgå multilaterale aftaler om gældsomlægning  

 eller -reduktion med gældstyngede lande.
Til § 3 Det til den statslige eksportkreditordning under lov om eksportkredit  

 knyttede Eksportkreditudvalg foreslås videreført i en let udvidet skikkelse  

 som besluttende organ såvel på politikområdet, for så vidt angår risikoaccept  

 og det finansielle område, som vedrørende konkrete afgørelser af  

 enkeltansøgninger, idet det dog forudsættes, at udvalget delegerer en række  

 afgørelser til fondens administration.
Udvalgets kompetence er bredt beskrevet i selve loven, idet det dog i stk.  

 2 præciseres, hvilke grænser der er for udvalgets beslutningskompetence.
De i  

 § 9 omhandlede retningslinier vil lægge nærmere rammer for udvalgets  

 kompetence med udgangspunkt i fondens økonomiske begrænsninger og Danmarks  

 internationale forpligtelser.
Det nuværende Eksportkreditudvalg er sammensat af en formand med særligt  

 kendskab til den finansielle sektor og 6 medlemmer, alle udpeget af  

 erhvervsministeren, der tillige udpeger en næstformand blandt udvalgets  

 medlemmer.
Ifølge udvalgets forretningsorden, jf. cirkulære af 28 april 1992  

 om forretningsorden for Eksportkreditudvalget, udpeger ministeren formanden  

 og et medlem fra det private erhvervsliv, mens 4 medlemmer udpeges efter  

 indstilling fra henholdsvis Udenrigsministeriet, Finansministeriet, Danmarks  

 Nationalbank og Arbejderbevægelsens Erhvervsråd.
Hertil kommer en  

 repræsentant for Erhvervsministeriet.
Da skibsfinansieringsområdet nu omfattes af loven, foreslås udvalget  

 udvidet med yderligere et medlem til dækning af dette område.
Samtidig  

 udvides udvalget med yderligere to medlemmer, hvorefter det kommer til at  

 bestå af i alt 11 medlemmer, inkl. formanden, jf. stk. 3. Med forslaget vil  

 brugerindflydelsen i udvalget blive styrket væsentligt, idet et medlem fra  

 det private erhvervsliv erstattes af tre medlemmer indstillet af  

 brugerorganisationerne og et medlem indstillet af CO-Industri.
Indstillingsretten lovfæstes, således at Artiket- og Ingeniørrådet, Dansk  

 Industri, Entreprenørforeningen, Handelskammeret, Håndværksrådet og  

 Landbrugsraadet i fællesskab indstiller to medlemmer, der har praktisk viden  

 om og erfaring vedrørende eksport og eksportfinansiering.  

 Skibsværftsforeningen indstiller et medlem med praktisk viden om og erfaring  

 vedrørende salg og finansiering af nybyggede skibe.
De særlige krav til viden  

 og erfaring med hensyn til praktiske eksport-, salgs- og finansieringsforhold  

 sikrer, at udvalget får tilført den ekspertise, der er nødvendig for at det  

 kan træffe de konkrete afgørelser, forslaget indebærer.
Arbejderbevægelsens Erhvervsråd, Danmarks Nationalbank, Finansministeriet  

 og Udenrigsministeriet indstiller som hidtil hver et medlem.
Hertil kommer,  

 at Industrialiseringsfonden for Udviklingslandene (IFU) og de fonde med  

 tilsvarende formål, som IFU administrerer, i fællesskab indstiller et medlem.  

 I øjeblikket vil der være tale om IFU og Investeringsfonden for Østlande  

 (IØ-fonden). Der er imidlertid planer om at oprette en Investeringsfond for  

 Vækstlande, jf.
Forslag til Finanslov for 1996 (§ 26.33.01.40). Efter al  

 sandsynlighed skal denne fond også administreres af IFU.
Bliver det  

 tilfældet, vil alle 3 fonde i fællesskab skulle indstille et medlem.
Herved  

 er begge de to øvrige to produktionscentre inden for det statslige  

 eksportkredit- og finansieringssystem inddraget i udvalget.
Endelig  

 indstiller CO-Industri et medlem.
 Formanden og yderligere et medlem udpeges af erhvervsministeren uden  

 indstilling.
Der vil som hidtil blive udpeget suppleanter for de enkelte medlemmer,  

 bortset fra formanden.
Det bemærkes, at i det omfang, der i stk. 3 stilles  

 særlige krav til det enkelte medlem i form af erfaring etc., skal  

 suppleanterne opfylde de samme kriterier.
 Den hidtidige praksis, hvorefter fomanden har særligt kendskab til den  

 finansielle sektor, og hvorefter Erhvervsministeriets repræsentant er udpeget  

 som næstformand, forudsættes opretholdt.
De hidtidige regler, hvorefter udvalgets afgørelser er endelige, og  

 hvorefter udvalget selv kan henskyde afgørelser til erhvervsministerens  

 afgørelse, foreslås i stk. 4 bibeholdt, idet det præciseres, at det  

 sidstnævnte også gælder afgørelser, der ligger uden for fondens normale  

 økonomiske rammer.
Dette kan f.eks. dreje sig om afgørelser, der indebærer  

 ekstraordinært store risikokoncentrationer på økonomisk usikre lande eller  

 lignende, men som indeholder væsentlige handelspolitiske aspekter.
Den nugældende forretningsorden for Eksportkreditudvalget, jf.  

 Industriministeriets cirkulære af 28. april 1992, indeholder på linie med  

 andre forretningsordener for statslige udvalg mv. bestemmelser om udpegning  

 af medlemmer, medlemmers habilitet og tavshedspligt, om møder og  

 beslutningsprocedurer samt om udvalgets adgang til at delegere  

 beslutningskompetence.
Bestemmelserne i den forretningsorden, der skal  

 udfærdiges i medfør af § 3, stk. 5, vil regulere tilsvarende forhold.
Hertil kommer, at forretningsordenen vil fastlægge, at udvalgets  

 beslutninger skal træffes med kvalificeret flertal.
Dette sikrer brugerne  

 reel indflydelse, og er nødvendigt for at tilgodese de statsfinansielle  

 hensyn, så beslutninger kun kan træffes, hvis både repræsentanter for  

 brugerne og fra det offentlige stemmer for.
Til § 4 Eksportfremmerådets rolle foreslås styrket på det overordnede,  

 principielle niveau i forhold til dets opgaver efter lov om eksportkredit,  

 ikke mindst med hensyn til fondens aktivitet og økonomi og almindelige  

 politikker, mens de hidtidige høringer af Rådet i mere konkrete anledninger  

 bortfalder.
Eksportfremmerådet blev i 1992 ved lov om eksportkredit introduceret som  

 rådgivende organ for den statslige eksportkreditordning, idet samtidig dennes  

 besluttende organ - Eksportkreditudvalget - medlemsmæssigt blev stærkt  

 begrænset sammenlignet med det tidligere Eksportkreditråd.
Det var allerede  

 dengang hensigten at sikre et lille, men effektivt arbejdende  

 Eksportkreditudvalg og at gøre brug af det eksisterende Eksportfremmeråd på  

 rådgivningsplanet, idet dette råds medlemmer - således som Rådet blev udvidet  

 ved eksportkreditloven - besidder den viden og repræsenterer alle de  

 forskellige erhvervs- og branchemæssige interesser, som kan have betydning  

 for eksportkreditordningen.
De erfaringer, der siden er gjort med hensyn til samspillet mellem Råd og  

 Udvalg, har været positive, når det gælder overordnede, principielle forhold.  

 Dette samspil foreslås derfor styrket.
Derimod har det hidtidige krav om  

 høring af Rådet i mere konkrete anledninger i nogen grad virket som et  

 forsinkende led i eksportkreditordningens beslutningsproces og foreslås  

 derfor ikke opretholdt.
 Denne udvikling falder i tråd med de udvidede beføjelser,  

 Eksportfremmerådet har fået ved ændringen af lov om erhvervsfremme (lov nr.  

 364 af 14. juni 1995), hvorefter Rådet kan udøve direkte rådgivning overfor  

 regeringen vedrørende eksportfremmespørgsmål af væsentlig betydning samt  

 udarbejde analyser og forslag vedrørende eksportfremme af væsentlig betydning  

 for virksomhederne.
Eksportfremmerådet vil drøfte principielle spørgsmål vedrørende  

 eksportkredit, herunder Eksportkreditfondens målopfyldelse.
I den forbindelse  

 kan nævnes løbende overvågning af nogle væsentlige eksterne resultatkrav som  

 f.eks.: kundebetjening, markedsføring, produktudvikling,  

 sagsbehandlingstider, international markedsovervågning, analysekompetence,  

 international forhandlingsevne, driftssikkerhed og kontinuitet, finansiel  

 ansvarlighed og dømmekraft samt kvalitet i produktion af beslutningsgrundlag.  

 På det økonomiske område vil der blive søgt fastlagt en række resultatkrav  

 til fondens administration.
Disses opfyldelse skal bl.a. på grundlag af  

 periodiske økonomirapporter drøftes med Rådet, der således løbende vil kunne  

 følge bl.a. fondens dækningskapacitet.
 Den foreslåede adgang for Rådet til at fremsætte forslag over for  

 Eksportkreditudvalget er en konsekvens heraf og bevirker, at Rådet kan tage  

 selvstændige initiativer umiddelbart over for Eksportkreditudvalget.
Til § 5 Eksportkreditfondens økonomi - og dermed fondens normale muligheder for at  

 påtage sig forpligtelser - foreslås primært styret via fondens egenkapital.  

 Under hensyn til de i øvrigt brede rammer, der må lægges for at fremtidssikre  

 fondens virksomhed, er der hermed valgt et styringsinstrument for driften af  

 fonden, herunder dens garantigivning og andre ydelser, som sikrer, at der  

 udvises den fornødne økonomiske og statsfinansielle ansvarlighed i det  

 daglige arbejde.
Det sikres tillige, at dette forhold til stadighed er  

 dokumenteret på et regnskabsmæssigt gennemskueligt og retvisende grundlag,  

 således at fondens økonomiske status mv. dermed kan følges løbende.
De regnskabsmæssige principper, der vil blive anvendt, vil tage  

 udgangspunkt i de principper, der er foreslået i en rapport fra en  

 tværministeriel arbejdsgruppe til Finansudvalget.
På denne baggrund skal  

 forslaget i § 2 om, at fonden skal være en selvstændigt regnskabspligtig  

 enhed, ses.
Det forudsættes herved, at fonden tildeles egen konto på  

 finansloven og i statsregnskabet.
De anførte principper lovfæstes i stk. 1-3. Af stk. 1 fremgår, at fondens  

 egenkapital og hensættelser altid skal være så store, at de danner et  

 forsvarligt grundlag for forpligtelserne, samtidig med at stk. 2 fastlægger  

 et balancekrav.
Kravet om balance på længere sigt er en del af de  

 forpligtelser, Danmark har påtaget sig i Verdenshandelsorganisationen, WTO.  

 Som en konsekvens heraf indeholder stk. 3 en regel om regulering af fondens  

 egenkapital enten ved indskud af yderligere midler i overensstemmelse med den  

 erhvervspolitiske prioritering eller ved tilbageførsel af midler, hvis dette  

 kan anses for forsvarligt.
Af statsfinansielle årsager bør der ikke bindes  

 flere midler i form af egenkapital i fonden, end det er nødvendigt for, at  

 den kan opfylde sit formål.
Hensættelserne er de midler, der reserveres til afdækning af tabsrisikoen  

 på indgåede forpligtelser.
Hensættelse foretages ved indgåelse af enhver  

 forpligtelse og må, hvis risikoen over tid udvikler sig anderledes end først  

 forudsat, justeres op eller ned i overensstemmelse hermed.
Hensættelserne på  

 de samlede garantiforpligtelser på et land må således justeres op, hvis de  

 økonomiske og politiske forhold i landet udvikler sig på en sådan måde, at  

 risikoen for, at landet ikke kan overholde sine betalingsforpligtelser, øges  

 væsentligt.
 Indfries en garanti, foretages der endvidere hensættelse  

 (erstatningshensættelse) på grundlag af en konkret vurdering af værdien af  

 den udestående fordring, der er opstået ved indfrielsen.
Egenkapitalen i fonden skal være så stor, at den muliggør den nævnte  

 forøgelse af hensættelserne, men må tillige være så stor, at fonden har  

 kapacitet til med ganske kort varsel at kunne dække meget store risici, som  

 kan komme op ved indgåelse af nye kontrakter - og afholde de dermed forbundne  

 hensættelser.
Fondens egenkapital skal således udgøre en tilstrækkelig  

 »buffer« for forøgelser i hensættelserne, hvadenten behovet  

 hidrører fra porteføljejustering, ny garantigivning eller indfrielser.
Er mulighederne for indskud under hensyn til den erhvervspolitiske  

 prioritering begrænsede, vil dette få den virkning, at omfanget af fondens  

 risikotagning må justeres, således at stk. 1 kan overholdes.
Ad denne vej får  

 Folketinget mulighed for løbende overordnet at styre fondens virksomhed.
 Det skal i denne forbindelse understreges, at fonden vil have  

 præmieindtægter, der - afhængig af aktiviteten - vil medføre, at fonden for  

 en ikke uvæsentlig del af sit engagement kan finansiere hensættelserne heraf.  

 Præmien på konkrete risici vil imidlertid ikke altid kunne sættes så højt, at  

 hensættelsen på risikoen fuldt ud kan dækkes, når henses til, at fondens  

 formål er så vidt muligt generelt at sikre danske virksomheder internationalt  

 konkurrencedygtige vilkår.
Hertil kommer, at der erfaringsmæssigt nu og da vil kunne opstå  

 situationer, hvor fonden må håndtere endog helt ekstraordinært store og tunge  

 risici, som ligger udenfor de normale forudsætninger for fondens aktivitet -  

 og dermed kræver så store hensættelser, at det medfører et uforsvarligt stort  

 træk på den eksisterende egenkapital.
Specielt i sådanne tilfælde må det -  

 eventuelt efter forelæggelse for erhvervsministeren - afgøres, om væsentlige  

 handelspolitiske hensyn taler for at dække risikoen, med den følge, at der  

 ekstraordinært ved aktstykke i Finansudvalget må tilføres fonden yderligere  

 egenkapital for at sikre den fornødne »buffer«-kapital til øvrige  

 formål.
Ved stk. 4 foreslås det fastslået, efter hvilke principper der skal  

 foretages hensættelser.
Disse principper ligger på linie med dem, der gælder  

 for private finansielle virksomheder.
Det foreslås i stk. 5, at fondens mellemregning med statskassen skal  

 forrentes med sædvanlig markedsrente.
Dette vil formentlig kunne være  

 Danmarks Nationalbanks diskonto.
Mellemregningen vil i det væsentlige omfatte  

 hensættelsesmidler samt i øvrigt ikke-disponeret egenkapital.
I denne  

 forbindelse må det erindres, at fondens engagement for en stor dels  

 vedkommende strækker sig over en længere årrække.
Statslige kapitalindskud  

 over finansloven vil derfor skulle finde anvendelse på tidspunkter efter, at  

 de er bevilget.
For at sikre bevillingernes værdi til anvendelse på  

 fremtidige tidspunkter må mellemregningen med staten oppebære renter, idet  

 kapitalgrundlaget ellers eroderes.
Et renteafkast på fondens mellemregning  

 med staten vil ligeledes medvirke til at give et retvisende billede af  

 fondens økonomiske situation, idet det vil være synligt, hvad fonden har af  

 renteindtægter og -udgifter.
Nettoresultatet for staten er det samme med  

 eller uden renteberegning.
Det bemærkes endvidere, at en forrentning af  

 mellemregningen med staten vil være en nødvendig forudsætning for at kunne  

 foretage tilbagediskontering af fremtidige hensættelser.
Betalingen for fondens ydelser, der omhandles i stk. 6, vil normalt ske i  

 form af risikopræmie og lignende.
Præmier mv. skal som udgangspunkt dække  

 såvel tab som administrationsomkostninger.
Det foreslås tillige at give  

 fonden mulighed for at opkræve gebyrer, herunder provision, til dækning af  

 omkostningerne i forbindelse med fondens øvrige ydelser eller som led i en  

 samlet prispolitik.
I stk. 7 omtales Eksportkreditfondens hæftelse for indgåede forpligtelser  

 samt statens subsidiære hæftelse.
Som følge af lovforslagets § 2, hvorefter  

 fonden i et vist omfang etableres på grundlag af Danmarks Erhvervsfond, vil  

 fondens hæftelse tillige som udgangspunkt omfatte forpligtelser indgået af  

 Danmarks Erhvervsfond fra 1. maj 1992, hvor den nugældende eksportkreditlov  

 trådte i kraft.
Der henvises herved til bemærkningerne til § 2, stk. 1.  

 Overtager fonden efter lovforslagets § 2, stk. 3, andre porteføljer, vil  

 disse også være omfattet af denne bestemmelse.
I stk. 8 foreslås der givet fonden de bredest mulige rammer for styring af  

 risiko på dens portefølje af forpligtelser og udestående fordringer med  

 henblik på at minimere risiko eller tab.
Det erindres herved, at fonden ved  

 en indfrielse af en garanti normalt indtræder i garantitagerens fordring mod  

 debitor, og det indfriede beløb vil derfor regnskabsmæssigt blive registreret  

 som en udestående fordring.
 Også for så vidt angår risikostyringen, lægges der op til de størst mulige  

 frihedsgrader for fonden i lyset af det i lovteksten tilkendegivne formål.  

 Som nogle redskaber, fonden kan anvende i dette øjemed, kan nævnes, at fonden  

 skal kunne føre de nødvendige valutakonti i Danmarks Nationalbank og i øvrigt  

 benytte sig af finansmarkedets instrumenter, f.eks. valutaterminskontrakter,  

 optioner og futures mv. med henblik på at minimere valuta- og renterisici.  

 Det vil også kunne komme på tale at udveksle risici med andre statslige  

 eksportkreditordninger eller at indgå i genforsikringsarrangementer med disse  

 med henblik på at nedbringe særligt høje engagementer på stærkt  

 risikobehæftede lande.
Stk. 9 omhandler særlige tjenester, som der foreslås givet fonden adgang  

 til at yde virksomheder, garantitagere m.fl.
Reglen har sin væsentligste  

 betydning på området udestående fordringer, dvs. tilfælde hvor fonden har  

 udbetalt erstatning som følge af politiske risici (et lands manglende  

 betalingsevne), eller hvor eksportvirksomheder eller andre af samme årsag har  

 ubetalte fordringer.
Der har således vist sig stort behov for, at der  

 centralt sker en koordinering af inkassovirksomheden over for lande i  

 betalingsvanskeligheder for så vidt angår ikke garantidækkede fordringer.  

 Dette vil praktisk kunne ske i tilknytning til fondens administration af  

 moratorier vedrørende garanterede fordringer på de pågældende lande.
I 1994  

 har en sådan ordning været prøvekørt med held for så vidt angår ikke  

 garantidækkede fordringer på Iran.
Tilsvarende vil fonden ifølge reglen få  

 adgang til at afkøbe garantitagere den ikke garanterede andel  

 (selvrisikoandelen) af garanterede fordringer, som er henført under  

 moratorieaftaler, der afvikles over en længere årrække.
Herved vil såvel  

 fonden som garantitagerne opnå store administrative lettelser.
Fonden skal  

 kunne kræve særligt vederlag for sådanne tjenester.
Det er ikke hensigten med  

 bestemmelsen at give fonden adgang til at udføre almindelig kommerciel  

 inkassovirksomhed bortset fra inddrivelse af egne fordringer, idet en sådan  

 aktivitet ville konkurrere med den private sektor.
Til § 6 Med henblik på at fremtidssikre Eksportkreditfondens virksomhedsgrundlag  

 foreslås lovens bestemmelser om rammerne for risikodækning gjort så vide som  

 muligt.
Der kan herved henvises til den række af forslag om nye og ændrede  

 garantiprodukter, som Eksportkreditgaranti- og -Finansieringsudvalget har  

 anbefalet, ligesom der ikke bør lægges lovmæssige begrænsninger for  

 yderligere fremtidig produktudvikling i overensstemmelse med virksomhedernes  

 og pengeinstitutternes behov og udviklingen i den internationale  

 konkurrencesituation.
Rammerne er bredere formuleret end i lov om eksportkredit fra 1992. Der er  

 således nu udtrykkeligt åbnet for garantigivning i udenlandsk valuta, en  

 facilitet som en række udenlandske eksportkreditinstitutter i adskillige år  

 har tilbudt.
Der er tillige åbnet for anvendelsen af garantiinstrumentet i  

 forbindelse med støtte til finansiering.
De tre sektioner, som den hidtidige garantigivning er sket under, foreslås  

 ikke opretholdt, fordi de ikke mere skal anvendes i forbindelse med styringen  

 af ordningen.
Det forudsættes imidlertid, at der fortsat kan udvises særlig  

 risikovillighed med hensyn til risikotagning på udviklingslande og lande i  

 Øst- og Centraleuropa på samme måde, som det hidtil er sket.
Ordningen bør  

 som udgangspunkt prioritere dækning af risici på betalingsdygtige købere og  

 lande, men bør dog, som det også hidtil er sket, have adgang til at dække  

 risici på økonomisk mere usikre lande, når dækningen har betydning for dansk  

 eksport.
Det bør være en forudsætning for risikotagningen, at betalingen med  

 sandsynlighed kan påregnes overført til den pågældende garantitager ved  

 forfaldstid eller inden for en kortere periode herefter.
Udgangspunktet for en væsentlig del af den nyudvikling, der vil være  

 påkrævet, er dog det ganske varierede udbud af garantifaciliteter, som  

 allerede eksisterer i Danmarks Erhvervsfond (Statens Eksportkredit), og som  

 er kendt og benyttet af eksportvirksomheder og pengeinstitutter.
Ved disse  

 kan kreditrisikoen dækkes over for såvel virksomheder som pengeinstitutter,  

 afhængigt af hvem der sidder med risikoen, ligesom risikoen før varens  

 levering kan dækkes over for virksomheden, der derved kan sikre sig mod tab  

 som følge af, at køberen f.eks. går konkurs inden varens levering.
Af stk. 3  

 fremgår, at både den kommercielle risiko - at køberen bliver insolvent og  

 lignende - og den politiske risiko - at køberlandet ikke har den fornødne  

 fremmede valuta, krigsrisiko mv. - kan dækkes.
Hertil kommer en række  

 specialprodukter.
Risikodækning kan også ydes over for danskestatsorganer, når disse ikke er  

 omfattet af princippet om statens selvforsikring.
En undtagelse fra  

 selvforsikringsprincippet er således gjort med hensyn til projekteksport, jf.  

 Industriministeriets cirkulære af 22. september 1988 om offentlige styrelsers  

 deltagelse i eksportforretninger.
Der åbnes ved de nye regler specielt for muligheden for - udover direkte  

 dækning, nemlig dækning overfor den virksomhed mv., som sidder med risikoen -  

 også at dække indirekte via genforsikring af kreditforsikrere, der  

 forsikringsmæssigt dækker virksomhedens risiko, eller via anden form for  

 regaranti.
Dette er primært afgørende for fondens påtænkte virksomhed på  

 markedet for dækning af korte kreditter, hvor fonden kun vil kunne dække  

 risici, som ikke normalt dækkes af kommercielle kreditforsikrere.
Indtil  

 videre vil fonden kunne dække korte kommercielle risici på østlandene samt  

 nogle få andre lande og politiske risici generelt.
Særligt for korte  

 kommercielle risici er der en vis mulighed for, at staten kan påføre det  

 kommercielle marked konkurrence ved at anvende en direkte dækningsmetode som  

 under den hidtidige ordning.
Regarantimetoden gør derimod den statslige  

 dækning konkurrenceneutral og yder endog et incitament til øget konkurrence  

 de enkelte kommercielle udbydere imellem.
Den betingelse for statslig risikodækning, som allerede blev fastslået ved  

 lov om eksportkredit i 1992, at der skal være tale om ekstraordinære  

 eksportkreditrisici, er fortsat gældende som et kriterium for at sikre, at  

 staten ikke ved sin virksomhed påfører den kommercielle sektor konkurrence.  

 Ekstraordinære risici skal derfor forstås som risici, som det kommercielle  

 marked ikke normalt påtager sig.
Der tænkes dog ikke hermed på såkaldt  

 »dårlige risici«, der konkret vurderet indebærer en åbenbar risiko  

 for tab, men på risici af en sådan art, at de f.eks. efter  

 policy-beslutninger hos kommercielle forsikrere og andre finansielle  

 institutter eller på grund af manglende muligheder for genforsikring i det  

 kommercielle marked ikke dækkes.
En afvejning heraf vil være en opgave for  

 Eksportkreditudvalget.
Til § 7 Formidlingen af offentlig bistand til eksportfinansiering, der foreslås  

 henlagt til Eksportkreditfonden, tænkes gennemført som støtteprogrammer, der  

 vedtages af Eksportkreditudvalget og godkendes af erhvervsministeren, som vil  

 være ansvarlig for en eventuelt fornøden bevillingsmæssig godkendelse i  

 Finansudvalget.
Programmerne må selvsagt kun etableres inden for rammerne af  

 Danmarks internationale forpligtelser, jf. lovforslagets § 3, stk. 2, men  

 skal på dette grundlag - i samspil med fondens risikodækningsfaciliteter -  

 bidrage til at sikre virksomhedernes internationale konkurrencedygtighed.
Som eksempel på et program, der umiddelbart skal realiseres, kan nævnes  

 etableringen af en konkurrencedygtig dansk CIRR-renteordning, idet den  

 nuværende i længere tid har været kritiseret for ikke at være  

 konkurrencedygtig.
CIRR står for »Commercial Interest Reference  

 Rate« og er den laveste rente, som OECD tillader for offentligt støttede  

 eksportkreditter på lande uden for kredsen af de helt svage lande.
Den danske  

 CIRR-renteordning har hidtil være været administreret via Dansk  

 Eksportfinansieringsfond og gennem genbelåning været finansieret af Danmarks  

 Nationalbank, der imidlertid nu har ønsket at trække sig ud af denne  

 aktivitet Støtte til eksportfinansiering bør ses i sammenhæng med den samlede  

 prioritering af den erhvervspolitiske indsats og under hensyn til  

 statsfinansiel ansvarlighed.
Etableringen af en ændret og mere konkurrencedygtig rentestøtteordning er  

 et vigtigt element i de samlede forbedringer.
Der skal føres forhandlinger  

 med Dansk Eksportfinansieringsfond (DEF) om, hvordan man bedst tilrettelægger  

 den kommende eksportfinansiering, herunder om afgræsning mellem de to fonde.
 Rentestøtteordningen kan gennemføres ved ydelse af tilskud til långivende  

 pengeinstitutter, men kan også gennemføres ved at støtte pengeinstitutternes  

 refinansiering af udlån med en statslig garanti for disses oplåning.  

 Tilsvarende vil der kunne stilles garanti over for DEF's virksomhed.  

 Anvendelsen af de forskellige instrumenter vil især afhænge af en  

 omkostningsvurdering.
Som et alternativ til ydelse af den nævnte rentestøtte til de  

 finansierende pengeinstitutter er der ved stk. 2 foreslået tilvejebragt  

 adgang for Eksportkreditfonden - eventuelt via Dansk Eksportfinansieringsfond  

 - til at foretage egentlige udlån på grundlag af oplåning på det nationale  

 eller internationale lånemarked med den fornødne statsgaranti, der kan  

 medvirke til at gøre låntagningen billigst mulig.
Udlånsvirksomhed vil  

 normalt være den private finansielle sektors anliggende, hvorfor statslig  

 udlånsvirksomhed kun bør komme på tale i undtagelsestilfælde, og kun i det  

 omfang, det ikke virker konkurrenceforvridende eller påfører markedet ubillig  

 konkurrence.
Såfremt det imidlertid fremtidigt skulle vise sig, at  

 omkostningerne ved drift af den ovenfor nævnte rentestøtteordning - i  

 almindelighed eller for særlige sektorer - med fordel kan reduceres  

 væsentligt ved at gå over til statslig udlånsvirksomhed, bør der, under de  

 ovennævnte forudsætninger, være mulighed for at etablere en sådan, men  

 principielt alene med samme formål som rentestøtteordningen: At tilbyde  

 danske virksomheder en konkurrencedygtig eksportfinansieringsrente.
Som et andet eksempel på en ordning vedrørende rentestøtte kan nævnes den  

 midlertidige rentetilskudsordning i forbindelse med infrastrukturprojekter i  

 de baltiske lande, som med hjemmel i eksportkreditlovens § 4 a og med en  

 særlig støttebevilling på til dato i alt 170 mio. kr. har vist sig at være  

 meget attraktiv for danske virksomheder.
Som følge af Danmarks internationale  

 forpligtelser kan denne ordning ikke fortsættes i den hidtidige skikkelse.  

 Andre veje kan vise sig farbare, men det vil være op til det kommende  

 Eksportkreditudvalg at vurdere disse.
Til § 8 Som udgangspunkt skal eksportordningerne for skibe ikke adskille sig fra  

 ordningerne for andre kapitalgoder.
Afsætningssituationen for nybyggede skibe er imidlertid stærkt præget af  

 den internationale konkurrence.
Derfor er både risikodækning og finansiering  

 i forbindelse med salg af nye skibe bygget ved danske værfter - såvel til  

 eksport som til hjemmemarkedet - henført under fondens opgaver.
Risikodækning og støtte til finansiering - herunder CIRR-renteordningen -  

 vil være ens for salg af skibe til eksport som til danske redere og vil kunne  

 ydes under anvendelse af de samme instrumenter, som anvendes ved salg af  

 andre store kapitalgoder.
Til sikring af CIRR-rente kunne der herudover blive  

 tale om statsligt opkøb af obligationer udstedt i forbindelse med  

 skibsfinansiering eller statslig garanti for långivers refinansiering.
 Administrationen af eksisterende skibsfinansieringsordninger, herunder  

 afvikling af sådanne ordninger, kan henlægges til Eksportkreditfondens  

 administration.
I det omfang, der fortsat bliver mulighed for særlige finansielle  

 støtteordninger til salg af skibe, vil der også kunne etableres programmer på  

 dette område.
Støtte til produktudvikling på værfter vil dog ligge uden for  

 fondens opgaver.
Til § 9 De af erhvervsministeren fastsatte retningslinier for Eksportkreditfondens  

 virksomhed skal danne de overordnede rammer for fondens virksomhed, idet  

 ministeren i disse forudsættes at udmønte lovens og fondens formål i  

 operationelle målsætninger og principper.
Retningslinierne vil omfatte tre væsentlige emneområder: For det første  

 fondens økonomi.
For det andet fondens fremtidige virksomhed, herunder en  

 nærmere afgrænsning af administrationens og Eksportkreditudvalgets kompetence  

 samt Eksportfremmerådets rådgivningsvirksomhed, samt fondens opgaver i  

 forbindelse med administration og afvikling af engagementer, herunder  

 administration af udestående fordringer.
For det tredje overholdelsen af  

 Danmarks internationalt påtagne forpligtelser, herunder i WTO, OECD og EU.
 For så vidt angår fondens økonomi, skal fondens administrations økonomiske  

 ansvar klart fremgå, ligesom der skal fastlægges principper for fondens  

 økonomi og regnskabsføring, herunder egenkapitaldækning, balance,  

 risikostyring og hensættelser.
For så vidt angår fondens fremtidige opgaver, fastlægges de rammer for  

 fondens fremtidige produkt-, risiko- og præmiepolitik, som skal udfyldes af  

 Eksportkreditudvalget og Eksportfremmerådet, herunder også dækningsomfang og  

 dækning af udenlandsk andel, samt nærmere regler for etablering af programmer  

 vedrørende bistand til finansiering.
Det forudsættes, at  

 Eksportkreditudvalget inden for sit ansvarsområde i vidt omfang delegerer  

 beslutningskompetence til fondens administration for at sikre den hurtigst  

 mulige behandling af det store antal sager og alene bibeholder store og  

 principielle sager til egentlig udvalgsdrøftelse.
 For så vidt endelig angår fondens administration og afvikling af påtagne  

 engagementer, fastsættes de overordnede principper, herunder bl.a. principper  

 for administration af udestående fordringer, moratorieadministration og de  

 særlige tjenester til virksomheder mv., i forbindelse hermed, jf.  

 bemærkningerne til § 5, stk. 9.
Til § 10 For de - formentlig relativt få - tilfælde, hvor Eksportkreditfonden ved  

 sin virksomhed opnår regreskrav eller andre fordringer mod danske  

 privatpersoner, er det af betydning at kunne benytte sig af Kongeriget  

 Danmarks Hypotekbank og Finansforvaltnings adgang til at inddrive fordringer  

 ved lønindeholdelse.
Derfor videreføres de hidtidige bestemmelser herom.
Til § 11 Loven bør i det hele træde i kraft den 1. januar 1996. Det vil dog være  

 nødvendigt, at de bestemmelser, der er fornødne med hensyn til gennemførelsen  

 af loven, kan sættes i kraft så tidligt som muligt.
Gennemførelse af  

 forslaget vil kræve Europa-Kommissionens godkendelse, jf. de almindelige  

 bemærkninger, pkt. 6. Det foreslås på denne baggrund, at forslaget træder i  

 kraft efter erhvervsministerens bestemmelse.
Dette sikrer også mod  

 vanskeligheder som følge af, at der muligvis kan vise sig tidsmæssige  

 problemer med at få de nye OECD-regler på skibsområdet endeligt færdige og  

 godkendt inden årsskiftet.
Lov om eksportkredit skal i det væsentlige ophæves, men det vil være  

 nødvendigt at fastsætte en række overgangsbestemmelser.
Det sikres således  

 ved stk. 2, at sager vedrørende rentestøtte i medfør af den særlige  

 rentestøtteordning for infrastrukturprojekter i de baltiske lande, der har  

 hjemmel i §§ 1, stk. 2, og 4 a i lov om eksportkredit, kan færdigbehandles på  

 grundlag af denne lov.
Det sikres endvidere for en god ordens skyld ved stk.  

 3, at forpligtelser indgået af Danmarks Erhvervsfond mv. forud for 1. maj  

 1992 fortsat er dækket af Erhvervsfondens og statens hæftelse.
Tilsvarende  

 gælder for de i lov om eksportkredit § 10, stk. 2, omhandlede forpligtelser i  

 forbindelse med policer, der blev overdraget til forsikringsaktieselskabet,  

 dvs.
A/S EKR Eksportkredit.
 Ved stk. 4 og stk. 5 foreslås fastsat nogle praktiske administrative  

 bestemmelser for afviklingsområdet under Danmarks Erhvervsfond.
De retningslinier, der foreslås adgang for erhvervsministeren til at  

 udfærdige for de i stk. 2 og 3 nævnte afviklingsområder, vil omfatte  

 forvaltningen af afviklingen af garantigivningen før 1. maj 1992, herunder  

 administrationen af de hertil hørende udestående fordringer, bl.a. under  

 moratorier, samt regnskabsmæssige regler for Danmarks Erhvervsfond.
Hertil  

 kommer nærmere regler for anvendelsen af nærværende lovs § 5, stk. 6 og 9. De  

 regnskabsmæssige regler vil især adskille sig fra de regnskabsmæssige regler  

 for Eksportkreditfonden med hensyn til hensættelser, der på afviklingsområdet  

 fortsat foretages efter de under lov om Danmarks Erhvervsfond gældende  

 principper.
 Ved stk. 6 og 7 videreføres endelig de bestemmelser i lov om  

 eksportkredit, som stadig er af betydning i forbindelse med stiftelsen af A/S  

 EKR Eksportkredit og salg af aktier i dette selskab.
Til § 12 Til nr. 1 Forslaget er en konsekvens af etableringen af Dansk Eksportkreditfond.
 Efter stempellovens § 62, stk. 2, er garantier omfattet af § 2 i lov om  

 eksportkredit og kautioner efter § 3 i samme lov fritaget for stempelafgift.
 § 2 i lov om eksportkredit omfatter garantier for ekstraordinære  

 eksportkreditrisici, der ydes for tab i forbindelse med danske virksomheders  

 eksport af varer, kapitalgoder og tjenesteydelser, herunder samlede  

 projektleverancer, samt tilbud herom. § 3 omfatter kautioner.
Forslaget medfører, at de dokumenter, der tidligere var omfattet af §§ 2  

 og 3 i lov om eksportkredit, fortsat er fritaget for stempelafgift.
Derimod  

 er andre dokumenter, der oprettes i forbindelse med eksportkredit mv.,  

 fortsat stempelpligtige.
 Den foreslåede bestemmelse om kautioner og garantier, der ydes af  

 Udenrigsministeriet, er en uændret videreførelse af den gældende bestemmelse  

 i § 62, stk. 2.
Til nr. 2 Efter den foreslåede ændring af stempellovens § 62, stk. 4, udvides  

 bestemmelsen på to områder.
For det første udvides stempelfriheden for låne- og kautionsdokumenter  

 til, at den også skal omfatte skibe, der bygges på danske skibsværfter for  

 danske redere.
Efter den gældende bestemmelse er kun danske skibsværfters  

 eksportordrer omfattet af fritagelsen.
 Endvidere udvides bestemmelsen til også at omfatte lån fra  

 pengeinstitutter til skibsfinansiering. Ændringen er en følge af, at alle  

 pengeinstitutter siden maj 1995 har kunnet konkurrere om at yde  

 skibsfinansiering.
Til nr. 3 Efter forslaget kan skatteministeren fastsætte særlige regler om påtegning  

 af de dokumenter, der er omfattet af lovforslaget.
Til § 13 Forslaget om ophævelse af lov nr. 813 af 19. december 1989 om garanti til  

 vindmøllebranchens garantiselskab fremsættes, idet ny garantigivning vil  

 kunne ydes efter bestemmelserne i nærværende lov og efter principper svarende  

 til dem, der hidtil har været gældende.
Til § 14 Genforsikring er omfattet af lov om forsikringsvirksomhed.
Efter lov om  

 forsikringsvirksomhed skal en genforsikringsordning etableres ved oprettelse  

 af et genforsikringsselskab, der får Finanstilsynets koncession.
Etablering  

 af et sådant selskab vil være uhensigtsmæssigt til opfyldelse af nærværende  

 lovs formål, og det foreslås derfor, at Dansk Eksportkreditfonds  

 genforsikring af ekstraordinære risici i forbindelse med eksport undtages fra  

 bestemmelserne i lov om forsikringsvirksomhed.
Til § 15 Erhvervsfremme- og eksportkreditspørgsmål er hjemmestyreanliggender i  

 Grønland.
For så vidt angår finansiering af skibe, er det imidlertid de  

 danske regler, der anvendes.
Derfor præciseres, at loven ikke gælder for  

 Grønland, men at den kan sættes i kraft ved kongelig anordning for så vidt  

 angår risikodækning samt bistand til eksportfinansiering ved salg af skibe.
På Færøerne vil loven gælde, når den er kundgjort.
Samtidig ophæves lov om  

 Danmarks Erhvervsfond.
Efter 2. behandling den 12. december 1995 Formål § 1. Der oprettes en Dansk Eksportkreditfond (EKF).  

 Eksportkreditfondens formål er at sikre dansk eksport internationalt  

 konkurrencedygtige vilkår med hensyn til dækning af ekstraordinære risici for  

 tab i forbindelse med eksport, herunder af skibe, og at forestå formidlingen  

 af statslig bistand i forbindelse med finansieringen heraf.
Fonden har  

 tilsvarende formål, for så vidt angår salg af skibe, der bygges på danske  

 skibsværfter for danske redere.
Fondens oprettelse og kompetence § 2. Eksportkreditfonden, der er en selvstændigt regnskabspligtig  

 enhed under Erhvervsministeriet, bestyres af erhvervsministeren.
 Stk. 2. Eksportkreditfonden oprettes på grundlag af de rettigheder  

 og forpligtelser, herunder egenkapital og hensættelser, der fra 1. maj 1992  

 er opbygget i Danmarks Erhvervsfond ved dennes drift i medfør af lov nr. 185  

 af 23. marts 1992 om eksportkredit, herunder statslige kapitalindskud.
 Stk. 3. Eksportkreditfonden kan med Finansudvalgets godkendelse  

 overtage andre porteføljer på områder, som omfattes af fondens formål,  

 såfremt overtagelsen ikke belaster fondens egenkapital.
 Stk. 4. Eksportkreditfonden kan med Finansudvalgets godkendelse  

 oprette datterselskaber eller erhverve ejerandele i eller deltage som  

 långiver eller garant i selskaber, institutioner eller fonde, når det tjener  

 til opfyldelse af Eksportkreditfondens formål.
 Stk. 5. Erhvervsministeren kan bestemme, at Eksportkreditfondens  

 administration henlægges til en styrelse under Erhvervsministeriet.  

 Omkostninger i forbindelse med Eksportkreditfondens administration og drift  

 afholdes af fonden.
 Stk. 6. Eksportkreditfondens administration er inden for de af  

 erhvervsministeren fastlagte retningslinjer ansvarlig for fondens økonomi og  

 forestår fondens daglige drift, herunder gennemførelsen af de i medfør af § 3  

 af Eksportkreditudvalget trufne afgørelser, samt repræsenterer  

 Eksportkreditfonden nationalt og internationalt.
Eksportkreditudvalget § 3. Der nedsættes et Eksportkreditudvalg til at fastlægge rammer  

 og principper for Eksportkreditfondens produkt-, risiko- og præmiepolitik og  

 til at træffe konkrete afgørelser vedrørende risikoaccept og bistand til  

 finansiering, herunder til at fastlægge rammerne for administrationens  

 stillingtagen i denne henseende.
 Stk. 2. Eksportkreditudvalget træffer sine afgørelser med  

 kvalificeret flertal inden for de af erhvervsministeren fastlagte  

 retningslinjer samt under overholdelse af de rammer, som Eksportkreditfondens  

 økonomi til enhver tid sætter, og af de rammer, som følger af de  

 internationale forpligtelser m.v., som Danmark har påtaget sig.
Stk. 3. Eksportkreditudvalget består af en formand og 10  

 medlemmer, der udpeges af erhvervsministeren for fire år ad gangen. 2  

 medlemmer, der har praktisk viden om og erfaring vedrørende eksport og  

 eksportfinansiering, udpeges efter indstilling fra Arkitekt- og  

 Ingeniørrådet, Dansk Industri, Entreprenørforeningen, Handelskammeret,  

 Håndværksrådet og Landbrugsraadet i fællesskab. 1 medlem, der har praktisk  

 viden om og erfaring vedrørende salg og finansiering af nybyggede skibe,  

 udpeges efter indstilling fra Skibsværftsforeningen. 6 medlemmer udpeges  

 efter indstilling fra henholdsvis Arbejderbevægelsens Erhvervsråd,  

 CO-Industri, Danmarks Nationalbank, Finansministeriet,  

 Industrialiseringsfonden for Udviklingslandene og andre fonde, der  

 administreres af Industrialiseringsfonden for Udviklingslandene i fællesskab,  

 samt fra Udenrigsministeriet.
Genudpegning kan finde sted.
Der udpeges  

 suppleanter for medlemmerne.
Stk. 4. Eksportkreditudvalgets afgørelser kan ikke indbringes for  

 anden administrativ myndighed.
Udvalget kan selv beslutte at henskyde  

 afgørelser, som er af principiel betydning eller indebærer forpligtelser ud  

 over Eksportkreditfondens økonomiske rammer, til erhvervsministerens  

 afgørelse.
Afgørelser truffet af fondens administration i medfør af  

 bemyndigelse fra Eksportkreditudvalget kan forlanges forelagt dette.  

 Erhvervsministeren fastsætter nærmere regler herom.
 Stk. 5. Erhvervsministeren fastsætter Eksportkreditudvalgets  

 forretningsorden.
 Stk. 6. Beretning vedrørende Eksportkreditudvalgets virksomhed  

 indeholdes i Eksportkreditfondens årlige beretning og regnskab.
 Stk. 7. Sekretariatsopgaver for Eksportkreditudvalget udføres af  

 Eksportkreditfondens administration.
Eksportfremmerådet § 4. Eksportfremmerådet drøfter principielle spørgsmål på  

 eksportkreditområdet.
Rådet skal løbende holdes orienteret om  

 Eksportkreditfondens aktivitet og økonomi og skal udtale sig om principperne  

 for fondens produkt-, risiko- og præmiepolitik.
Eksportfremmerådet kan  

 fremsætte forslag over for Eksportkreditudvalget.
Eksportkreditfondens økonomi § 5. Eksportkreditfondens egenkapital skal til stadighed være af  

 en sådan størrelse, at den sammen med hensættelserne udgør et forsvarligt  

 grundlag for fondens forpligtelser og aktivitet.
 Stk. 2. Eksportkreditfondens indtægter og udgifter skal balancere  

 på længere sigt under hensyntagen til den internationale konkurrencesituation  

 og særlige handelspolitiske hensyn.
 Stk. 3. Under hensyn til stk. 1 og 2 reguleres  

 Eksportkreditfondens egenkapital ved tilførsel af yderligere statslige  

 kapitalindskud som led i en samlet erhvervspolitisk prioritering eller ved  

 tilbageførsel af midler fra egenkapitalen til statskassen i det omfang, hvori  

 dette kan ske uden at begrænse fondens fremtidige virksomhed.
 Stk. 4. Hensættelser til imødegåelse af forventede fremtidige tab  

 foretages ud fra en forsigtig, realistisk vurdering af tabsrisikoen.
 Stk. 5. Eksportkreditfondens mellemregning med statskassen  

 forrentes med sædvanlig markedsrente.
 Stk. 6. For Eksportkreditfondens ydelser kan der opkræves betaling  

 i form af risikopræmie, gebyr eller lignende.
 Stk. 7. Eksportkreditfonden hæfter med sin egenkapital og  

 hensættelser for forpligtelser, der er indgået af Eksportkreditfonden samt af  

 Danmarks Erhvervsfond fra den 1. maj 1992. Er egenkapital og hensættelser  

 ikke tilstrækkelige til at dække forpligtelserne, hæfter den danske stat.  

 Tilsvarende gælder porteføljer, der måtte være overtaget i medfør af § 2,  

 stk. 3.
 Stk. 8. Med henblik på styring af risikoen såvel på porteføljen af  

 forpligtelser som på udestående fordringer anvender Eksportkreditfonden  

 sådanne midler og fremgangsmåder til at minimere risiko eller tab, som er  

 almindeligt brugt af tilsvarende finansielle institutioner.
 Stk. 9. Eksportkreditfonden kan mod særskilt vederlag yde  

 eksportvirksomheder m.fl. særlige tjenester med hensyn til administration,  

 inddrivelse eller overtagelse af disses udestående fordringer på udlandet.
Stk. 10. Eksportkreditfonden aflægger årligt en beretning og et  

 regnskab.
Regnskabsåret er kalenderåret.
Eksportkreditfonden offentliggør  

 periodiske meddelelser vedrørende økonomien.
Rammer for risikodækning § 6. Eksportkreditfonden kan i sin virksomhed anvende  

 dækningsformer svarende til de i markedet anerkendte forsikrings- og  

 garantiprodukter og herudover tilbyde sådanne dækningsformer, som er  

 nødvendige for at opfylde fondens formål.
Risikodækning kan ydes i danske  

 kroner samt i andre valutaer, der i almindelighed anvendes ved afvikling af  

 internationale betalinger.
 Stk. 2. Eksportkreditfonden kan yde dækning over for individuelle  

 virksomheder, pengeinstitutter, forsikringsselskaber eller andre, som direkte  

 eller indirekte påtager sig eller forsikrer en risiko, der står i forbindelse  

 med gennemførelsen af dansk eksport.
 Stk. 3. Såvel politiske som kommercielle risici kan dækkes, dog  

 kun i det omfang, hvori det private kommercielle forsikrings- og  

 kapitalmarked ikke normalt påtager sig risici af den pågældende art og  

 omfang.
Rammer for støtte til finansiering § 7. Eksportkreditfonden kan formidle statslig bistand til  

 eksportfinansiering i form af rentestøtte, ydelse af tilskud eller på anden  

 vis i overensstemmelse med støtteprogrammer, som Eksportkreditudvalget  

 etablerer efter erhvervsministerens anmodning eller med dennes godkendelse.
Stk. 2. Som et alternativ til statslig rentestøtte efter stk. 1,  

 men med samme formål, kan Eksportkreditfonden selv stille finansiering til  

 rådighed eller opkøbe og videresælge obligationer på grundlag af optagelse af  

 lån på det nationale eller internationale lånemarked.
Optagelse af lån skal  

 ske med Finansudvalgets godkendelse.
Særligt om skibe § 8. Risikodækning samt bistand til finansiering i forbindelse med  

 salg af skibe, der bygges ved dansk værft til udenlandske eller danske  

 redere, ydes i overensstemmelse med §§ 6 og 7. Særlige støtteprogrammer kan i  

 medfør af § 7 etableres af Eksportkreditudvalget efter erhvervsministerens  

 anmodning og med Finansudvalgets godkendelse, såfremt det må anses for  

 nødvendigt for at sikre danske værfter lige internationale konkurrencevilkår,  

 for så vidt angår salg af skibe.
Retningslinjer for Eksportkreditfondens virksomhed § 9. Erhvervsministeren fastsætter efter indhentet udtalelse fra  

 Eksportkreditudvalget og Eksportfremmerådet generelle retningslinjer for  

 Eksportkreditfondens virksomhed.
 Stk. 2. Erhvervsministeren kan i øvrigt udstede de med henblik på  

 lovens gennemførelse fornødne bekendtgørelser, herunder om særlige programmer  

 for støtte til finansiering.
 Stk. 3. Erhvervsministeren kan fastsætte de bestemmelser, der er  

 nødvendige for at gennemføre EU-direktiver eller internationale aftaler om  

 eksportkreditforsikring.
Kongeriget Danmarks Hypotekbank og Finansforvaltnings adgang til at inddrive fordringer ved lønindeholdelse § 10. Kongeriget Danmarks Hypotekbank og Finansforvaltning  

 (Hypotekbanken) kan med tillæg af renter og omkostninger inddrive  

 tilgodehavender, som Eksportkreditfonden i forbindelse med indfrielser,  

 erstatningsudbetalinger eller lignende måtte få hos individuelle personer her  

 i landet, efter reglerne for inddrivelse af personlige skatter i  

 kildeskatteloven.
Stk. 2. Erhvervsministeren kan fastsætte nærmere regler for  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
For overtrædelser, der begås af et  

 aktieselskab, anpartsselskab, andelsselskab, en forening, en selvejende  

 institution, en fond eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 Stk. 3. Hypotekbanken kan indhente de oplysninger hos  

 skattemyndighederne og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
Lovens ikrafttræden § 11. Erhvervsministeren fastsætter tidspunktet for lovens  

 ikrafttræden.
Samtidig ophæves lov nr. 185 af 23. marts 1992 om  

 eksportkredit, jf. dog stk. 2-7.
Stk. 2. Ansøgninger om rentestøtte i henhold til § 1, stk. 2, jf.  

 § 4 a, i lov nr. 185 af 23. marts 1992 om eksportkredit, som senest ændret  

 ved lov nr. 1092 af 22. december 1993, kan færdigbehandles efter de hidtil  

 gældende regler.
Det i § 3 omhandlede Eksportkreditudvalg træffer de fornødne  

 beslutninger.
Stk. 3. De garantier og kautioner, der forud for 1. maj 1992 er  

 ydet i henhold til tidligere lovgivning om eksportkredit samt § 7 i lov om  

 internationalt udviklingssamarbejde, forbliver gældende, indtil de ophører  

 efter deres eget indhold eller bringes til ophør ved opsigelse eller aftale.  

 Danmarks Erhvervsfond hæfter for disse forpligtelser.
Tilsvarende gælder  

 forpligtelser i forbindelse med policer, som i medfør af § 10, stk. 2, i lov  

 nr. 185 af 23. marts 1992 om eksportkredit er overdraget til det ved samme  

 lovs § 10, stk. 1, stiftede forsikringsaktieselskab.
Er fondens midler ikke  

 tilstrækkelige, hæfter staten.
Stk. 4. Eksportkreditfondens administration forestår afviklingen  

 af de i stk. 2 nævnte ansøgninger og i stk. 3 nævnte forpligtelser samt  

 udestående fordringer i forbindelse hermed.
I forbindelse med afviklingen  

 finder nærværende lovs § 5, stk. 6 og 9, samt § 10 anvendelse.
 Stk. 5. Erhvervsministeren, der bestyrer Danmarks Erhvervsfond,  

 kan fastsætte nærmere retningslinjer for administrationen af de i stk. 2 og 3  

 nævnte afviklingsområder.
Stk. 6. Erhvervsministeren bemyndiges til på statens vegne at  

 sælge aktierne i det i henhold til lov nr. 185 af 23. marts 1992 om  

 eksportkredit stiftede forsikringsaktieselskab.
Sagsakterne vedrørende dette  

 salg er undtaget fra aktindsigt i henhold til lov om offentlighed i  

 forvaltningen.
Stk. 7. For statstjenestemænd, der var ansat i styrelsen  

 Eksportkreditrådet, og som frivilligt lod sig udlåne til det i henhold til  

 lov nr. 185 af 23. marts 1992 om eksportkredit stiftede  

 forsikringsaktieselskab, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for tiden efter skæringsdatoen for selskabets overtagelse af driften.  

 Pensionsbidragets størrelse fastsættes af finansministeren.
 § 12. I lov om stempelafgift, jf. lovbekendtgørelse nr. 741 af 4.  

 september 1995, foretages følgender ændringer:
 1. § 62, stk. 2, affattes således:
»Stk. 2. Stempelfri er dokumenter om garantistillelse for  

 ekstraordinære eksportkreditrisici, der efter lov om Dansk Eksportkreditfond  

 ydes mod tab i forbindelse med dansk eksport, samt kautioner og garantier,  

 der ydes af Udenrigsministeriet efter § 8 i lov om internationalt  

 udviklingssamarbejde.
Andre dokumenter, der oprettes i forbindelse med  

 eksportkredit m.v., stemples efter lovens almindelige regler.« 2. § 62, stk. 4, affattes således:
»Stk. 4. Stempelfri er låne- og kautionsdokumenter, der  

 udstedes til Danmarks Skibskreditfond, Aktieselskabet Dansk Skibsfinansiering  

 og pengeinstitutter i forbindelse med finansieringen af skibe, der bygges på  

 danske skibsværfter.« 3. I § 62, stk. 7, 1. pkt., ændres »og 13« til:  

 »og 13, samt stk. 2 og 4«.
 § 13. Lov nr. 813 af 19. december 1989 om garanti til  

 vindmøllebranchens garantiselskab ophæves.
 Stk. 2. De garantier, der er ydet i medfør af loven, forbliver  

 gældende, indtil de ophører efter deres eget indhold eller bringes til ophør  

 ved opsigelse eller ved aftale.
 § 14. I lov om forsikringsvirksomhed, jf. lovbekendtgørelse nr.  

 963 af 29. november 1994, som ændret ved lov nr. 369 af 14. juni 1995,  

 foretages følgende ændring:
 1. I § 2, stk. 1, nr. 7, ændres »A/S.« til:  

 »A/S;», og som nr. 8 indsættes:
»8) genforsikring i henhold til lov om Dansk Eksportkreditfond af  

 ekstraordinære risici i forbindelse med eksport.« § 15. Loven gælder ikke for Grønland, men kan, hvad angår  

 risikodækning samt bistand til eksportfinansiering ved salg af skibe, ved  

 kongelig anordning sættes i kraft for Grønland med de afvigelser, som  

 Grønlands særlige forhold tilsiger.
 Stk. 2. Lov nr. 145 af 21. april 1965 om Danmarks Erhvervsfond  

 ophæves på Færøerne.
