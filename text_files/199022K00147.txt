Nr LSF 147 Forslag til Lov om individuel boligstøtte Fremsat af boligministeren (Svend Erik Hovmand) den 19. februar 1991 Vedtaget ved tredjebehandling den 30. maj 1991 Lov nr. 376 af 06/06/1991 Kapitel 1 Almindelige betingelser § 1. Lejere, herunder medlemmer af almennyttige  

 andelsboligforeninger, jf. kapitel 2 i lov om boligbyggeri, har efter  

 ansøgning ret til boligstøtte efter reglerne i denne lov.
 § 2. Ejere eller andelshavere i private andelsboligforeninger, der  

 modtager eller får forskud på social pension, har efter ansøgning ret til  

 boligstøtte efter reglerne i denne lov.
 Stk. 2. Personer, som modtager eller får forskud på de i stk. 1  

 omhandlede ydelser, og som har husstandsfællesskab med en lejer, en ejer  

 eller en andelshaver i en privat andelsboligforening, har efter ansøgning ret  

 til boligstøtte efter denne lov.
 Stk. 3. Personer, som modtager eller får forskud på de i stk. 1  

 omhandlede ydelser, og som er berettigede til boligstøtte efter § 1 og § 2,  

 stk. 1 og 2, betegnes i denne lov pensionister.
 § 3. Boligstøtte til lejere, der ikke er pensionister, betegnes i  

 loven boligsikring.
 Stk. 2. Såfremt en pensionist kan opnå større beløb i boligsikring  

 end i boligydelse, kan boligsikring dog ydes.
 Stk. 3. Boligsikring kan ikke udbetales, når ansøgeren modtager  

 boligydelse, jf. § 4.
 § 4. Boligstøtte til pensionister betegnes i loven boligydelse,  

 jf. dog § 3, stk. 2.
 Stk. 2. Boligydelse kan ikke udbetales, når ansøgeren modtager  

 boligsikring, jf. § 3.
Stk. 3. En pensionist, der optager lån efter lov om lån til  

 betaling af ejendomsskatter og om ændring af ligningsloven, kan ikke samtidig  

 modtage boligydelse til boligen.
Pensionisten kan tidligst opnå ret til  

 boligydelse med virkning fra udgangen af det år, hvor lånet er optaget,  

 medmindre lånet er indfriet.
§ 5. Retten til boligstøtte er betinget af, 1) at ansøgeren har fast bopæl her i landet, og 2) at ansøgeren benytter en beboelseslejlighed her i landet til  

 helårsbeboelse.
Husstand og indkomst § 6. Beregningen af boligstøtte sker på grundlag af  

 husstandsindkomsten.
 § 7. Som medlemmer af husstanden medregnes ansøgeren, dennes  

 ægtefælle, hjemmeværende børn og andre, der har fast ophold i lejligheden  

 uden at være logerende.
 Stk. 2. For at et barn skal medregnes ved beregningen af  

 boligstøtte, skal det være under 23 år og bo i lejligheden.
 Stk. 3. Såfremt et barn under 23 år har egne indtægter, skal  

 kommunalbestyrelsen beregne boligstøtten, som om barnet er logerende, jf. §  

 9, stk. 2, og § 10, stk. 6, dersom dette medfører en højere boligstøtte.
 Stk. 4. Lever forældre, der har fælles forældremyndighed, ikke  

 sammen, og opholder barnet sig lige meget hos begge forældre, medregnes  

 barnet ved beregningen af boligstøtte til den husstand, på hvis adresse det  

 er tilmeldt folkeregistret.
 § 8. Husstandsindkomsten opgøres således:
 1) Summen af ansøgerens og dennes husstandsmedlemmers hver for sig  

 opgjorte personlige indkomster med tillæg af positiv kapitalindkomst, der  

 anvendes til beregning af 6 pct.-indkomstskat efter personskattelovens § 8  

 før det deri nævnte bundfradrag, samt med tillæg af ydelser uden  

 tilbagebetalingspligt efter kapitel 9 i lov om social bistand og ydelser  

 efter denne lovs §§ 49 b, stk. 2, og 49 f, stk. 3.
 2) Rentenedslag, jf. lov om nedslag i skatteansættelsen for renteindtægter  

 m.v., fradrages ikke i kapitalindkomsten, jf. nr. 1.
 3) Godtgørelse og afkastet af godtgørelse til HIV-smittede blødere m.fl.  

 og HIV-positive transfusionssmittede m.fl. samt erstatning og afkastet af  

 erstatning, jf. lov om erstatning for skader ved LSD-behandling, indgår ikke  

 i disse personers husstandsindkomst.
 Stk. 2. Boligministeren fastsætter nærmere regler for regulering  

 af husstandsindkomsten opgjort efter stk. 1.
 Stk. 3. Boligministeren fastsætter nærmere regler for, hvorledes  

 indkomster efter stk. 1, der ikke er skattepligtige her i landet, skal indgå  

 i indkomsten.
 Stk. 4. Hvert barns indkomst opgjort efter stk. 1 og 2 nedsættes  

 med 11.500 kr., jf. § 72, stk. 1, nr. 1. Giver beregningen et negativt beløb,  

 indgår dette ikke i den samlede husstandsindkomst.
 Stk. 5. Den efter stk. 1 og 2 beregnede indkomst nedsættes med  

 22.000 kr., jf. § 72, stk. 1, nr. 2, for hvert barn i husstanden.
 Stk. 6. Den samlede indkomst afrundes nedad til nærmeste  

 kronebeløb, der er deleligt med 1.000. Den herved beregnede indkomst betegnes  

 husstandsindkomsten.
 Stk. 7. Hvis husstandsindkomsten i boligstøtteåret må antages at  

 blive mindst 10.000 kr. lavere eller 20.000 kr. højere end den indkomst, der  

 beregnes efter stk. 1-6, anvendes i stedet den forventede fremtidige  

 indkomst.
Stk. 8. Såfremt der i husstandsindkomsten efter stk. 1-6 for  

 husstande omfattet af kapitel 11 indgår kontanthjælp efter lov om social  

 bistand, kan der ses bort fra hjælp, der vedrører faste udgifter og  

 enkeltudgifter.
Boligministeren fastsætter nærmere regler herom efter  

 forhandling med socialministeren.
Boligen § 9. Boligstøtte kan kun ydes, når lejligheden er forsynet med  

 køkken med indlagt vand og forsvarligt afløb for spildevand.
Boligstøtte kan  

 dog ydes til boliger uden selvstændigt køkken etableret i medfør af § 4 i lov  

 om boliger for ældre og personer med handicap.
 Stk. 2. Ved fremleje, fremlån, udlejning eller anvendelse til  

 erhverv af en del af lejligheden kan boligstøtte kun ydes, såfremt den del af  

 lejligheden, som ansøgeren selv benytter, opfylder betingelserne i stk. 1.
Kapitel 2 Boligudgift for personer omfattet af lovens § 1 (lejere) § 10. Ved opgørelse af boligudgiften for lejere lægges den leje  

 til grund, som efter lejeaftalen skal betales for lejlighedens areal, fælles  

 boligareal, adgangsareal samt tilhørende sædvanlige udenomsrum.
Stk. 2. Omfatter lejen betaling for varme og varmt vand samt  

 elforbrug, nedsættes lejen ved opgørelse af boligudgiften med henholdsvis 44  

 kr., 14 kr. og 33 kr. pr. m2 bruttoetageareal, jf. § 72, stk. 1, nr. 3.  

 Såfremt udgiften til varme, varmt vand eller elforbrug i den pågældende  

 kommune afviger fra de i 1. pkt. anførte beløb, kan kommunalbestyrelsen  

 fastsætte et andet beløb.
Kommunalbestyrelsens afgørelse efter 2. pkt. kan  

 ikke påklages til anden administrativ myndighed.
Stk. 3. Betaler lejeren ud over lejen for vandforbrug, forhøjes  

 lejen ved opgørelsen af boligudgiften med 4,25 kr. pr. m2 bruttoetageareal,  

 jf. § 72, stk. 1, nr. 4. Såfremt udgiften til vandforbrug i den pågældende  

 kommune afviger fra det i 1. pkt. anførte beløb, kan kommunalbestyrelsen  

 fastsætte et andet beløb.
Kommunalbestyrelsens afgørelse efter 2. pkt. kan  

 ikke påklages til anden administrativ myndighed.
Stk. 4. Har lejeren pligt til at vedligeholde det lejede med  

 tapet, hvidtning og maling, forhøjes lejen ved beregningen med 33 kr. pr. m2  

 bruttoetageareal.
Påhviler pligten kun delvis lejeren, herunder i medfør af §  

 10 a i lov om boligbyggeri, forhøjes lejen ved beregningen med 16,50 kr. pr.  

 m2 bruttoetageareal.
Påhviler pligten til anden vedligeholdelse lejeren helt  

 eller delvis, forhøjes lejen yderligere med henholdsvis 33 kr. pr. m2  

 bruttoetageareal og 16,50 kr. pr. m2 bruttoetageareal.
De i 1.-3. pkt. nævnte  

 beløb reguleres efter § 72, stk. 1, nr. 5.
 Stk. 5. Opvarmes lejligheden udelukkende med el eller gas, eller  

 opvarmes lejligheden fra et kollektivt varmeforsyningsanlæg, og betaler  

 lejeren ud over lejen den fulde udgift hertil, forhøjes lejen ved opgørelse  

 af boligudgiften med 16,75 kr. pr. m2 bruttoetageareal, jf. § 72, stk. 1, nr.  

 6.
 Stk. 6. Ved fremleje, fremlån, udlejning eller anvendelse til  

 erhverv af en del af lejligheden fradrages der ved beregningen et beløb i  

 lejen beregnet efter stk. 1-5, der mindst svarer til den forholdsmæssige del  

 af lejen efter antallet af værelser.
 § 11. Overstiger lejen i væsentlig grad den normale leje for  

 sædvanlige lejligheder af tilsvarende størrelse, eller må lejen anses for  

 delvis betaling for luksuriøst udstyr eller beliggenhed, kan  

 kommunalbestyrelsen nedsætte lejen med et beløb, der svarer til forskellen.
 § 12. Ved beregning af boligstøtte nedsættes den boligudgift, der  

 er opgjort efter §§ 10 og 11 i henhold til reglen i stk. 2, såfremt boligens  

 bruttoetageareal overstiger 65 m2 for een person i husstanden og 20 m2 pr.  

 person herudover.
Stk. 2. Ved opgørelsen medregnes for een person boligudgiften pr.  

 m2 bruttoetageareal for 65 m2. For hver af de øvrige personer i husstanden  

 medregnes m2-udgiften for 20 m2 bruttoetageareal.
For de følgende 20 m2  

 medregnes 75 pct. af m2-udgiften, og for yderligere 20 m2 medregnes 50 pct.
 Stk. 3. Såfremt nogen af husstandsmedlemmerne er stærkt  

 bevægelseshæmmede og boligen er egnet herfor, medregnes ved opgørelsen for  

 een person boligudgiften pr. m2 bruttoetageareal for 75 m2. Stk. 2, 2. og 3.  

 pkt., finder tilsvarende anvendelse.
 Stk. 4. Såfremt et eller flere værelser fremlejes, fremlånes,  

 udlejes eller anvendes til erhverv, fradrages der ved opgørelsen af arealet  

 et areal, der mindst skal svare til den forholdsmæssige del af arealet efter  

 antallet af værelser.
§ 13. Boligudgiften for pensionister ændres ikke efter § 12, hvis  

 arealgrænserne overskrides som følge af, 1) at pensionistens ægtefælle dør, 2) at samlivet ophører ved ægtefællens optagelse på plejehjem, institution  

 til personer med vidtgående fysiske eller psykiske handicap, psykiatrisk  

 institution eller ved bestemmelse om ægtefællens optagelse på plejehjem under  

 dennes indlæggelse på somatisk sygehus, 3) at en person, der havde fælles husstand med pensionisten, dør, eller 4) at husstandsfællesskabet ophører ved, at en person, der havde fælles  

 husstand med pensionisten, optages på plejehjem, institution til personer med  

 vidtgående fysiske eller psykiske handicap, psykiatrisk institution eller ved  

 bestemmelse om optagelse på plejehjem under dennes indlæggelse på somatisk  

 sygehus.
 Stk. 2. Det er en betingelse for at anvende bestemmelserne i stk.  

 1, nr. 3 og 4, at husstandsfællesskabet har bestået i de sidste fem år.
 Stk. 3. Stk. 1, nr. 1, finder tilsvarende anvendelse, hvor en  

 efterlevende ægtefælle bliver berettiget til social pension inden 6 måneder  

 efter ægtefællens død.
 § 14. Den årlige boligudgift, hvoraf boligstøtten beregnes, kan  

 ikke overstige 45.900 kr., jf. § 72, stk. 1, nr. 10. Er der børn i  

 husstanden, forhøjes beløbet således:
Stk. 2. Er nogen af husstandsmedlemmerne stærkt bevægelseshæmmede,  

 og er boligen egnet herfor, forhøjes det i stk. 1, 1. pkt., nævnte  

 maksimumsbeløb med 50 pct.
De forhøjede beløb afrundes til nærmeste  

 kronebeløb, der er deleligt med 100.
Stk. 3. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri stilles til rådighed for en  

 person som nævnt i 1. pkt.
§ 15. Overstiger lejen halvdelen af husstandsindkomsten, skal  

 kommunalbestyrelsen efter en samlet vurdering af husstandsmedlemmernes  

 økonomiske og personlige forhold bestemme, om boligstøtte kan ydes.
Det samme  

 gælder, hvis særlige forhold f. eks. i forbindelse med ansøgerens afståelse  

 af sin hidtidige bolig og leje af den lejlighed, hvortil boligstøtte søges,  

 sandsynliggør, at lejeaftalen er tilrettelagt med særligt henblik på opnåelse  

 af boligstøtte.
Kommunalbestyrelsen kan bestemme, at boligstøtte ydes med et  

 nedsat beløb.
Kapitel 3 Boligudgift for andelshavere og ejere § 16. Ved opgørelsen af boligudgiften for andelshavere i private  

 andelsboligforeninger finder reglerne i §§ 10-15 anvendelse.
 § 17. Ved opgørelsen af boligudgiften for ejere medregnes følgende  

 beløb:
1) Renter og afdrag på lån i ejendommen, jf. stk. 2, 2) vej- og kloakbidrag og lignende, der hviler på ejendommen, 3) pålignede ejendomsskatter for det år, boligydelsen vedrører, 4) udgifter til ejendommens drift og vedligeholdelse i form af et  

 standardbeløb, 6.600 kr., jf. § 72, stk. 1, nr. 7, og 5) beregnet skat af overskuddet på ejendommen.
Overskuddet opgøres på  

 grundlag af forholdene i det indkomstår, der ligger forud for det indkomstår,  

 boligydelsen vedrører.
I det år, ejendommen er nyopført eller nyudstykket,  

 indgår den kontante ejendomsvurdering for det år, som boligydelsen første  

 gang vedrører, i beregningsgrundlaget.
Som skatteprocent anvendes satsen for  

 almindelig indkomstskat efter personskattelovens § 6 og satserne for de  

 kommunale og amtskommunale indkomstskatter, der er gældende for den  

 pågældende i det indkomstår, som boligydelsen vedrører.
 Stk. 2. Opgørelse efter stk. 1, nr. 1, foretages således:
 1) Der medregnes 80 pct. af renter og afdrag på de lån, der er tinglyst  

 med pant i ejendommen på ansøgningstidspunktet.
 2) Hvis kontantværdien af restgælden af de i nr. 1 nævnte lån på  

 ansøgningstidspunktet overstiger 80 pct. af den kontante ejendomsvurdering  

 for året forud for ansøgningstidspunktet, nedsættes de i nr. 1 nævnte 80 pct.  

 af renter og afdrag med forholdet mellem 80 pct. af den kontante  

 ejendomsværdi og kontantværdien af restgælden.
 3) Hvis der efterfølgende optages nye lån eller allerede eksisterende lån  

 ombyttes med nye lån i ejendommen, foretages der efter ansøgning en fornyet  

 beregning efter nr. 1 og 2 på grundlag af de aktuelle kontantværdier for  

 restgælden og ejendomsværdien.
 4) Hvis ejendommen er nyopført eller nyudstykket, anvendes dog den  

 kontante ejendomsvurdering for det år, boligydelsen vedrører.
 Stk. 3. I boligudgiften beregnet efter stk. 1 og 2 fratrækkes  

 følgende beløb:
1) beregnet skat af underskud på ejendommen.
Underskuddet opgøres på  

 grundlag af forholdene i det indkomstår, der ligger forud for det indkomstår,  

 boligydelsen vedrører.
I det år, ejendommen er nyopført eller nyudstykket,  

 indgår den kontante ejendomsvurdering for det år, som boligydelsen første  

 gang vedrører, i beregningsgrundlaget.
Som skatteprocent anvendes satsen for  

 almindelig indkomstskat efter personskattelovens § 6 og satserne for de  

 kommunale og amtskommunale indkomstskatter, der er gældende for den  

 pågældende i det indkomstår, som boligydelsen vedrører, og 2) indtægt ved udlejning af en del af ejendommen.
§ 18. Boligministeren kan fastsætte regler 1) om opgørelse af boligudgiften for en pensionist, der bor i en af  

 boligerne i et to- eller flerfamilieshus, som pensionisten ejer, eller hvori  

 han har anpart, 2) om opgørelse af boligudgiften for en pensionist, der bor i et stuehus  

 til en landbrugsejendom, som pensionisten ejer, og for en pensionist, hvis  

 bolig i øvrigt anvendes til erhvervsformål, og 3) om ret til boligydelse for en pensionist, der bor i enfamilieshus eller  

 to- eller flerfamilieshus, som ejes af et aktieselskab, anpartsselskab eller  

 lignende, hvori pensionisten ejer aktier, anparter eller lignende.
 § 19. Renter på lån i henhold til denne lov og lov om lån til  

 betaling af ejendomsskatter og om ændring af ligningsloven kan ikke medregnes  

 ved opgørelse af boligudgiften.
 § 20. Reglerne i §§ 12-15 gælder også for ejere.
Kapitel 4 Beregning af boligstøtte § 21. Ved boligydelse beregnes et grænsebeløb, der udgør 10 pct.  

 af husstandsindkomsten, jf. § 8, op til en indkomstgrænse på 124.400 kr., jf.  

 § 72, stk. 1, nr. 8, og 20 pct. af husstandsindkomsten over denne grænse.  

 Grænsebeløbet kan dog ikke være mindre end 4.400 kr., jf. § 72, stk. 1, nr.  

 9.
 Stk. 2. Boligydelsen beregnes som forskellen mellem 90 pct. af den  

 årlige boligudgift og grænsebeløbet.
 § 22. Ved boligsikring beregnes et grænsebeløb, der udgør 15 pct.  

 af husstandsindkomsten op til en indkomstgrænse på 124.400 kr., jf. § 72,  

 stk. 1, nr. 8, og 25 pct. af husstandsindkomsten over denne grænse.  

 Grænsebeløbet kan dog ikke være mindre end 7.000 kr., jf. § 72, stk. 1, nr.  

 9.
 Stk. 2. Boligsikringen beregnes som 75 pct. af forskellen mellem  

 den årlige boligudgift og grænsebeløbet.
 Stk. 3. For husstande uden børn kan boligsikringen ikke overstige  

 15 pct. af boligudgiften.
§ 23. Den årlige boligstøtte kan ikke være større end 24.204 kr.,  

 jf. § 72, stk. 1, nr. 11. Hvis der i husstanden er 4 eller flere børn,  

 forhøjes maksimumsbeløbet dog med 25 pct.
Hvis boligen er egnet for og bebos  

 af stærkt bevægelseshæmmede, forhøjes det i 1. pkt. nævnte maksimumsbeløb med  

 50 pct.
Stk. 2. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri stilles til rådighed for en  

 person som nævnt i 1. pkt.
Stk. 3. Den i stk. 1 nævnte grænse kan fraviges, når der i  

 konkrete tilfælde efter kommunalbestyrelsens skøn foreligger særlige  

 omstændigheder, der kan begrunde en højere boligstøtte.
Kommunalbestyrelsens  

 afgørelse efter 1. pkt. kan ikke påklages til anden administrativ myndighed.
 § 24. Boligstøtten beregnes til et årligt kronebeløb, der er  

 deleligt med 12.
Kapitel 5 Sanerings-, byfornyelses- og forbedringsboligsikring § 25. En lejer, som på grundlag af en godkendt saneringsplan, en  

 beslutning efter lov om byfornyelse og boligforbedring eller efter lov om  

 boligtilsyn har ret til og får anvist en erstatningsbolig, kan kræve  

 boligsikring svarende til forskellen mellem hidtidig leje og den til enhver  

 tid gældende leje i den overtagne lejlighed.
 Stk. 2. Såfremt den anviste erstatningsbolig er en lejlighed med  

 flere værelser end den hidtidige, og såfremt lejlighedens værelsesantal  

 samtidig overstiger antallet af personer i husstanden med mere end eet,  

 nedsættes lejen med et fradrag for de overskydende værelser efter antallet af  

 værelser.
 Stk. 3. Antallet af værelser opgøres på følgende måde:
1) Boliger på til og med 60 m2 bruttoetageareal anses for højst at have 2  

 værelser, 2) boliger på 61 til og med 75 m2 bruttoetageareal anses for højst at have  

 3 værelser, og 3) boliger på 76 til og med 90 m2 bruttoetageareal anses for højst at have  

 4 værelser.
 Stk. 4. De i stk. 3 nævnte arealgrænser forøges med 15 m2, såfremt  

 nogen af husstandsmedlemmerne er stærkt bevægelseshæmmede og boligen er egnet  

 herfor.
 Stk. 5. Stk. 3 og 4 finder ikke anvendelse, hvis et eller flere af  

 boligens værelser fremlejes eller anvendes til erhvervsformål.
 Stk. 6. Har en lejer, der har krav på at få anvist en  

 erstatningsbolig på grund af omstændigheder som anført i stk. 1, selv skaffet  

 sig anden bolig, skal kommunalbestyrelsen yde boligsikring efter stk. 1,  

 såfremt lejligheden skønnes passende efter boligtagerens økonomi og  

 familieforhold og kommunalbestyrelsen finder det rimeligt.
 Stk. 7. En lejer, hvis lejlighed forbedres i henhold til en  

 godkendt saneringsplan eller efter en beslutning i medfør af lov om  

 byfornyelse og boligforbedring, har ret til boligsikring efter reglerne i  

 stk. 1.
Stk. 8. Boligsikring efter stk. 1 nedsættes hvert år med 10 pct.  

 af forskellen mellem lejen i den lejlighed, lejeren beboede, indtil der blev  

 anvist erstatningsbolig eller forbedringsforhøjelsen trådte i kraft, og den  

 til enhver tid gældende leje, såfremt lejen på genhusningstidspunktet  

 overstiger 1/4 af lejerens husstandsindkomst, jf. § 8. I andre tilfælde  

 nedsættes boligsikringen med 20 pct. pr. år.
Lejeren kan ikke længere kræve  

 boligsikring efter stk. 1, når tilsvarende eller større boligstøtte kan opnås  

 efter kapitel 4.
 Stk. 9. Udgiften til leje kan ikke ved boligsikring efter stk. 1  

 nedbringes til mindre end den hidtidige leje efter fradrag af boligstøtte og  

 ikke til mindre end 7.000 kr., jf. § 72, stk. 1, nr. 12.
 Stk. 10. §§ 10, 11, 14, 15, 23 og 24 finder tilsvarende  

 anvendelse.
 § 26. Såfremt en lejer den 1. januar 1987 eller senere bliver  

 berettiget til boligsikring efter § 25 og senere på ny bliver berettiget til  

 boligsikring efter § 25, stk. 1, 6 eller 7, eller § 27, nedsættes  

 boligsikringen efter stk. 2.
Stk. 2. Den hidtidige boligsikring nedsættes efter § 25, stk. 8,  

 idet nedsættelsen dog sker på grundlag af forskellen mellem lejen i måneden  

 før det tidspunkt, hvor lejeren bliver berettiget til en ny boligsikring  

 efter § 25 eller § 27, og lejen i den lejlighed, lejeren beboede, indtil der  

 blev anvist erstatningsbolig, indtil lejeren selv skaffede sig anden bolig,  

 eller indtil forbedringsforhøjelsen trådte i kraft.
Den seneste boligsikring  

 nedsættes efter § 25, stk. 8, hvis den er ydet efter § 25, og efter § 27,  

 stk. 3 og 4, hvis den er ydet efter henholdsvis § 27, stk. 1 og 2.
 § 27. En andelshaver i en privat andelsboligforening, hvis  

 lejlighed forbedres i henhold til en godkendt saneringsplan eller efter en  

 beslutning i medfør af lov om byfornyelse og boligforbedring, har ret til  

 boligstøtte svarende til 75 pct. af den stigning i boligudgiften, der skyldes  

 andelshaverens udgifter til finansiering af forbedringsarbejderne.  

 Boligstøtten kan tidligst ydes fra det tidspunkt, hvor samtlige  

 forbedringsarbejder er fuldført.
Stk. 2. Boligstøtte til dækning af 75 pct. af forskellen mellem  

 den hidtidige og den nuværende boligudgift ydes endvidere til 1) lejere af beboelseslejligheder, ejere og andelshavere, som efter § 38 i  

 lov om byfornyelse og boligforbedring anvises en lejlighed i en  

 udlejningsejendom eller en andelslejlighed i en privat andelsboligforening,  

 hvortil der ikke kan ydes støtte efter § 25 i denne lov, 2) lejere af beboelseslejligheder, ejere og andelshavere, der i medfør af  

 § 14, stk. 2 og 3, i lov om byfornyelse og boligforbedring eller § 20 a, stk.  

 1 og 2, i lov om sanering udnytter fortrinsretten til medlemskab af en  

 andelsboligforening, og 3) lejere, der hidtil har været berettiget til boligstøtte til lejligheden  

 efter § 25, og som bliver andelshavere ved andelsboligforeningens overtagelse  

 af ejendommen, eller som senere bliver andelshavere.
 Stk. 3. Boligstøtte efter stk. 1 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af den stigning i  

 boligafgiften, der skyldes andelshavernes udgifter til finansiering af de i  

 stk. 1 nævnte arbejder, og bortfalder derefter.
Stk. 4. Boligstøtte efter stk. 2 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af forskellen mellem den  

 hidtidige boligudgift på tidspunktet for overtagelsen af erstatningsboligen  

 og den til enhver tid gældende boligudgift og bortfalder derefter.
Såfremt  

 husstande, der er omfattet af stk. 2, nr. 2 og 3, har ret til støtte efter §  

 25 i denne lov eller tilskud efter stk. 2 til anden lejlighed, før  

 fortrinsretten udnyttes eller ejendommen overtages på andelsbasis, beregnes  

 tilskuddet efter 1. pkt., som om husstanden i denne periode havde modtaget  

 tilskud til den lejlighed, som overtages på andelsbasis.
 Stk. 5. §§ 10, 11, 14, 15, 23, 24 og § 25, stk. 8, 3. pkt., og  

 stk. 9, finder tilsvarende anvendelse.
 Stk. 6. Såfremt en boligtager, som er berettiget til boligstøtte  

 efter stk. 2, senere på ny bliver berettiget til boligstøtte efter § 25 eller  

 § 27, nedsættes boligstøtten efter stk. 7.
 Stk. 7. Den hidtidige boligstøtte nedsættes efter stk. 4, idet  

 nedsættelsen dog sker på grundlag af forskellen mellem boligudgiften i  

 måneden før det tidspunkt, hvor lejeren bliver berettiget til en ny  

 boligstøtte efter § 25 eller § 27, og boligudgiften i den lejlighed, lejeren  

 beboede, indtil der blev anvist erstatningsbolig, indtil fortrinsretten til  

 medlemskab af en andelsboligforening blev udnyttet, eller indtil ejendommen  

 blev overtaget på andelsbasis.
 Stk. 8. Boligministeren kan fastsætte bestemmelser om beregning af  

 boligstøtte efter denne bestemmelse, herunder regler om beregning af  

 boligudgiften.
 § 28. Byfornyelsesboligsikring beregnes på grundlag af den leje,  

 som lejeren er pligtig at betale fra lejeforhøjelsens ikrafttræden efter § 60  

 a i lov om byfornyelse og boligforbedring til kommunalbestyrelsens eller  

 byfornyelsesnævnets endelige godkendelse af lejen.
 Stk. 2. Kommunalbestyrelsen kan, når den endelige godkendelse af  

 lejen foreligger, kræve for meget udbetalt boligstøtte tilbagebetalt.
 § 29. Reglerne i stk. 2-8 finder anvendelse på ansøgere, der ved  

 udgangen af 1992 oppebærer boligstøtte efter § 25 i lov om individuel  

 boligstøtte, jf. lovbekendtgørelse nr. 467 af 1. august 1988, medmindre  

 ansøgeren har mistet retten hertil efter udgangen af 1992.
Stk. 2. En lejer, hvis årlige leje inden for de sidste tre år som  

 følge af forbedring, jf. lejelovens kapitel X, i samme lejlighed er blevet  

 forhøjet med mere end 30 kr. pr. m2 bruttoetageareal, kan, såfremt der  

 ansøges herom inden 3 år efter sidste forhøjelses ikrafttræden, i stedet for  

 boligstøtte efter kapitel 4 kræve boligsikring svarende til halvdelen af  

 forskellen mellem hidtidig leje efter fradrag af boligstøtte og lejen efter  

 forbedringen.
Lejeren skal dog selv betale mindst 30 kr. pr. m2  

 bruttoetageareal af forhøjelsen.
Stk. 3. Boligsikringen nedsættes hvert år med 10 pct. af den  

 boligsikring efter stk. 2, som boligsikringsmodtageren er berettiget til på  

 ikrafttrædelsestidspunktet for lejeforhøjelsen, såfremt lejen på dette  

 tidspunkt overstiger 1/4 af lejerens husstandsindkomst, jf. § 8. I andre  

 tilfælde nedsættes boligsikringen med 20 pct. pr. år.
Nedsættelsestidspunktet  

 beregnes i forhold til ikrafttrædelsestidspunktet for den første  

 lejeforhøjelse, som berettiger til forbedringsboligsikring. §§ 14, 23, 24 og  

 § 25, stk. 9, finder tilsvarende anvendelse.
Stk. 4. Lejeforhøjelser for forbedringer, der gennemføres inden  

 for en periode på 3 år fra den i stk. 3 nævnte første lejeforhøjelse, indgår  

 i beregning af boligsikring.
Boligsikring beregnes efter stk. 2 og nedsættes  

 efter stk. 3.
 Stk. 5. Lejeforhøjelser for forbedringer, som gennemføres mindst 3  

 år efter opnåelse af forbedringsboligsikringen efter stk. 2-4, men inden  

 boligsikringens bortfald, kan medføre ret til forbedringsboligsikring efter  

 stk. 4.
 Stk. 6. Kan en lejeforhøjelse som nævnt i stk. 5 give ret til  

 boligsikring efter stk. 2, kan boligsikringen nedsættes efter reglen i stk.  

 3, såfremt den hidtidige forbedringsboligsikring bortfalder.
 Stk. 7. Ved lejeforhøjelse for forbedringer, der pålægges for en  

 periode af indtil 5 år, kan der ikke ydes forbedringsboligsikring.
 Stk. 8. §§ 10, 11, 14, 15, 23, 24 og § 25, stk. 8, 3. pkt., og  

 stk. 9, finder tilsvarende anvendelse.
Kapitel 6 Tilskud eller lån § 30. Den beregnede boligsikring udbetales som tilskud.
 § 31. Den beregnede boligydelse for lejere udbetales som tilskud.
 Stk. 2. Den beregnede boligydelse for ejere udbetales som 20 pct.  

 tilskud og 80 pct. lån.
§ 32. Den beregnede boligydelse udbetales med halvdelen som  

 tilskud og halvdelen som lån til 1) en pensionist, der er andelshaver i en privat andelsboligforening, 2) en pensionist, der bor i en af boligerne i et hus med mere end to  

 lejligheder, som pensionisten ejer, eller hvori han har en anpart, 3) en pensionist, der bor i et stuehus til en landbrugsejendom, som  

 pensionisten ejer, og til 4) en pensionist, der bor i enfamilieshus eller to- eller flerfamilieshus,  

 som ejes af et aktieselskab, anpartsselskab eller lignende, hvori  

 pensionisten ejer aktier, anparter eller lignende.
 Stk. 2. Bestemmelsen i stk. 1, nr. 4, omfatter ikke pensionister,  

 der bor til leje i ejendomme, som ejes af almennyttige boligselskaber, jf.  

 kapitel 2 i lov om boligbyggeri.
 § 33. Der kan ikke udbetales boligsikring og boligydelse i form af  

 tilskud, hvis det beregnede tilskudsbeløb er mindre end 816 kr., jf. § 72,  

 stk. 1, nr. 13.
 § 34. Der kan ikke udbetales boligydelse i form af lån, hvis det  

 beregnede lånebeløb er mindre end 1.440 kr., jf. § 72, stk. 1, nr. 14.
Kapitel 7 Særregler om boligydelse i form af lån § 35. Boligydelse i form af lån forrentes med en årlig rente, der  

 ligger 11/2 pct. under Nationalbankens diskonto den 1. oktober det foregående  

 år.
Renten tilskrives hver måned, og det samlede lånebeløbs størrelse og den  

 tilskrevne rente meddeles pensionisten hvert år i løbet af januar måned.
 § 36. Som betingelse for udbetaling af lån tinglyses på ejendommen  

 et skadesløsbrev eller et ejerpantebrev med oprykkende prioritet til  

 sikkerhed for tilbagebetaling af lånebeløbet med påløbne renter.
 Stk. 2. Det er en betingelse for udbetaling af lån, at samtlige  

 ansøgere underskriver en gældserklæring vedrørende lånet.
 § 37. Såfremt pensionisten ikke har afviklet forfalden gæld  

 vedrørende et tidligere modtaget boligydelseslån, kan kommunalbestyrelsen  

 afslå at udbetale den del af den beregnede boligydelse, der kan ydes som lån.
 § 38. Kommunalbestyrelsen skal tillade, at et skadesløsbrev eller  

 et ejerpantebrev, der er tinglyst på ejendommen i medfør af § 36, rykker  

 tilbage for et lån, som senere ydes efter reglerne i realkreditloven, såfremt  

 skadesløsbrevet eller ejerpantebrevet efter rykning har sikkerhed inden for  

 den senest ansatte ejendomsværdi med et tillæg på 30 pct.
 § 39. Lånebeløbet med påløbne renter forfalder ved ejerskifte, ved  

 overdragelse af andelsbeviset, eller såfremt pensionisten udtræder af  

 husstanden.
 Stk. 2. Lånebeløbet med påløbne renter forfalder dog først ved  

 ejerskifte eller overdragelse af andelsbeviset, såfremt pensionisten dør og  

 ejendommen eller andelsbeviset ejes af en ægtefælle eller et husstandsmedlem.  

 Det samme gælder, såfremt pensionisten optages på et plejehjem, institution  

 til personer med vidtgående fysiske eller psykiske handicap eller psykiatrisk  

 institution og ejendommen eller andelsbeviset ejes af en ægtefælle eller et  

 husstandsmedlem.
Stk. 3. Stk. 1 finder ikke anvendelse, 1) såfremt pensionisten er andelshaver og lånebeløbet umiddelbart  

 overføres til en ny andelsbolig eller ejerbolig, 2) såfremt pensionisten er ejer og lånebeløbet umiddelbart overføres til  

 en ny andelsbolig eller ejerbolig og pensionisten samtidig indbetaler 15 pct.  

 af lånebeløbet med påløbne renter til kommunen, 3) såfremt ejendommen eller andelsbeviset overtages af en efterlevende  

 ægtefælle, herunder til hensidden i uskiftet bo, eller af et efterlevende  

 husstandsmedlem, eller 4) såfremt ejendommen eller andelsbeviset i forbindelse med pensionistens  

 optagelse på plejehjem, institution til personer med vidtgående fysiske eller  

 psykiske handicap eller en psykiatrisk institution overtages af pensionistens  

 ægtefælle eller af et husstandsmedlem.
 Stk. 4. Det er en betingelse for anvendelse af bestemmelsen om et  

 husstandsmedlem i stk. 2 og stk. 3, at husstandsfællesskabet har bestået i de  

 sidste fem år.
 Stk. 5. Det er en betingelse for overtagelse af lån, jf. stk. 2 og  

 stk. 3, nr. 3 og 4, at ægtefællen eller husstandsmedlemmet underskriver en  

 gældsovertagelseserklæring.
Kapitel 8 Ansøgning og udbetaling § 40. Ansøgning om boligstøtte indgives til kommunalbestyrelsen.  

 Boligstøtte ydes med virkning fra begyndelsen af den måned, der følger  

 nærmest efter ansøgningens indgivelse.
 Stk. 2. Når boligstøtte søges i forbindelse med indflytning i en  

 bolig, kan kommunalbestyrelsen, uanset om ansøgeren hidtil har modtaget  

 støtte til en anden bolig, lade boligstøtten udbetale med virkning fra  

 indflytningsdagen, når denne ikke ligger mere end 1 måned fra ansøgningens  

 indgivelse.
Stk. 3. En boligstøttemodtager, som er berettiget til lån efter §  

 31, stk. 2, og § 32, kan søge om hel eller delvis udbetaling af det beregnede  

 lån.
Ansøgning kan ud over de i stk. 1 nævnte tilfælde kun ske med virkning  

 fra den 1. januar i det følgende år.
 § 41. Kommunalbestyrelsen kan bestemme, at ansøgning om  

 boligstøtte skal fremsættes på en særlig blanket.
 Stk. 2. Ansøgeren er forpligtet til at fremkomme med enhver  

 oplysning, herunder at fremlægge dokumenter, der har betydning for  

 beregningen af boligstøtte.
 Stk. 3. Kommunalbestyrelsen kan afkræve ejere af ejendomme med  

 lejligheder, hvortil der søges boligstøtte, alle nødvendige oplysninger til  

 brug ved behandling af spørgsmål om ydelse af boligstøtte og lade sådanne  

 ejendomme besigtige efter aftale med ansøgeren.
 § 42. Boligstøtte beregnes og udbetales af kommunalbestyrelsen.
Stk. 2. Boligstøtte udbetales månedsvis forud.
Boligministeren kan  

 fastsætte regler om udbetaling af boligstøtte.
Kommunalbestyrelsens afgørelse  

 efter regler, som er fastsat af boligministeren i medfør af 2. pkt., kan ikke  

 påklages til anden administrativ myndighed.
Stk. 3. Ved flytning bortfalder boligstøtte fra fraflytningsdagen.  

 Ved en enlig boligtagers død bortfalder boligstøtten ved udgangen af den  

 måned, hvori dødsfaldet er sket.
Ved fremleje, fremlån eller benyttelse til  

 erhverv af en del af lejligheden bortfalder eller nedsættes boligstøtten med  

 virkning fra den 1. i måneden efter det tidspunkt, hvor fremlejeforholdet,  

 fremlånet eller benyttelsen til erhverv tager sin begyndelse, idet § 46, stk.  

 2, finder tilsvarende anvendelse.
 Stk. 4. En boligtager kan ikke med henvisning til manglende eller  

 forsinket udbetaling af boligstøtte unddrage sig følgerne af for sen betaling  

 af husleje, ejendomsskat eller gæld sikret ved pant i fast ejendom.
Kapitel 9 Omberegning og efterregulering Omberegning i løbet af året § 43. Boligstøtten reguleres hver 1. januar efter de ændringer i  

 beregningsgrundlaget, der er sket siden den sidst foretagne beregning, jf.  

 dog §§ 44 og 46.
Stk. 2. Kommunalbestyrelsen kan kræve, at ansøgerne hvert år giver  

 indberetning om deres husleje, husstand og husstandsindkomst.
Såfremt  

 støttemodtageren ikke efter anmodning indgiver en sådan indberetning, kan  

 kommunen lade boligstøtten bortfalde med virkning fra den 1. januar.
 Stk. 3. Ansøgerne skal oplyse kommunalbestyrelsen om alle forhold,  

 der kan medføre nedsættelse eller bortfald af boligstøtten.
§ 44. Såfremt der i løbet af året sker en nedgang i den  

 husstandsindkomst, der er lagt til grund ved boligstøtteberegningen, og denne  

 indebærer, at husstandsindkomsten vil falde med mindst 10.000 kr. på årsbasis  

 for den resterende del af året, vil boligstøtten kunne omberegnes, når  

 ændringen er indtrådt.
Omberegning kan dog tidligst ske med virkning fra  

 begyndelsen af den måned, der følger nærmest efter ansøgerens meddelelse om  

 ændringen til kommunalbestyrelsen.
Det samme gælder, såfremt der i løbet af  

 året sker en forøgelse af antallet af børn i husstanden, såfremt fremleje,  

 fremlån, udlejning eller benyttelse til erhverv af en del af lejligheden  

 ophører, eller såfremt der sker en forhøjelse af lejen.
Stk. 2. Vedrører ændringen en lejeforhøjelse, kan omberegning ske  

 på grundlag af oplysning herom fra udlejer.
Kommunalbestyrelsen skal samtidig  

 oplyse ansøgeren eller boligstøttemodtageren om baggrunden for omberegningen.
 Stk. 3. Kommunalbestyrelsen skal oplyse ansøgeren om adgangen til  

 at få boligstøtten omberegnet i løbet af året.
 § 45. Boligstøtten skal ændres med virkning fra det tidspunkt,  

 hvor en lejeforhøjelse efter lejelovens §§ 50 og 51 får virkning, når  

 lejeforhøjelsen skal erlægges som et engangsbeløb og lejeren giver meddelelse  

 om ændringen, inden lejeforhøjelsen skal betales.
§ 46. Såfremt den husstandsindkomst, der ligger til grund for  

 boligstøtteberegningen, er opgjort efter § 8, stk. 1-6, og der i løbet af  

 året sker en forhøjelse af den samlede forventede husstandsindkomst for året  

 på mindst 20.000 kr. i forhold til det benyttede indkomstgrundlag, skal  

 boligstøtten omberegnes med virkning fra begyndelsen af den måned, der følger  

 nærmest efter ændringens indtræden.
Husstandsindkomsten skal ved  

 omberegningen fastsættes på grundlag af de aktuelle indkomstforhold på  

 omregningstidspunktet opreguleret til årsbasis.
Det samme gælder, såfremt en  

 husstandsindkomst er opgjort efter § 8, stk. 7, og der i løbet af året sker  

 indkomststigning på mindst 10.000 kr. i forhold hertil, såfremt der i løbet  

 af året sker en mindskelse af antallet af børn i husstanden, såfremt  

 fremleje, fremlån, udlejning eller benyttelse til erhverv af en del af  

 lejligheden påbegyndes, eller såfremt der sker en nedsættelse af lejen.
 Stk. 2. Indtræder ændringen med virkning fra den 1. i en måned,  

 anses ændringen for at være sket i den foregående måned.
Efterregulering § 47. Overstiger den faktiske husstandsindkomst den efter § 8,  

 stk. 1-6, beregnede husstandsindkomst med mindst 20.000 kr., skal ansøgeren  

 eller hans dødsbo tilbagebetale den for meget modtagne boligstøtte.
 Stk. 2. Overstiger den faktiske husstandsindkomst den efter § 8,  

 stk. 7, opgjorte indkomst med mindst 10.000 kr., skal ansøgeren eller hans  

 dødsbo tilbagebetale den for meget modtagne boligstøtte.
 Stk. 3. Stk. 1 og 2 finder ikke anvendelse, såfremt ansøgeren  

 godtgør at have givet kommunalbestyrelsen meddelelse om indkomstændringer ud  

 over de i stk. 1 og 2 nævnte grænser.
Stk. 4. Såfremt støttemodtageren i løbet af året ikke har givet  

 meddelelse om indkomststigninger, anses disse som vedrørende hele året.
For  

 støttemodtagere, der kun har modtaget boligstøtte i en del af året, skal der  

 foretages en periodemæssig opdeling, såfremt støttemodtageren klart kan  

 dokumentere, at en del af indkomsten alene vedrører den del af året, hvor  

 boligstøtte ikke er ydet.
Stk. 5. Såfremt støttemodtageren i løbet af året har givet  

 meddelelse om en indkomstnedgang, der i henhold til § 44 har givet anledning  

 til omberegning, eller givet meddelelse om en indkomststigning i henhold til  

 § 46, foretages der ved opgørelsen af tilbagebetalingens størrelse en  

 periodemæssig opdeling af året.
Meddelte indkomststigninger indgår alene i  

 husstandsindkomsten med virkning fra den 1. i måneden efter ændringens  

 indtræden, medens ikkemeddelte indkomststigninger anses som vedrørende hele  

 året.
Stk. 4, 2. pkt., finder tilsvarende anvendelse.
 Stk. 6. Har ansøgeren om andre forhold end nævnt i stk. 1 og 2  

 undladt at give meddelelse som omhandlet i § 43, stk. 3, eller mod bedre  

 vidende uberettiget oppebåret boligstøtte, skal han eller hans dødsbo  

 tilbagebetale det beløb, der er oppebåret med urette.
 Stk. 7. Kommunalbestyrelsen skal skriftligt gøre ansøgeren bekendt  

 med disse regler og med, at tilsidesættelse heraf tillige kan medføre  

 strafansvar.
 § 48. I tilfælde, hvor boligudgiften nedsættes med tilbagevirkende  

 kraft, skal ansøgeren eller hans dødsbo tilbagebetale den for meget modtagne  

 boligstøtte med virkning fra nedsættelsens ikrafttræden, uanset at ansøgeren  

 ikke har tilsidesat sin oplysningspligt eller oppebåret boligstøtte mod bedre  

 vidende.
 Stk. 2. Tilbagebetalingskravet kan ikke overstige det beløb, som  

 ansøgeren har krav på at modtage som for meget betalt boligudgift.
§ 49. Krav på tilbagebetaling af boligstøtte kan modregnes i  

 fremtidig boligsikring eller boligydelse.
Der kan ligeledes ske modregning i  

 retten til udbetaling af overskydende skat med godtgørelse og renter samt i  

 tilbagebetaling efter kildeskattelovens § 55.
 Stk. 2. Krav på tilbagebetaling af boligstøtte kan inddrives efter  

 reglerne for inddrivelse af personlige skatter.
Stk. 3. Krav på boligstøtte kan ikke gøres til genstand for  

 arrest, eksekution eller anden retsforfølgning.
Aftaler om sådanne krav er  

 ugyldige.
 § 50. For pensionister gælder, at krav på for meget udbetalt  

 pension kan modregnes i boligstøtten.
 Stk. 2. Krav på tilbagebetaling af sygedagpenge og bistandshjælp  

 kan modregnes i den boligstøtte, som vedrører perioden mellem det tidspunkt,  

 hvor ansøgning indgives, og det tidspunkt, hvor pensionisten tilkendes  

 pension.
 Stk. 3. Krav på betaling af ejendomsskatter vedrørende den  

 ejendom, som pensionisten bebor, kan modregnes i boligstøtten.
 § 51. Kommunalbestyrelsen kan afskrive tilbagebetalingskravet, når  

 kommunalbestyrelsen skønner, at der inden for en rimelig årrække efter  

 kravets fremsættelse ikke er økonomisk mulighed for at gennemføre kravet.  

 Kommunalbestyrelsens afgørelse efter 1. pkt. kan ikke påklages til anden  

 administrativ myndighed.
 § 52. En pensionist, der under ophold på institution eller under  

 strafafsoning får inddraget sin pension efter pensionslovens regler herom,  

 mister retten til boligydelse fra det tidspunkt, hvor pensionen inddrages.
 Stk. 2. Udbetales der, efter at pensionen er inddraget, efter  

 pensionsloven et beløb til dækning af husleje, bevarer pensionisten retten  

 til boligydelse.
 § 53. Er en pensionist optaget på plejehjem efter lov om social  

 bistand, bortfalder boligydelsen fra udgangen af måneden, der følger efter  

 den måned, hvor pensionisten får ophold på plejehjemmet.
 Stk. 2. Er betalingen for plejehjemsopholdet nedsat efter § 85,  

 stk. 1, 2. pkt., i lov om social bistand, bevares retten til boligydelse.
Kapitel 10 Støtte til betaling af beboerindskud § 54. Efter bestemmelserne i §§ 55-57 ydes efter begæring lån til  

 boligtagers betaling af beboerindskud i almennyttigt byggeri, jf. kapitel 2 i  

 lov om boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kap. 12, eller tidligere boligbyggerilove, jf.  

 senest lovbekendtgørelse nr. 483 af 16. august 1973, kap. 6. Det er en  

 betingelse, at lejligheden eller enkeltværelset første gang er ibrugtaget den  

 1. april 1964 eller senere, eller at boligtageren har måttet fraflytte  

 hidtidig lejlighed som følge af en sanering eller en beslutning i henhold til  

 lov om byfornyelse og boligforbedring.
 Stk. 2. Stk. 1, 1. pkt., finder tilsvarende anvendelse på  

 ældreboliger, der er indrettet i henhold til lov om boliger for ældre og  

 personer med handicap.
Stk. 3. Stk. 1, 1. pkt., finder endvidere tilsvarende anvendelse, 1) når en beboer på plejehjem eller i beskyttet bolig, der ombygges til  

 ældrebolig, genhuses i ældreboliger eller ældreegnede almennyttige boliger,  

 eller 2) når en lejer i en udlejningsejendom, der ombygges til ældrebolig, i  

 forvejen bebor den ombyggede lejlighed.
 § 55. Det påhviler kommunalbestyrelsen at yde lån efter §§ 56 og  

 57.
Stk. 2. Lån kan dog ikke ydes, 1) hvis lånsøgeren efter kommunalbestyrelsens samlede vurdering af hans  

 økonomiske og personlige forhold ikke har behov for lånet, 2) hvis der foreligger sådanne omstændigheder, at kommunalbestyrelsen  

 kunne afslå at yde boligstøtte, jf. § 15, eller 3) hvis lånsøgeren ikke har afviklet gæld på tidligere beboerindskudslån.
 § 56. Lån til betaling af beboerindskud i lejligheder ydes til  

 boligtagere, hvis husstandsindkomst, jf. § 8, ved indflytning ikke overstiger  

 et beløb svarende til den samlede pension, som tilkommer et  

 folkepensionistægtepar som grundbeløb og tillæg til pensionen i medfør af §  

 49, stk. 1, nr. 1 og 3, i lov om social pension med tillæg af 5 pct.
 Stk. 2. Lån til betaling af beboerindskud i enkeltværelser ydes  

 til boligtagere, hvis husstandsindkomst, jf. § 8, ved indflytningen ikke  

 overstiger et beløb svarende til den pension, som tilkommer en enlig  

 pensionist i medfør af § 49, stk. 1, nr. 1 og 3, i lov om social pension med  

 tillæg af 5 pct.
 Stk. 3. Lån til betaling af beboerindskud i de i § 54, stk. 3,  

 nævnte tilfælde ydes uanset boligtagerens husstandsindkomst. § 55, stk. 2,  

 gælder ikke for sådanne lån.
§ 57. Lån efter reglerne i § 56, stk. 2, ydes til 3 eller flere  

 unge som nævnt i lov om boligbyggeri, § 68, stk. 1, der i fællesskab lejer en  

 lejlighed med 3 eller flere beboelsesrum.
Lån ydes til betaling af den  

 enkelte lejers forholdsmæssige del af beboerindskuddet.
§ 58. Lån i medfør af § 56, stk. 1, er rente- og afdragsfri i 5  

 år.
Herefter tilbagebetales lånet i løbet af 10 år og forrentes med 4,5 pct.  

 af den til enhver tid værende restgæld.
Stk. 2. Lån i medfør af §§ 56, stk. 2, og 57 er rente- og  

 afdragsfri i 5 år.
Herefter tilbagebetales lånet i løbet af højst 5 år og  

 forrentes med 4,5 pct. af den til enhver tid værende restgæld.
 Stk. 3. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen bevilge rente~ og  

 afdragsfrihed ud over det i stk. 1 og stk. 2 fastsatte tidsrum.
 Stk. 4. Såfremt husstandsindkomstens størrelse eller væsentligt  

 ændrede forhold i øvrigt måtte tale derfor, kan kommunalbestyrelsen forlange,  

 at rente- og afdragsfriheden for lån ydet i henhold til dette kapitel  

 ophører, eller at lånet afdrages over et af kommunalbestyrelsen fastsat  

 kortere åremål eller eventuelt indfries med 12 måneders varsel.
 Stk. 5. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen lade rente- og  

 afdragsfriheden genindtræde, uanset om tilbagebetaling er påbegyndt.
 Stk. 6. Lån i medfør af § 56, stk. 3, er rente- og afdragsfri.
 § 59. Til boligtagere, der ikke er omfattet af bestemmelserne i §§  

 55-57, kan kommunalbestyrelsen yde lån eller garantere for lån til betaling  

 af beboerindskud i almennyttigt byggeri, jf. kapitel 2 i lov om boligbyggeri.  

 Det samme gælder i ejendomme, der tilhører almennyttige institutioner,  

 såfremt der til ejendommens opførelse er bevilget statsstøtte i medfør af  

 kapitel 12 i lov om boligbyggeri eller tidligere boligbyggerilove, jf. senest  

 lovbekendtgørelse nr. 483 af 16. august 1973, kapitel 6.
 Stk. 2. Stk. 1 finder tilsvarende anvendelse på ældreboliger, der  

 er indrettet i henhold til lov om boliger for ældre og personer med handicap.
 § 60. For husstande, der skal rømme beboelseslejligheden efter §  

 36 i lov om byfornyelse og boligforbedring, kan kommunalbestyrelsen i den  

 hidtidige opholdskommune yde lån eller garantere for lån til betaling af  

 forudbetalt leje, depositum eller boligandel i private andelsboligforeninger,  

 såfremt husstanden skønnes at have behov derfor for at kunne opnå en efter  

 sine forhold passende bolig.
 Stk. 2. Bestemmelsen i stk. 1 finder tilsvarende anvendelse på  

 husstande, der efter § 38, stk. 4, i lov om byfornyelse og boligforbedring  

 får anvist en erstatningsbolig.
Stk. 3. Lånet efter stk. 1 og 2 kan ikke ydes til 1) husstande, der får godtgørelse efter § 40 i lov om byfornyelse og  

 boligforbedring, 2) ejere eller 3) lejere, der har indgået en tidsbestemt lejeaftale, og som ikke efter §  

 36 i lov om byfornyelse og boligforbedring opsiges til fraflytning inden  

 udløbet af den aftalte lejetid.
 Stk. 4. § 61, stk. 2 og 4, finder tilsvarende anvendelse.
Stk. 5. Ved lejeaftalens ophør eller ved overdragelse af  

 andelsbeviset forfalder lånet med påløbne renter.
Udlejeren indbetaler  

 låntagerens tilgodehavende til långiveren, som herefter afregner med  

 låntageren.
 § 61. Lån i medfør af dette kapitel udbetales til boligselskabet.
 Stk. 2. Når kommunalbestyrelsen har ydet lån eller garanteret for  

 lån til betaling af beboerindskud, kan indskuddet kun overdrages, pantsættes  

 eller gøres til genstand for retsforfølgning med respekt af långivers  

 tilgodehavender ifølge lånedokumentet.
 Stk. 3. Ved lejemålets ophør forfalder lånet med påløbne renter,  

 og efter at boligselskabet har modtaget boligindskud fra en ny boligtager,  

 indbetaler boligselskabet låntagerens tilgodehavende hos selskabet til  

 långiveren, som herefter afregner lånet med låntageren.
Stk. 4. Såfremt en ægtefælle eller et husstandsmedlem fortsætter  

 lejeforholdet efter reglerne herom, indtræder denne i den hidtidige  

 boligtagers forpligtelser i henhold til låneforholdet.
Den hidtidige  

 boligtagers forpligtelser bortfalder ikke.
 Stk. 5. Når lån til boligindskud ydes, kan sådan vedligeholdelse  

 af lejligheden, som ikke påhviler ejeren, overtages af denne mod en af  

 kommunen godkendt forhøjelse af boligafgiften.
 § 62. Såfremt lejemålet ophører, forinden et lån er tilbagebetalt,  

 fordeles det beløb, hvormed det ved indflytningen erlagte indskud måtte være  

 forhøjet som følge af indeksregulering i medfør af § 11, stk. 3, i lov om  

 boligbyggeri, mellem långiver og låntager i forhold til størrelsen af det  

 oprindelige lån og størrelsen af de på ophørstidspunktet forfaldne erlagte  

 afdrag.
 § 63. Kommunalbestyrelsen kan til enhver tid kræve, at låntageren  

 giver oplysning om sin husleje, husstand og husstandsindkomst.
 § 64. Betaling af afdrag og renter af lån ydet i henhold til dette  

 kapitel betragtes som pligtig ydelse i lejeforholdet efter lov om leje.
Kapitel 11 Lån til betaling af indskud m.v. til flygtninge § 65. Reglerne i dette kapitel finder anvendelse for personer,  

 der søger om boligstøtte inden for de første 3 år efter, at de har fået  

 opholdstilladelse efter bestemmelserne i udlændingelovens §§ 7, 8 og 9, stk.  

 2, nr. 2.
 § 66. Efter bestemmelserne i §§ 55 og 56 ydes efter ansøgning lån  

 til betaling af beboerindskud i almennyttigt byggeri, jf. kapitel 2 i lov om  

 boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kapitel 12, eller tidligere boligbyggerilove,  

 jf. senest lovbekendtgørelse nr. 483 af 16. august 1973, kapitel 6.
Stk. 2. Lån efter reglerne i § 57 ydes til 3 eller flere, der i  

 fællesskab lejer en bolig med 3 eller flere beboelsesrum, når mindst  

 halvdelen af beboerne er omfattet af dette kapitel.
Lån ydes til den enkelte  

 lejers forholdsmæssige del af beboerindskuddet.
§ 67. Efter bestemmelserne i §§ 55 og 56 ydes efter ansøgning lån  

 til forudbetaling af leje, indskud, depositum eller lignende vedrørende en  

 beboelseslejlighed i andet byggeri end det i § 66, stk. 1, nævnte.
Lån kan  

 ikke ydes til beløb, der overstiger et halvt års leje.
 Stk. 2. Stk. 1 finder tilsvarende anvendelse vedrørende  

 enkeltværelser, der ikke er en del af udlejerens lejlighed eller af det en-  

 eller tofamilieshus, hvor udlejeren bor.
 § 68. Til personer, der ikke opfylder betingelserne efter §§ 66 og  

 67, kan kommunalbestyrelsen yde lån eller garantere for lån til betaling af  

 indskud eller forudbetaling som nævnt i §§ 66 og 67.
Stk. 2. Lån eller garanterede lån i henhold til stk. 1 skal  

 tilbagebetales i løbet af højst 10 år.
Hvor forholdene taler derfor, kan lån  

 dog ydes rente- og afdragsfrit.
 § 69. For lån ydet i medfør af §§ 66 og 67 finder § 58 tilsvarende  

 anvendelse.
 Stk. 2. For lån ydet i medfør af dette kapitel finder §§ 61, 63 og  

 64 tilsvarende anvendelse.
§ 70. Når en person opnår lån eller garanti for lån efter § 67  

 eller opnår lån eller garanti for lån efter § 68 i andet byggeri end det i §  

 66, stk. 1,nævnte, yder kommunalbestyrelsen efter ansøgning garanti for  

 opfyldelse af kontraktmæssige forpligtelser over for udlejeren til at  

 istandsætte boligen ved fraflytning.
Garantibeløbet vedrørende de  

 enkeltværelser, der er nævnt i § 67, stk. 2, kan ikke overstige et halvt års  

 leje.
Garantien ydes kun til den del af de kontraktmæssige forpligtelser, der  

 overstiger forudbetaling af leje, indskud, depositum eller lignende.
 Stk. 2. Skyldige beløb tilbagebetales til kommunalbestyrelsen i  

 løbet af højst 5 år, idet tilbagebetalingen afpasses efter skyldnerens  

 økonomiske forhold.
 § 71. Såfremt en beboelseslejlighed af ejeren stilles til rådighed  

 for kommunalbestyrelsen til brug for de i § 65 nævnte personer, og accepteres  

 tilbudet, betaler kommunalbestyrelsen lejen fra det tidspunkt, fra hvilket  

 lejligheden er til rådighed, og indtil udlejning sker.
Kapitel 12 Beløb og regulering ved beregning af boligstøtte § 72. Følgende beløb reguleres en gang årligt med 2 pct. tillagt  

 eller fratrukket en tilpasningsprocent for det pågældende finansår, jf. lov  

 om en satsreguleringsprocent, afhængig af, om den tilgrundliggende  

 lønudvikling for beregning af satsreguleringsprocenten er højere eller lavere  

 end 2,0 pct:
 1) Fradragsbeløbet i et barns indkomst på 11.500 kr., jf. § 8, stk. 4.
 2) Fradragsbeløbet pr. barn i husstandsindkomsten på 22.000 kr., jf. § 8,  

 stk. 5.
 3) Fradragsbeløbet for udgifter til varme og varmt vand samt elforbrug på  

 henholdsvis 44 kr., 14 kr. og 33 kr., jf. § 10, stk. 2.
 4) Standardbeløb for vandtillæg på 4,25 kr., jf. § 10, stk. 3.
 5) Standardbeløb for vedligeholdelsestillæg på henholdsvis 33 kr. og 16,50  

 kr., jf. § 10, stk. 4.
 6) Standardbeløb for varmetillæg på 16,75 kr., jf. § 10, stk. 5.
 7) Standardbeløb for udgifter til drift og vedligeholdelse på 6.600 kr.,  

 jf. § 17, stk. 1, nr. 4.
 8) Indkomstgrænsen for forhøjelse af grænsebeløb på 124.400 kr., jf. §§  

 21, stk. 1, og 22, stk. 1.
 9) Grænsebeløbets minimumsbeløb, boligydelse på 4.400 kr., jf. § 21, stk.  

 1, og boligsikring på 7.000 kr., jf. § 22, stk. 1.
 10) Maksimumsbeløbet for den årlige leje på 45.900 kr., jf. § 14.
 11) Maksimumsbeløbet for den årlige boligstøtte på 24.204 kr., jf. § 23,  

 stk. 1.
 12) Mindstebeløbet for den årlige egenbetaling på 7.000 kr., jf. § 25,  

 stk. 9.
 13) Minimumsbeløbet for boligsikring og for boligydelse i form af tilskud  

 på 816 kr., jf. § 33.
 14) Minimumsbeløbet for boligydelse i form af lån på 1.440 kr., jf. § 34.
 Stk. 2. De beløb, der er nævnt i stk. 1, nr. 1, 2, 7-10 og 12,  

 afrundes til nærmeste kronebeløb, der er deleligt med 100. De beløb, der er  

 nævnt i nr. 11, 13 og 14, afrundes til nærmeste kronebeløb, der er deleligt  

 med 12. Beløb, der er nævnt i nr. 3-6, afrundes til nærmeste ørebeløb, der er  

 deleligt med 25.
 Stk. 3. De regulerede beløb er opgjort i 1991-niveau.
Kapitel 13 Klageadgang § 73. Kommunalbestyrelsens afgørelser om boligsikring,  

 boligydelse og beboerindskudslån efter §§ 55-57 og §§ 66 og 67 kan påklages  

 til amtsankenævnet, i Københavns og Frederiksberg Kommuner til  

 boligministeren, jf. dog §§ 10, stk. 2 og 3, 23, stk. 3, 42, stk. 2, og 51.
 Stk. 2. Amtsankenævnets afgørelser kan ikke påklages til anden  

 administrativ myndighed.
Stk. 3. Klage til amtsankenævnet eller boligministeren skal  

 indgives inden 4 uger efter, at klageren har fået meddelelse om afgørelsen.  

 Amtsankenævnet og boligministeren kan se bort fra overskridelse af fristen,  

 når der er særlig grund hertil.
Afgørelse herom træffes for amtsankenævnets  

 vedkommende af formanden.
 Stk. 4. Kommunalbestyrelsens afgørelse skal indeholde oplysning om  

 klageadgang og om frist for indbringelse af klagen.
 Stk. 5. Boligministeren kan fastsætte regler om behandlingen af  

 klagesager.
 § 74. Skatteministeren kan fastsætte regler om adgangen til at  

 påklage afgørelser om indkomsten for det enkelte husstandsmedlem efter § 8,  

 stk. 1, nr. 1.
Kapitel 14 Finansiering og administration m.v.
§ 75. Kommunen afholder de udgifter, der er forbundet med  

 administration af reglerne om boligstøtte.
Staten refunderer kommunens  

 udgifter med følgende satser:
1) boligsikring, 40 pct., 2) boligydelse, 75 pct., 3) sanerings- og byfornyelsesboligsikring ydet i medfør af § 27, 50 pct., 4) udgifter til istandsættelsesgaranti og leje efter §§ 70 og 71, 100 pct.
Stk. 2. Udgifter til boligstøtte til personer, der har opnået  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, eller 3) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv er kommet til landet efter  

 de bestemmelser, der er nævnt i nr. 1 og 2, eller når tilknytningen kan føres  

 tilbage til en sådan person, refunderes af staten med 100 pct. i 6 1/2 år efter datoen for  

 opholdstilladelsen.
Stk. 3. Af de udlånsmidler, der er fornødne til boligydelseslån,  

 stilles 75 pct. til kommunernes rådighed af staten.
Kommunerne indbetaler til  

 staten de afdrag og renter, der er modtaget som tilbagebetaling af lån.
Stk. 4. Af de udlånsmidler, der er fornødne til lån efter §§ 66 og  

 67, stilles 100 pct. til kommunens rådighed af staten.
Udlånsmidler til lån  

 efter § 68 stilles dog kun til rådighed med halvdelen og efter §§ 56 og 57  

 med 2/3.
Stk. 5. Boligstøtte, der skal udredes af kommunerne i  

 hovedstadsområdet, fordeles i forhold til de enkelte kommuners skattepligtige  

 indkomster for personer, således som disse indkomster er opgjort i henhold  

 til lovgivningen om kommunal udligning i indkomståret forud for det finansår,  

 fordelingen vedrører.
Fordelingen sker ved boligministerens foranstaltning.
Stk. 6. Boligministeren træffer nærmere bestemmelse om udbetaling  

 af statsrefusion, regnskabsaflæggelse og revision.
Refusion af kommunens  

 udgifter efter §§ 70 og 71 udbetales kvartalsvis bagud på grundlag af en  

 opgørelse over kommunens afholdte udgifter.
Opgørelsen fremsendes til  

 Kongeriget Danmarks Hypotekbank og Finansforvaltning.
 § 76. Såfremt der i medfør af lov om boliger for ældre og personer  

 med handicap sker anvisning af en ældrebolig til ældre eller personer med  

 handicap, kan det aftales, at opholdskommunen får sin nettoudgift til  

 boligstøtte refunderet af en tidligere opholdskommune.
 Stk. 2. Aftale om mellemkommunal refusion ophører, når den ældre  

 eller personen med handicap ikke længere bebor den anviste ældrebolig,  

 herunder på grund af senere fraflytning.
 Stk. 3. Kommunen afholder de udgifter, der er forbundet med  

 administration af en aftale om mellemkommunal refusion.
 § 77. Boligministeren fastsætter regler om beregning af boligens  

 bruttoetageareal, herunder i hvilket omfang fællesareal kan medregnes i  

 henhold til denne lov.
 § 78. Kommunalbestyrelsen kan afkræve andre offentlige myndigheder  

 oplysninger, herunder i elektronisk form, som anses for nødvendige for sagens  

 afgørelse.
 § 79. Boligministeren kan bemyndige en under ministeriet oprettet  

 styrelse til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelsen ikke skal kunne indbringes for ministeren.
 § 80. Skatteministeren stiller oplysninger til rådighed til brug  

 for beregning af indkomsten for det enkelte husstandsmedlem efter § 8, stk.  

 1, nr. 1.
 Stk. 2. Skatteministeren træffer bestemmelse om, hvilke  

 myndigheder der skal opgøre indkomsten for det enkelte husstandsmedlem efter  

 § 8, stk. 1, nr. 1 og 2.
Kapitel 15 Ikrafttrædelses- og overgangsbestemmelser § 81. Loven træder i kraft den 1. januar 1993.
 Stk. 2. Lov om individuel boligstøtte, jf. lovbekendtgørelse nr.  

 467 af 1. august 1988, ophæves.
 Stk. 3. I lov om boliger for ældre og personer med handicap, jf.  

 lovbekendtgørelse nr. 362 af 6. juni 1990, ophæves § 19.
§ 82. En pensionist, der før den 1. januar 1979 har modtaget  

 boligsikring som andelshaver i en privat andelsboligforening, skal ved  

 andelsforholdets ophør, jf. § 39, betale den modtagne boligsikring tilbage.  

 Der kan dog ikke kræves større beløb tilbage end boligandelens værdistigning  

 i den periode, hvor der er ydet boligsikring.
Det tilbagebetalingspligtige  

 beløb skal ikke forrentes.
 Stk. 2. Boligandelens værdistigning beregnes den 31. december 1978  

 på grundlag af stigningen i byggeomkostningsindekset fra det kvartal, hvor  

 udbetaling af boligsikring til pensionisten blev påbegyndt, indtil oktober  

 kvartal 1978.
 § 83. Til husstande, hvis boligstøtte bliver reduceret på grund af  

 overgangen til de nye regler, udbetales et kompensationsbeløb, der beregnes  

 efter reglerne i stk. 2-5. Kompensationsbeløbet kan kun udbetales til  

 husstande, der modtog boligstøtte efter den gældende lovs kapitel 2-4 a samt  

 kapitel 12 ved udgangen af 1992.
 Stk. 2. Kompensationsbeløbet for 1993 beregnes i december 1992 som  

 forskellen mellem boligstøtten efter de gældende regler i december 1992 og  

 støtten opgjort efter de gældende regler pr. 1. januar 1993, idet der ses  

 bort fra den midlertidige nedsættelse af støtten for året 1993, jf. § 84. I  

 begge tilfælde udregnes støtten på basis af de oplysninger om indkomst,  

 husleje, husstandssammensætning m.v., der ligger til grund for den faktiske  

 betaling af støtte i december 1992. Det således beregnede kompensationsbeløb  

 reduceres med 2.000 kr.
 Stk. 3. Det beregnede kompensationsbeløb benyttes for de følgende  

 år, idet beløbet dog reduceres med yderligere 2.000 kr. hvert år.
Stk. 4. Hvis grænsebeløbet efter §§ 21 og 22 til brug for  

 beregning af støtten fra og med 1993 er højere end den beregnede boligudgift,  

 reduceres kompensationsbeløbet med forskellen mellem disse to beløb.  

 Kompensationsbeløbet kan ikke være negativt.
Summen af den almindelige støtte  

 og det beregnede kompensationsbeløb kan ikke overstige den maksimale støtte  

 efter § 23. Hvis den almindelige støtte bliver nul, udbetales  

 kompensationsbeløbet, såfremt dette overstiger 120 kr. årligt.
Stk. 5. I de tilfælde, hvor en del af støtten udbetales i form af  

 lån, beregnes kompensationsbeløbet på samme måde som i stk. 2, idet det er  

 ændringen i den samlede berettigede støtte i form af tilskud og lån, der  

 lægges til grund.
En ændret fordeling mellem tilskud og lån berettiger ikke  

 til udbetaling af kompensation.
 Stk. 6. Kompensationsbeløbet udbetales, uanset om støttemodtageren  

 efter udgangen af 1992 overgår fra boligsikring, jf. § 21, til boligydelse,  

 jf. § 22, eller omvendt.
Stk. 7. Kompensationsbeløbet bortfalder, når 1) støttemodtageren fraflytter den bolig, hvortil der blev udbetalt støtte  

 ved udgangen af 1992, 2) støttemodtageren opnår boligstøtte efter §§ 25, stk. 7, 27, stk. 1, og  

 27, stk. 2, nr. 3, eller 3) en støttemodtager omfattet af § 3, stk. 1, overtager den hidtidige  

 bolig som privat andelsbolig, ejerbolig m.m.
§ 84. For 1993 reduceres boligydelse efter § 21, stk. 2, med 0,5  

 pct. til 99,5 pct. af det beløb, hvormed 90 pct. af den årlige boligudgift  

 overstiger grænsebeløbet.
Boligsikring efter § 22, stk. 2, reduceres  

 tilsvarende med 0,5 procentpoints til 74,5 pct. af det beløb, hvormed den  

 årlige boligudgift overstiger grænsebeløbet.
 § 85. Loven gælder ikke for Færøerne og Grønland.
Oprindeligt fremsat forslag Kapitel 1 Almindelige betingelser § 1. Lejere, herunder medlemmer af almennyttige  

 andelsboligforeninger, jf. kap. 2 i lov om boligbyggeri, har efter ansøgning  

 ret til boligstøtte efter reglerne i denne lov.
 § 2. Ejere eller andelshavere i private andelsboligforeninger, der  

 modtager eller får forskud på social pension, har efter ansøgning ret til  

 boligstøtte efter reglerne i denne lov.
 Stk. 2. Personer, som modtager eller får forskud på de i stk. 1  

 omhandlede ydelser, og som har husstandsfællesskab med en lejer, en ejer  

 eller en andelshaver i en privat andelsboligforening, har efter ansøgning ret  

 til boligstøtte efter denne lov.
 Stk. 3. Personer, som modtager eller får forskud på de i stk. 1  

 omhandlede ydelser, og som er berettigede til boligstøtte efter § 1 og § 2,  

 stk. 1 og 2, betegnes i denne lov pensionister.
 § 3. Boligstøtte til lejere, der ikke er pensionister, betegnes i  

 loven boligsikring.
 Stk. 2. Såfremt en pensionist kan opnå større beløb i boligsikring  

 end i boligydelse, kan boligsikring dog ydes.
 Stk. 3. Boligsikring kan ikke udbetales, når ansøgeren modtager  

 boligydelse, jf. § 4.
 § 4. Boligstøtte til pensionister betegnes i loven boligydelse,  

 jf. dog § 3, stk. 2.
 Stk. 2. Boligydelse kan ikke udbetales, når ansøgeren modtager  

 boligsikring, jf. § 3.
Stk. 3. En pensionist, der optager lån efter lov om lån til  

 betaling af ejendomsskatter og om ændring af ligningsloven, kan ikke samtidig  

 modtage boligydelse til boligen.
Pensionisten kan tidligst opnå ret til  

 boligydelse med virkning fra udgangen af det år, hvor lånet er optaget,  

 medmindre lånet er indfriet.
§ 5. Retten til boligstøtte er betinget af, 1) at ansøgeren har fast bopæl her i landet, og 2) at ansøgeren benytter en beboelseslejlighed her i landet til  

 helårsbeboelse.
Husstand og indkomst § 6. Beregningen af boligstøtte sker på grundlag af  

 husstandsindkomsten.
 § 7. Som medlemmer af husstanden medregnes ansøgerens ægtefælle,  

 hjemmeværende børn og andre, der har fast ophold i lejligheden uden at være  

 logerende.
 Stk. 2. For at et barn skal medregnes ved beregningen af  

 boligstøtte, skal barnet være under 19 år og bo i lejligheden.
 Stk. 3. Lever forældre, der har fælles forældremyndighed, ikke  

 sammen, og opholder barnet sig lige meget hos begge forældre, medregnes  

 barnet ved beregningen af boligstøtte til den husstand, på hvis adresse det  

 er tilmeldt folkeregistret.
 § 8. Husstandsindkomsten opgøres således:
 1) Summen af ansøgerens og dennes husstandsmedlemmers hver for sig  

 opgjorte personlige indkomster med tillæg af positiv kapitalindkomst, der  

 anvendes til beregning af 6 pct.'s-indkomstskat efter personskattelovens § 8,  

 før det deri nævnte bundfradrag, samt med tillæg af ydelser uden  

 tilbagebetalingspligt efter kapitel 9 i lov om social bistand og ydelser  

 efter denne lovs §§ 49 b, stk. 2, og 49 f, stk. 3. Indkomsten for  

 hjemmeværende børn, jf. § 7, stk. 2, medregnes ikke i husstandsindkomsten.
 2) Rentenedslag, jf. lov om nedslag i skatteansættelsen for renteindtægter  

 m.v., fradrages ikke i kapitalindkomsten, jf. nr. 1.
 3) Godtgørelse og afkastet af godtgørelse til HIV-smittede blødere m.fl.  

 og HIV-positive transfusionssmittede m.fl. samt erstatning og afkastet af  

 erstatning, jf. lov om erstatning for skader ved LSD-behandling, indgår ikke  

 i disse personers husstandsindkomst.
 Stk. 2. Boligministeren fastsætter nærmere regler for regulering  

 af husstandsindkomsten opgjort efter stk. 1.
 Stk. 3. Boligministeren fastsætter nærmere regler for, hvorledes  

 indkomster efter stk. 1, der ikke er skattepligtige her i landet, skal indgå  

 i indkomsten.
 Stk. 4. Den efter stk. 1 og 2 beregnede indkomst nedsættes med  

 18.000 kr., jf. § 72, stk. 1, nr. 1, for hvert barn i husstanden.
 Stk. 5. Den samlede indkomst afrundes nedad til nærmeste  

 kronebeløb, der er deleligt med 1.000. Den herved beregnede indkomst betegnes  

 husstandsindkomsten.
 Stk. 6. Hvis husstandsindkomsten i boligstøtteåret må antages at  

 blive mindst 10.000 kr. lavere eller 20.000 kr. højere end den indkomst, der  

 beregnes efter stk. 1-5, anvendes i stedet den forventede fremtidige  

 indkomst.
Stk. 7. Såfremt der i husstandsindkomsten efter stk. 1-5 for  

 husstande, omfattet af kap. 12, indgår kontanthjælp efter lov om social  

 bistand, kan der ses bort fra hjælp, der vedrører faste udgifter og  

 enkeltudgifter.
Boligministeren fastsætter nærmere regler herom efter  

 forhandling med socialministeren.
Boligen § 9. Boligstøtte kan kun ydes, når lejligheden er forsynet med  

 køkken med indlagt vand og forsvarligt afløb for spildevand.
Boligstøtte kan  

 dog ydes til boliger uden selvstændigt køkken, etableret i medfør af § 4 i  

 lov om boliger for ældre og personer med handicap.
 Stk. 2. Ved fremleje, fremlån, udlejning eller anvendelse til  

 erhverv af en del af lejligheden kan boligstøtte kun ydes, såfremt den del af  

 lejligheden, som ansøgeren selv benytter, opfylder betingelserne i stk. 1.
Kapitel 2 Boligudgift for personer, omfattet af lovens § 1 (lejere) § 10. Ved opgørelse af boligudgiften for lejere lægges den leje  

 til grund, som efter lejeaftalen skal betales for lejlighedens areal, fælles  

 boligareal, adgangsareal samt tilhørende sædvanlige udenomsrum.
Stk. 2. Omfatter lejen betaling for varme og varmt vand samt  

 el-forbrug, nedsættes lejen ved opgørelse af boligudgiften med henholdsvis 44  

 kr., 14 kr. og 33 kr. pr. (m2) bruttoetageareal, jf . § 72, stk. 1, nr. 2. Såfremt udgiften til varme, varmt vand eller  

 elforbrug i den pågældende kommune afviger fra de 1. pkt. anførte beløb, kan  

 kommunalbestyrelsen fastsætte et andet beløb.
 Stk. 3. Betaler lejeren udover lejen for vandforbrug, forhøjes  

 lejen ved opgørelsen af boligudgiften med 4,25 kr. pr. (m2) bruttoetageareal,  

 jf. § 72, stk. 1, nr. 3. Såfremt udgiften til vandforbrug i den pågældende  

 kommune afviger fra det i 1. pkt. anførte beløb, kan kommunalbestyrelsen  

 fastsætte et andet beløb.
Stk. 4. Har lejeren pligt til at vedligeholde det lejede med  

 tapet, hvidtning og maling, forhøjes lejen ved beregningen med 33 kr. pr.  

 (m2) bruttoetageareal.
Påhviler pligten kun delvis lejeren, herunder i medfør  

 af § 10 a i lov om boligbyggeri, forhøjes lejen ved beregningen med 16,50 kr.  

 pr. (m2) bruttoetageareal.
Påhviler pligten til anden vedligeholdelse lejeren  

 helt eller delvist, forhøjes lejen yderligere med henholdsvis 33 kr. pr. (m2)  

 bruttoetageareal og 16,50 kr. pr. (m2) bruttoetageareal.
De i 1.-3 . pkt. nævnte beløb reguleres efter § 72, stk. 1, nr. 4.
 Stk. 5. Opvarmes lejligheden udelukkende med el eller gas, eller  

 opvarmes lejligheden fra et kollektivt varmeforsyningsanlæg, og betaler  

 lejeren udover lejen den fulde udgift hertil, forhøjes lejen ved opgørelse af  

 boligudgiften med 16,75 kr. pr. (m2) bruttoetageareal, jf. § 72, stk. 1, nr.  

 5.
 Stk. 6. Ved fremleje, fremlån, udlejning eller anvendelse til  

 erhverv af en del af lejligheden fradrages der ved beregningen et beløb i  

 lejen beregnet efter stk. 1-5, der mindst svarer til den forholdsmæssige del  

 af lejen efter antallet af værelser.
 § 11. Overstiger lejen i væsentlig grad den normale leje for  

 sædvanlige lejligheder af tilsvarende størrelse, eller må lejen anses for  

 delvis betaling for luksuriøst udstyr eller beliggenhed, kan  

 kommunalbestyrelsen nedsætte lejen med et beløb, der svarer til forskellen.
§ 12. Ved beregning af boligstøtte nedsættes den boligudgift, der  

 er opgjort efter §§ 10 og 11 i henhold til reglen i stk. 2, såfremt boligens  

 bruttoetageareal overstiger 65 (m2) for een perso n i husstanden og 20 (m2) pr. person herudover.
Stk. 2. Ved opgørelsen medregnes for een person boligudgiften pr.  

 (m2) bruttoetageareal for 65 (m2). For hver af de øvrige personer i husstanden medregnes m2-udgiften for 20 (m2) bruttoetageareal.
For de  

 følgende 20 (m2) medregnes 75 pct. af m2-udgiften, og for yderligere 20 (m2)  

 medregnes 50 pct.
 Stk. 3. Såfremt nogen af husstandsmedlemmerne er stærkt  

 bevægelseshæmmede, og boligen er egnet herfor, medregnes ved opgørelsen for  

 een person boligudgiften pr. (m2) bruttoetageareal for 75 (m2). Stk. 2, 2. og  

 3. pkt., finder tilsvarende anvendelse.
 Stk. 4. Såfremt et eller flere værelser fremlejes, fremlånes,  

 udlejes eller anvendes til erhverv, fradrages der ved opgørelsen af arealet  

 et areal, der mindst skal svare til den forholdsmæssige del af arealet efter  

 antallet af værelser.
§ 13. Boligudgiften for pensionister ændres ikke efter § 12, hvis  

 arealgrænserne overskrides som følge af, 1) at pensionistens ægtefælle dør, 2) at samlivet ophører ved ægtefællens optagelse på plejehjem, institution  

 til personer med vidtgående fysiske eller psykiske handicap, psykiatrisk  

 institution eller ved bestemmelse om ægtefællens optagelse på plejehjem under  

 dennes indlæggelse på somatisk sygehus, 3) at en person, der havde fælles husstand med pensionisten, dør, eller 4) at husstandsfællesskabet ophører ved, at en person, der havde fælles  

 husstand med pensionisten, optages på plejehjem, institution til personer med  

 vidtgående fysiske eller psykiske handicap, psykiatrisk institution eller ved  

 bestemmelse om optagelse på plejehjem under dennes indlæggelse på somatisk  

 sygehus.
 Stk. 2. Det er en betingelse for at anvende bestemmelserne i stk.  

 1, nr. 3 og 4, at husstandsfællesskabet har bestået i de sidste 5 år.
 Stk. 3. Stk. 1, nr. 1, finder tilsvarende anvendelse, hvor en  

 efterlevende ægtefælle bliver berettiget til social pension inden 6 måneder  

 efter ægtefællens død.
 § 14. Den årlige boligudgift, hvoraf boligstøtten beregnes, kan  

 ikke overstige 45.900 kr., jf. § 72, stk. 1, nr. 9. Er der børn i husstanden,  

 forhøjes beløbet således:
Stk. 2. Er nogen af husstandsmedlemmerne stærkt bevægelseshæmmede,  

 og er boligen egnet herfor, forhøjes det i stk. 1, 1. pkt. nævnte  

 maksimumsbeløb med 50 pct.
De forhøjede beløb afrundes til nærmeste  

 kronebeløb, der er deleligt med 100.
Stk. 3. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri, stilles til rådighed for en  

 person som nævnt i 1. pkt.
§ 15. Overstiger lejen halvdelen af husstandsindkomsten, skal  

 kommunalbestyrelsen efter en samlet vurdering af husstandsmedlemmernes  

 økonomiske og personlige forhold bestemme, om boligstøtte kan ydes.
Det samme  

 gælder, hvis særlige forhold, f. eks. i forbindelse med ansøgerens afståelse  

 af sin hidtidige bolig og leje af den lejlighed, hvortil boligstøtte søges,  

 sandsynliggør, at lejeaftalen er tilrettelagt med særligt henblik på opnåelse  

 af boligstøtte.
Kommunalbestyrelsen kan bestemme, at boligstøtte ydes med et  

 nedsat beløb.
Kapitel 3 Boligudgift for andelshavere og ejere § 16. Ved opgørelsen af boligudgiften for andelshavere i private  

 andelsboligforeninger finder reglerne i §§ 10-15 anvendelse.
 § 17. Ved opgørelsen af boligudgiften for ejere medregnes følgende  

 beløb:
1) 80 pct. af renter og afdrag på lån i ejendommen indenfor 80 pct. af den  

 kontante ejendomsvurdering, 2) vej- og kloakbidrag og lignende, der hviler på ejendommen, 3) pålignede ejendomsskatter for det år, boligydelsen vedrører, 4) udgifter til ejendommens drift og vedligeholdelse i form af et  

 standardbeløb, 6.600 kr., jf. § 72, stk. 1, nr. 6, og 5) beregnet skat af overskuddet på ejendommen for det indkomstår, som  

 boligydelsen vedrører, beregnet med skattesatsen for skattepligtig almindelig  

 indkomst efter lov om indkomstskat og formueskat for personer m.v., og med de  

 kommunale skatteprocenter, der er gældende for den pågældende.
 Stk. 2. I boligudgiften, beregnet efter stk. 1, fratrækkes  

 følgende beløb:
1) beregnet skat af underskuddet på ejendommen for det indkomstår, som  

 boligydelsen vedrører, beregnet med skattesatsen for skattepligtig almindelig  

 indkomst efter lov om indkomstskat og formueskat for personer m.v., og med de  

 kommunale skatteprocenter, der gælder for den pågældende, og 2) indtægt ved udlejning af en del af ejendommen.
§ 18. Boligministeren kan fastsætte regler 1) om opgørelse af boligudgiften for en pensionist, der bor i en af  

 boligerne i et to- eller flerfamilieshus, som pensionisten ejer, eller hvori  

 han har anpart, 2) om opgørelse af boligudgiften for en pensionist, der bor i et stuehus  

 til en landbrugsejendom, som pensionisten ejer, og for en pensionist, hvis  

 bolig i øvrigt anvendes til erhvervsformål, og 3) om ret til boligydelse for en pensionist, der bor i eenfamilieshus  

 eller to- eller flerfamilieshus, som ejes af et aktieselskab, anpartsselskab  

 eller lignende, hvori pensionisten ejer aktier, anparter eller lignende.
 § 19. Renter på lån i henhold til denne lov og lov om lån til  

 betaling af ejendomsskatter og om ændring af ligningsloven kan ikke medregnes  

 ved opgørelse af boligudgiften.
 § 20. Reglerne i §§ 12-15 gælder også for ejere.
Kapitel 4 Beregning af boligstøtte § 21. Ved boligydelse beregnes et grænsebeløb, der udgør 10 pct.  

 af husstandsindkomsten, jf. § 8, op til en indkomstgrænse på 124.400 kr., jf.  

 § 72, stk. 1, nr. 7, og 20 pct. af husstandsindkomsten over denne grænse.  

 Grænsebeløbet kan dog ikke være mindre end 6.100 kr., jf. § 72, stk. 1, nr.  

 8.
 Stk. 2. Boligydelsen beregnes som forskellen mellem 90 pct. af den  

 årlige boligudgift og grænsebeløbet.
 § 22. Ved boligsikring beregnes et grænsebeløb, der udgør 15 pct.  

 af husstandsindkomsten op til en indkomstgrænse på 124.400 kr., jf. § 72,  

 stk. 1, nr. 7, og 25 pct. af husstandsindkomsten over denne grænse.  

 Grænsebeløbet kan dog ikke være mindre end 7.000 kr., jf. § 72, stk. 1, nr.  

 8.
 Stk. 2. Boligsikringen beregnes som 75 pct. af forskellen mellem  

 den årlige boligudgift og grænsebeløbet.
 Stk. 3. For husstande uden børn kan boligsikringen ikke overstige  

 15 pct. af boligudgiften.
§ 23. Den årlige boligstøtte kan ikke være større end 24.204 kr.,  

 jf. § 72, stk. 1, nr. 10. Hvis der i husstanden er 4 eller flere børn,  

 forhøjes maksimumsbeløbet dog med 25 pct.
Hvis boligen er egnet for og bebos  

 af stærkt bevægelseshæmmede, forhøjes det i 1. pkt. nævnte maksimumsbeløb med  

 50 pct.
Stk. 2. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri stilles til rådighed for en  

 person som nævnt i 1. pkt.
Stk. 3. Den i stk. 1 nævnte grænse kan fraviges, når der i  

 konkrete tilfælde efter kommunalbestyrelsens skøn foreligger særlige  

 omstændigheder, der kan begrunde en højere boligstøtte.
Kommunalbestyrelsens  

 afgørelse efter 1. pkt. kan ikke påklages til anden administrativ myndighed.
 § 24. Boligstøtten beregnes til et årligt kronebeløb, der er  

 deleligt med 12.
Kapitel 5 Sanerings-, byfornyelses- og forbedringsboligsikring § 25. En lejer, som på grundlag af en godkendt saneringsplan, en  

 beslutning efter lov om byfornyelse og boligforbedring eller efter lov om  

 boligtilsyn har ret til og får anvist en erstatningsbolig, kan kræve  

 boligsikring svarende til forskellen mellem hidtidig leje og den til enhver  

 tid gældende leje i den overtagne lejlighed.
 Stk. 2. Såfremt den anviste erstatningsbolig er en lejlighed med  

 flere værelser end den hidtidige, og såfremt lejlighedens værelsesantal  

 samtidig overstiger antallet af personer i husstanden med mere end eet,  

 nedsættes lejen med et fradrag for de overskydende værelser efter antallet af  

 værelser.
 Stk. 3. Antallet af værelser opgøres på følgende måde:
1) boliger på til og med 60 (m2) bruttoetageareal anses for højst at have  

 2 værelser, 2) boliger på 61 til og med 75 (m2) bruttoetageareal anses for højst at  

 have 3 værelser, og 3) boliger på 76 til og med 90 (m2) bruttoetageareal anses for højst at  

 have 4 værelser.
 Stk. 4. De i stk. 3 nævnte arealgrænser forøges med 15 (m2),  

 såfremt nogen af husstandsmedlemmerne er stærkt bevægelseshæmmede, og boligen  

 er egnet herfor.
 Stk. 5. Stk. 3 og 4 finder ikke anvendelse, hvis et eller flere af  

 boligens værelser fremlejes eller anvendes til erhvervsformål.
 Stk. 6. Har en lejer, der har krav på at få anvist en  

 erstatningsbolig på grund af omstændigheder som anført i stk. 1, selv skaffet  

 sig anden bolig, skal kommunalbestyrelsen yde boligsikring efter stk. 1,  

 såfremt lejligheden skønnes passende efter boligtagerens økonomi og  

 familieforhold, og kommunalbestyrelsen finder det rimeligt.
 Stk. 7. En lejer, hvis lejlighed forbedres i henhold til en  

 godkendt saneringsplan eller efter en beslutning i medfør af lov om  

 byfornyelse og boligforbedring, har ret til boligsikring efter reglerne i  

 stk. 1.
Stk. 8. Boligsikring efter stk. 1 nedsættes hvert år med 10 pct.  

 af forskellen mellem lejen i den lejlighed, lejeren beboede, indtil der blev  

 anvist erstatningsbolig, eller forbedringsforhøjelsen trådte i kraft, og den  

 til enhver tid gældende leje, såfremt lejen på genhusningstidspunktet  

 overstiger 1/4 af lejerens husstandsindkomst, jf. § 8. I andre tilfælde  

 nedsættes boligsikringen med 20 pct. pr. år.
Lejeren kan ikke længere kræve  

 boligsikring efter stk. 1, når tilsvarende eller større boligstøtte kan opnås  

 efter kapitel 4.
 Stk. 9. Udgiften til leje kan ikke ved boligsikring efter stk. 1  

 nedbringes til mindre end den hidtidige leje efter fradrag af boligstøtte og  

 ikke til mindre end 7.000 kr., jf. § 72, stk. 1, nr. 11.
 Stk. 10. §§ 14 og 23-24 finder tilsvarende anvendelse.
 § 26. Såfremt en lejer den 1. januar 1987 eller senere bliver  

 berettiget til boligsikring efter § 25 og senere påny bliver berettiget til  

 boligsikring efter § 25, stk. 1, 6, 7, eller § 27, nedsættes boligsikringen  

 efter stk. 2.
Stk. 2. Den hidtidige boligsikring nedsættes efter § 25, stk. 8,  

 idet nedsættelsen dog sker på grundlag af forskellen mellem lejen i måneden  

 før det tidspunkt, hvor lejeren bliver berettiget til en ny boligsikring  

 efter § 25 eller § 27, og lejen i den lejlighed, lejeren beboede, indtil der  

 blev anvist erstatningsbolig, indtil lejeren selv skaffede sig anden bolig,  

 eller indtil forbedringsforhøjelsen trådte i kraft.
Den seneste  

 boligsikringsydelse nedsættes efter § 25, stk. 8, hvis den er ydet efter §  

 25, og efter § 27, stk. 3 og 4, hvis den er ydet efter henholdsvis § 27, stk.  

 1 og 2.
 § 27. En andelshaver i en privat andelsboligforening, hvis  

 lejlighed forbedres i henhold til en godkendt saneringsplan eller efter en  

 beslutning i medfør af lov om byfornyelse og boligforbedring, har ret til  

 boligstøtte svarende til 75 pct. af den stigning i boligudgiften, der skyldes  

 andelshaverens udgifter til finansiering af forbedringsarbejderne.  

 Boligstøtten kan tidligst ydes fra det tidspunkt, hvor samtlige  

 forbedringsarbejder er fuldført.
Stk. 2. Boligstøtte til dækning af 75 pct. af forskellen mellem  

 den hidtidige og den nuværende boligudgift ydes endvidere til 1) lejere af beboelseslejligheder, ejere og andelshavere, som efter § 38 i  

 lov om byfornyelse og boligforbedring anvises en lejlighed i en  

 udlejningsejendom eller en andelslejlighed i en privat andelsboligforening,  

 hvortil der ikke kan ydes støtte efter § 25 i denne lov, 2) lejere af beboelseslejligheder, ejere og andelshavere, der i medfør af  

 § 14, stk. 2 og 3, i lov om byfornyelse og boligforbedring eller § 20 a, stk.  

 1 og 2, i lov om sanering, udnytter fortrinsretten til medlemsskab af en  

 andelsboligforening, og 3) lejere, der hidtil har været berettiget til boligstøtte til lejligheden  

 efter § 25, og som bliver andelshavere ved andelsboligforeningens overtagelse  

 af ejendommen, eller som senere bliver andelshavere.
 Stk. 3. Boligstøtte efter stk. 1 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af den stigning i  

 boligafgiften, der skyldes andelshavernes udgifter til finansiering af de i  

 stk. 1 nævnte arbejder, og bortfalder derefter.
Stk. 4. Boligstøtte efter stk. 2 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af forskellen mellem den  

 hidtidige boligudgift på tidspunktet for overtagelsen af erstatningsboligen  

 og den til enhver tid gældende boligudgift og bortfalder derefter.
Såfremt  

 husstande, der er omfattet af stk. 2, nr. 2-3, har ret til støtte efter § 25  

 i denne lov eller tilskud efter stk. 2 til anden lejlighed, før  

 fortrinsretten udnyttes, eller ejendommen overtages på andelsbasis, beregnes  

 tilskuddet efter 1. pkt., som om husstanden i denne periode havde modtaget  

 tilskud til den lejlighed, som overtages på andelsbasis.
 Stk. 5. §§ 14, 23-24 og § 25, stk. 8, 3. pkt., og stk. 9, finder  

 tilsvarende anvendelse.
 Stk. 6. Såfremt en boligtager, som er berettiget til boligstøtte  

 efter stk. 2, senere påny bliver berettiget til boligstøtte efter § 25 eller  

 § 27, nedsættes boligstøtten efter stk. 7.
 Stk. 7. Den hidtidige boligstøtte nedsættes efter stk. 4, idet  

 nedsættelsen dog sker på grundlag af forskellen mellem boligudgiften i  

 måneden før det tidspunkt, hvor lejeren bliver berettiget til en ny  

 boligstøtteydelse efter § 25 eller § 27, og boligudgiften i den lejlighed,  

 lejeren beboede, indtil der blev anvist erstatningsbolig, indtil  

 fortrinsretten til medlemsskab af en andelsboligforening blev udnyttet, eller  

 indtil ejendommen blev overtaget på andelsbasis.
 Stk. 8. Boligministeren kan fastsætte bestemmelser om beregning af  

 boligstøtte efter denne bestemmelse, herunder regler om beregning af  

 boligudgiften.
 § 28. Byfornyelsesboligsikring beregnes på grundlag af den leje,  

 som lejeren er pligtig at betale fra lejeforhøjelsens ikrafttræden efter § 60  

 a i lov om byfornyelse og boligforbedring til kommunalbestyrelsens eller  

 byfornyelsesnævnets endelige godkendelse af lejen.
 Stk. 2. Kommunalbestyrelsen kan, når den endelige godkendelse af  

 lejen foreligger, kræve for meget udbetalt boligstøtte tilbagebetalt.
 § 29. Reglerne i stk. 2-8 finder anvendelse på ansøgere, der ved  

 udgangen af 1992 oppebærer boligstøtte efter § 25 i lov om individuel  

 boligstøtte, jf. lovbekendtgørelse nr. 467 af 1. august 1988, medmindre  

 ansøgeren har mistet retten hertil efter udgangen af 1992.
Stk. 2. En lejer, hvis årlige leje inden for de sidste 3 år som  

 følge af forbedring, jf. lejelovens kap.
X, i samme lejlighed er blevet  

 forhøjet med mere end 30 kr. pr. (m2) bruttoetageareal, kan , såfremt der ansøges herom inden 3 år efter sidste forhøjelses  

 ikrafttræden, i stedet for boligstøtte efter kapitel 4 kræve boligsikring,  

 svarende til halvdelen af forskellen mellem hidtidig leje efter fradrag af  

 boligstøtte og lejen efter forbedringen.
Lejeren skal dog selv betale mindst  

 30 kr. pr. (m2) bruttoetageareal af forhøjelsen.
Stk. 3. Boligsikringen nedsættes hvert år med 10 pct. af den  

 boligsikring efter stk. 2, som boligsikringsmodtageren er berettiget til på  

 ikrafttrædelsestidspunktet for lejeforhøjelsen, såfremt lejen på dette  

 tidspunkt overstiger 1/4 af lejerens husstandsindkomst, jf. § 8. I andre  

 tilfælde nedsættes boligsikringen med 20 pct. pr. år.
Nedsættelsestidspunktet  

 beregnes i forhold til ikrafttrædelsestidspunktet for den første  

 lejeforhøjelse, som berettiger til forbedringsboligsikring. §§ 14, 23-24 og §  

 25, stk. 9, finder tilsvarende anvendelse.
Stk. 4. Lejeforhøjelser for forbedringer, der gennemføres inden  

 for en periode på 3 år fra den i stk. 3 nævnte første lejeforhøjelse, indgår  

 i beregning af boligsikring.
Boligsikring beregnes efter stk. 2 og nedsættes  

 efter stk. 3.
 Stk. 5. Lejeforhøjelser for forbedringer, som gennemføres mindst 3  

 år efter opnåelse af forbedringsboligsikringen efter stk. 2-4, men inden  

 boligsikringens bortfald, kan medføre ret til forbedringsboligsikring efter  

 stk. 4.
 Stk. 6. Kan en lejeforhøjelse, som nævnt i stk. 5, give ret til  

 boligsikring efter stk. 2, kan boligsikringen nedsættes efter reglen i stk.  

 3, såfremt den hidtidige forbedringsboligsikring bortfalder.
 Stk. 7. Ved lejeforhøjelse for forbedringer, der pålægges for en  

 periode af indtil 5 år, kan der ikke ydes forbedringsboligsikring.
 Stk. 8. §§ 14, 23-24 og § 25, stk. 8, 3. pkt., og stk. 9, finder  

 tilsvarende anvendelse.
Kapitel 6 Tilskud eller lån § 30. Den beregnede boligsikring udbetales som tilskud.
 § 31. Den beregnede boligydelse for lejere udbetales som tilskud.
 Stk. 2. Den beregnede boligydelse for ejere udbetales som 20 pct.  

 tilskud og 80 pct. lån.
§ 32. Boligydelse udbetales med halvdelen som tilskud og halvdelen  

 som lån til 1) en pensionist, der er andelshaver i en privat andelsboligforening, 2) en pensionist, der bor i en af boligerne i et hus med mere end to  

 lejligheder, som pensionisten ejer, eller hvori han har en anpart, 3) en pensionist, der bor i et stuehus til en landbrugsejendom, som  

 pensionisten ejer, og til 4) en pensionist, der bor i eenfamilieshus eller to- eller  

 flerfamilieshus, som ejes af et aktieselskab, anpartsselskab eller lignende,  

 hvori pensionisten ejer aktier, anparter eller lignende.
 Stk. 2. Bestemmelsen i stk. 1, nr. 4, omfatter ikke pensionister,  

 der bor til leje i ejendomme, som ejes af almennyttige boligselskaber, jf.  

 kap. 2 i lov om boligbyggeri.
 § 33. Der kan ikke udbetales boligsikring og boligydelse i form af  

 tilskud, hvis det beregnede tilskudsbeløb er mindre end 816 kr., jf. § 72,  

 stk. 1, nr. 12.
 § 34. Der kan ikke udbetales boligydelse i form af lån, hvis det  

 beregnede lånebeløb er mindre end 1.440 kr., jf. § 72, stk. 1, nr. 13.
Kapitel 7 Særregler om boligydelse i form af lån § 35. Boligydelse i form af lån forrentes med en årlig rente, der  

 ligger 11/2 pct. under Nationalbankens diskonto den 1. oktober det foregående  

 år.
Renten tilskrives hver måned, og det samlede lånebeløbs størrelse og den  

 tilskrevne rente meddeles pensionisten hvert år i løbet af januar måned.
 § 36. Som betingelse for udbetaling af lån tinglyses på ejendommen  

 et skadesløsbrev eller et ejerpantebrev med oprykkende prioritet til  

 sikkerhed for tilbagebetaling af lånebeløbet med påløbne renter.
 § 37. Såfremt pensionisten ikke har afviklet forfalden gæld  

 vedrørende et tidligere modtaget boligydelseslån, kan kommunalbestyrelsen  

 afslå at udbetale den del af den beregnede boligydelse, der kan ydes som lån.
 § 38. Kommunalbestyrelsen skal tillade, at et skadesløsbrev eller  

 et ejerpantebrev, der er tinglyst på ejendommen i medfør af § 36, rykker  

 tilbage for et lån, som senere ydes efter reglerne i realkreditloven, såfremt  

 skadesløsbrevet eller ejerpantebrevet efter rykning har sikkerhed inden for  

 den seneste ansatte ejendomsværdi med et tillæg på 30 pct.
 § 39. Lånebeløbet med påløbne renter forfalder ved ejerskifte, ved  

 overdragelse af andelsbeviset, eller såfremt pensionisten udtræder af  

 husstanden.
 Stk. 2. Lånebeløbet med påløbne renter forfalder dog først ved  

 ejerskifte eller overdragelse af andelsbeviset, såfremt pensionisten dør, og  

 ejendommen eller andelsbeviset ejes af en ægtefælle eller et husstandsmedlem.  

 Det samme gælder, såfremt pensionisten optages på et plejehjem, institution  

 til personer med vidtgående fysiske eller psykiske handicap eller psykiatrisk  

 institution, og ejendommen eller andelsbeviset ejes af en ægtefælle eller et  

 husstandsmedlem.
Stk. 3. Stk. 1 finder ikke anvendelse, 1) såfremt pensionisten er andelshaver, og lånebeløbet umiddelbart  

 overføres til en ny andelsbolig eller ejerbolig, 2) såfremt pensionisten er ejer, og lånebeløbet umiddelbart overføres til  

 en ny andelsbolig eller ejerbolig, og pensionisten samtidig indbetaler 15  

 pct. af lånebeløbet med påløbne renter til kommunen, 3) såfremt ejendommen eller andelsbeviset overtages af en efterlevende  

 ægtefælle, herunder til hensidden i uskiftet bo, eller af et efterlevende  

 husstandsmedlem, eller 4) såfremt ejendommen eller andelsbeviset, i forbindelse med pensionistens  

 optagelse på plejehjem, institution til personer med vidtgående fysiske eller  

 psykiske handicap eller en psykiatrisk institution, overtages af  

 pensionistens ægtefælle eller af et husstandsmedlem.
 Stk. 4. Det er en betingelse for anvendelse af bestemmelsen om et  

 husstandsmedlem i stk. 2 og stk. 3, at husstandsfællesskabet har bestået i de  

 sidste 5 år.
Kapitel 8 Ansøgning og udbetaling § 40. Ansøgning om boligstøtte indgives til kommunalbestyrelsen.  

 Boligstøtte ydes med virkning fra begyndelsen af den måned, der følger  

 nærmest efter ansøgningens indgivelse.
 Stk. 2. Når boligstøtte søges i forbindelse med indflytning i en  

 bolig, kan kommunalbestyrelsen, uanset om ansøgeren hidtil har modtaget  

 støtte til en anden bolig, lade boligstøtten udbetale med virkning fra  

 indflytningsdagen, når denne ikke ligger mere end 1 måned fra ansøgningens  

 indgivelse.
 Stk. 3. En boligstøttemodtager, som er berettiget til lån efter §  

 31, stk. 2, og § 32, kan søge om udbetaling af en mindre del af lånet.  

 Ansøgning kan udover de i stk. 1 nævnte tilfælde kun ske med virkning fra den  

 1. januar i det følgende år.
 § 41. Kommunalbestyrelsen kan bestemme, at ansøgning om  

 boligstøtte skal fremsættes på en særlig blanket.
 Stk. 2. Ansøgeren er forpligtet til at fremkomme med enhver  

 oplysning, herunder at fremlægge dokumenter, der har betydning for  

 beregningen af boligstøtte.
 Stk. 3. Kommunalbestyrelsen kan afkræve ejere af ejendomme med  

 lejligheder, hvortil der søges boligstøtte, alle nødvendige oplysninger til  

 brug ved behandling af spørgsmål om ydelse af boligstøtte og lade sådanne  

 ejendomme besigtige efter aftale med ansøgeren.
 § 42. Boligstøtte beregnes og udbetales af kommunalbestyrelsen.
Stk. 2. Boligstøtte udbetales månedsvis forud.
Boligministeren kan  

 fastsætte regler om udbetaling af boligstøtte.
Kommunalbestyrelsens afgørelse  

 efter regler, som er fastsat af boligministeren i medfør af 2. pkt., kan ikke  

 påklages til anden admistrativ myndighed.
Stk. 3. Ved flytning bortfalder boligstøtte fra fraflytningsdagen.  

 Ved en enlig boligtagers død bortfalder boligstøtten ved udgangen af den  

 måned, hvori dødsfaldet er sket.
Ved fremleje, fremlån eller benyttelse til  

 erhverv af en del af lejligheden bortfalder eller nedsættes boligstøtten med  

 virkning fra den 1. i måneden efter det tidspunkt, hvor fremlejeforholdet,  

 fremlånet eller udlejningen tager sin begyndelse, idet § 46, stk. 2, finder  

 tilsvarende anvendelse.
 Stk. 4. En boligtager kan ikke med henvisning til manglende eller  

 forsinket udbetaling af boligstøtte unddrage sig følgerne af for sen betaling  

 af husleje, ejendomsskat eller gæld, sikret ved pant i fast ejendom.
Kapitel 9 Omberegning og efterregulering Omberegning i løbet af året § 43. Boligstøtten reguleres hver 1. januar efter de ændringer i  

 beregningsgrundlaget, der er sket siden den sidst foretagne beregning, jf.  

 dog §§ 44 og 46.
Stk. 2. Kommunalbestyrelsen kan kræve, at ansøgerne hvert år giver  

 indberetning om deres husleje, husstand og husstandsindkomst.
Såfremt  

 støttemodtageren ikke efter anmodning indgiver en sådan indberetning, kan  

 kommunen lade boligstøtten bortfalde med virkning fra den 1. januar.
 Stk. 3. Ansøgerne skal oplyse kommunalbestyrelsen om alle forhold,  

 der kan medføre nedsættelse eller bortfald af boligstøtten.
§ 44. Såfremt der i løbet af året sker en nedgang i den  

 husstandsindkomst, der er lagt til grund ved boligstøtteberegningen, og denne  

 indebærer, at husstandsindkomsten vil falde med mindst 10.000 kr. på årsbasis  

 for den resterende del af året, vil boligstøtten kunne omberegnes, når  

 ændringen er indtrådt.
Omberegning kan dog tidligst ske med virkning fra  

 begyndelsen af den måned, der følger nærmest efter ansøgerens meddelelse om  

 ændringen til kommunalbestyrelsen.
Det samme gælder, såfremt der i løbet af  

 året sker en forøgelse af antallet af børn i husstanden, såfremt fremleje,  

 fremlån, udlejning eller benyttelse til erhverv af en del af lejligheden  

 ophører, eller såfremt der sker en forhøjelse af lejen.
Stk. 2. Vedrører ændringen en lejeforhøjelse, kan omberegning ske  

 på grundlag af oplysning herom fra udlejer.
Kommunalbestyrelsen skal samtidig  

 oplyse ansøgeren eller boligstøttemodtageren om baggrunden for omberegningen.
 Stk. 3. Kommunalbestyrelsen skal oplyse ansøgeren om adgangen til  

 at få boligstøtten omberegnet i løbet af året.
 § 45. Boligstøtten skal ændres med virkning fra det tidspunkt,  

 hvor en lejeforhøjelse efter lejelovens §§ 50 og 51 får virkning, når  

 lejeforhøjelsen skal erlægges som et eengangsbeløb, og lejeren giver  

 meddelelse om ændringen, inden lejeforhøjelsen skal betales.
§ 46. Såfremt den husstandsindkomst, der ligger til grund ved  

 boligstøtteberegningen, er opgjort efter § 8, stk. 1-5, og der i løbet af  

 året sker en forhøjelse af den samlede forventede husstandsindkomst for året  

 på mindst 20.000 kr. i forhold til det benyttede indkomstgrundlag, skal  

 boligstøtten omberegnes med virkning fra begyndelsen af den måned, der følger  

 nærmest efter ændringens indtræden.
Husstandsindkomsten skal ved  

 omberegningen fastsættes på grundlag af de aktuelle indkomstforhold på  

 omregningstidspunktet opreguleret til årsbasis.
Det samme gælder, såfremt en  

 husstandsindkomst er opgjort efter § 8, stk. 6, og der i løbet af året sker  

 indkomststigning på mindst 10.000 kr. i forhold hertil, såfremt der i løbet  

 af året sker en mindskelse af antallet af børn i husstanden, såfremt  

 fremleje, fremlån, udlejning eller benyttelse til erhverv af en del af  

 lejligheden påbegyndes, eller såfremt der sker en nedsættelse af lejen.
 Stk. 2. Indtræder ændringen med virkning fra den 1. i en måned,  

 anses ændringen for sket i den foregående måned.
Efterregulering § 47. Overstiger den faktiske husstandsindkomst den efter § 8,  

 stk. 1-5, beregnede husstandsindkomst med mindst 20.000 kr., skal ansøgeren  

 eller hans dødsbo tilbagebetale den for meget modtagne boligstøtte.
 Stk. 2. Overstiger den faktiske husstandsindkomst den efter § 8,  

 stk. 6, opgjorte indkomst med mindst 10.000 kr., skal ansøgeren eller hans  

 dødsbo tilbagebetale den for meget modtagne boligstøtte.
Stk. 3. Såfremt støttemodtageren i løbet af året ikke har givet  

 meddelelse om indkomststigninger anses disse som vedrørende hele året.
For  

 støttemodtagere, der kun har modtaget boligstøtte i en del af året, skal der  

 foretages en periodemæssig opdeling, såfremt støttemodtageren klart kan  

 dokumentere, at en del af indkomsten alene vedrører den del af året, hvor  

 boligstøtte ikke er ydet.
Stk. 4. Såfremt støttemodtageren i løbet af året har givet  

 meddelelse om en indkomstnedgang, der i henhold til § 44 har givet anledning  

 til omberegning, eller givet meddelelse om en indkomststigning i henhold til  

 § 46, foretages der ved opgørelsen af tilbagebetalingens størrelse en  

 periodemæssig opdeling af året.
Meddelte indkomststigninger indgår alene i  

 husstandsindskomsten med virkning fra den 1. i måneden efter ændringens  

 indtræden, medens ikke-meddelte indkomststigninger anses som vedrørende hele  

 året.
Stk. 3, 2. pkt., finder tilsvarende anvendelse.
 Stk. 5. Har ansøgeren om andre forhold end nævnt i stk. 1 og 2  

 undladt at give meddelelse som omhandlet i § 43, stk. 3, eller mod bedre  

 vidende uberettiget oppebåret boligstøtte, skal han eller hans dødsbo  

 tilbagebetale det beløb, der er oppebåret med urette.
 Stk. 6. Kommunalbestyrelsen skal skriftligt gøre ansøgeren bekendt  

 med disse regler og med, at tilsidesættelse heraf tillige kan medføre  

 strafansvar.
 § 48. I tilfælde, hvor boligudgiften nedsættes med tilbagevirkende  

 kraft, skal ansøgeren eller hans dødsbo tilbagebetale den for meget modtagne  

 boligstøtte med virkning fra nedsættelsens ikrafttræden, uanset om ansøgeren  

 ikke har tilsidesat sin oplysningspligt eller oppebåret boligstøtte mod bedre  

 vidende.
 Stk. 2. Tilbagebetalingskravet kan ikke overstige det beløb, som  

 ansøgeren har krav på at modtage som for meget betalt boligudgift.
§ 49. Krav på tilbagebetaling af boligstøtte kan modregnes i  

 fremtidig boligsikring eller boligydelse.
Der kan ligeledes ske modregning i  

 retten til udbetaling af overskydende skat med godtgørelse og renter samt i  

 tilbagebetaling efter kildeskattelovens § 55.
 Stk. 2. Krav på tilbagebetaling af boligstøtte kan inddrives efter  

 reglerne for inddrivelse af personlige skatter.
Stk. 3. Krav på boligstøtte kan ikke gøres til genstand for  

 arrest, eksekution eller anden retsforfølgning.
Aftaler om sådanne krav er  

 ugyldige.
 § 50. For pensionister gælder, at krav på for meget udbetalt  

 pension kan modregnes i boligstøtten.
 Stk. 2. Krav på tilbagebetaling af sygedagpenge og bistandshjælp  

 kan modregnes i den boligstøtte, som vedrører perioden mellem det tidspunkt,  

 hvor ansøgning indgives, og det tidspunkt, hvor pensionisten tilkendes  

 pension.
 Stk. 3. Krav på betaling af ejendomsskatter vedrørende den  

 ejendom, som pensionisten bebor, kan modregnes i boligstøtten.
 § 51. Kommunalbestyrelsen kan afskrive tilbagebetalingskravet, når  

 kommunalbestyrelsen skønner, at der indenfor en rimelig årrække efter kravets  

 fremsættelse ikke er økonomisk mulighed for at gennemføre kravet.  

 Kommunalbestyrelsens afgørelse efter 1. pkt. kan ikke påklages til anden  

 administrativ myndighed.
 § 52. En pensionist, der under ophold på institution eller under  

 strafafsoning får inddraget sin pension efter pensionslovens regler herom,  

 mister retten til boligydelse fra det tidspunkt, hvor pensionen inddrages.
 Stk. 2. Udbetales der, efter at pensionen er inddraget, efter  

 pensionsloven et beløb til dækning af husleje, bevarer pensionisten retten  

 til boligydelse.
 § 53. Er en pensionist optaget på plejehjem efter lov om social  

 bistand, bortfalder boligydelsen fra udgangen af måneden, der følger efter  

 den måned, hvor pensionisten får ophold på plejehjemmet.
 Stk. 2. Er betalingen for plejehjemsopholdet nedsat efter § 85,  

 stk. 1, 2. pkt., i lov om social bistand, bevares retten til boligydelse.
Kapitel 10 Støtte til betaling af beboerindskud § 54. Efter bestemmelserne i §§ 55-57 ydes efter begæring lån til  

 boligtagers betaling af beboerindskud i almennyttigt byggeri, jf. kap. 2 i  

 lov om boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kap. 12, eller tidligere boligbyggerilove, jf.  

 senest lovbekendtgørelse nr. 483 af 16. august 1973, kap. 6. Det er en  

 betingelse, at lejligheden eller enkeltværelset første gang er ibrugtaget den  

 1. april 1964 eller senere, eller at boligtageren har måttet fraflytte  

 hidtidig lejlighed som følge af en sanering eller en beslutning i henhold til  

 lov om byfornyelse og boligforbedring.
 Stk. 2. Stk. 1, 1. pkt., finder tilsvarende anvendelse på  

 ældreboliger, der er indrettet i henhold til lov om boliger for ældre og  

 personer med handicap.
Stk. 3. Stk. 1, 1. pkt., finder endvidere tilsvarende anvendelse, 1) når en beboer på plejehjem eller i beskyttet bolig, der ombygges til  

 ældrebolig, genhuses i ældreboliger eller ældreegnede almennyttige boliger,  

 eller 2) når en lejer i en udlejningsejendom, der ombygges til ældrebolig, i  

 forvejen bebor den ombyggede lejlighed.
 § 55. Det påhviler kommunalbestyrelsen at yde lån efter §§ 56 og  

 57.
Stk. 2. Lån kan dog ikke ydes, 1) hvis lånsøgeren efter kommunalbestyrelsens samlede vurdering af hans  

 økonomiske og personlige forhold ikke har behov for lånet, 2) hvis der foreligger sådanne omstændigheder, at kommunalbestyrelsen  

 kunne afslå at yde boligstøtte, jf. § 15, eller 3) hvis lånsøgeren ikke har afviklet gæld på tidligere beboerindskudslån.
 § 56. Lån til betaling af beboerindskud i lejligheder ydes til  

 boligtagere, hvis husstandsindkomst, jf. § 8, ved indflytning ikke overstiger  

 et beløb, svarende til den samlede pension, som tilkommer et  

 folkepensionistægtepar som grundbeløb og tillæg til pensionen i medfør af §  

 49, stk. 1, nr. 1 og 6, i lov om social pension med tillæg af 5 pct.
 Stk. 2. Lån til betaling af beboerindskud i enkeltværelser ydes  

 til boligtagere, hvis husstandsindkomst, jf. § 8, ved indflytningen ikke  

 overstiger et beløb, svarende til den pension, som tilkommer en enlig  

 pensionist i medfør af § 49, stk. 1, nr. 1 og 6, i lov om social pension med  

 tillæg af 5 pct.
 Stk. 3. Lån til betaling af beboerindskud i de i § 54, stk. 3,  

 nævnte tilfælde ydes uanset boligtagerens husstandsindkomst. § 55 gælder ikke  

 for sådanne lån.
§ 57. Lån efter reglerne i § 56, stk. 2, ydes til 3 eller flere  

 unge, som nævnt i lov om boligbyggeri, § 68, stk. 1, der i fællesskab lejer  

 en lejlighed med 3 eller flere beboelsesrum.
Lån ydes til betaling af den  

 enkelte lejers forholdsmæssige del af beboerindskuddet.
§ 58. Lån i medfør af § 56, stk. 1, er rente- og afdragsfri i 5  

 år.
Herefter tilbagebetales lånet i løbet af 10 år og forrentes med 4,5 pct.  

 af den til enhver tid værende restgæld.
Stk. 2. Lån i medfør af §§ 56, stk. 2, og 57 er rente- og  

 afdragsfri i 5 år.
Herefter tilbagebetales lånet i løbet af højst 5 år og  

 forrentes med 4,5 pct. af den til enhver tid værende restgæld.
 Stk. 3. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen bevilge rente~ og  

 afdragsfrihed ud over det i stk. 1 og stk. 2 fastsatte tidsrum.
 Stk. 4. Såfremt husstandsindkomstens størrelse eller væsentligt  

 ændrede forhold i øvrigt måtte tale derfor, kan kommunalbestyrelsen forlange,  

 at rente- og afdragsfriheden for lån, ydet i henhold til dette kapitel,  

 ophører, eller at lånet afdrages over et af kommunalbestyrelsen fastsat  

 kortere åremål eller eventuelt indfries med 12 måneders varsel.
 Stk. 5. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen lade rente- og  

 afdragsfriheden genindtræde, uanset om tilbagebetaling er påbegyndt.
 Stk. 6. Lån i medfør af § 56, stk. 3, er rente- og afdragsfri.
 § 59. Til boligtagere, der ikke er omfattet af bestemmelserne i §§  

 55-57, kan kommunalbestyrelsen yde lån eller garantere for lån til betaling  

 af beboerindskud i almennyttigt byggeri, jf. kap. 2 i lov om boligbyggeri.  

 Det samme gælder i ejendomme, der tilhører almennyttige institutioner,  

 såfremt der til ejendommens opførelse er bevilget statsstøtte i medfør af  

 kap. 12 i lov om boligbyggeri, eller tidligere boligbyggerilove, jf. senest  

 lovbekendtgørelse nr. 483 af 16. august 1973, kap. 6.
 Stk. 2. Stk. 1 finder tilsvarende anvendelse på ældreboliger, der  

 er indrettet i henhold til lov om boliger for ældre og personer med handicap.
 § 60. For husstande, der skal rømme beboelseslejligheden efter §  

 36 i lov om byfornyelse og boligforbedring, kan kommunalbestyrelsen i den  

 hidtidige opholdskommune yde lån eller garantere for lån til betaling af  

 forudbetalt leje, depositum eller boligandel i private andelsboligforeninger,  

 såfremt husstanden skønnes at have behov derfor for at kunne opnå en efter  

 sine forhold passende bolig.
 Stk. 2. Bestemmelsen i stk. 1 finder tilsvarende anvendelse på  

 husstande, der efter § 38, stk. 4, i lov om byfornyelse og boligforbedring  

 får anvist en erstatningsbolig.
Stk. 3. Lånet efter stk. 1 og 2 kan ikke ydes til 1) husstande, der får godtgørelse efter § 40 i lov om byfornyelse og  

 boligforbedring, 2) ejere eller 3) lejere, der har indgået en tidsbestemt lejeaftale, og som ikke efter §  

 36 i lov om byfornyelse og boligforbedring opsiges til fraflytning inden  

 udløbet af den aftalte lejetid.
 Stk. 4. § 61, stk. 2 og 4, finder tilsvarende anvendelse.
Stk. 5. Ved lejeaftalens ophør eller ved overdragelse af  

 andelsbeviset forfalder lånet med påløbne renter.
Udlejeren indbetaler  

 låntagerens tilgodehavende til långiveren, som herefter afregner med  

 låntageren.
 § 61. Lån i medfør af dette kapitel udbetales til boligselskabet.
 Stk. 2. Når kommunalbestyrelsen har ydet lån eller garanteret for  

 lån til betaling af beboerindskud, kan indskuddet kun overdrages, pantsættes  

 eller gøres til genstand for retsforfølgning med respekt af långivers  

 tilgodehavender ifølge lånedokumentet.
 Stk. 3. Ved lejemålets ophør forfalder lånet med påløbne renter,  

 og efter at boligselskabet har modtaget boligindskud fra en ny boligtager,  

 indbetaler boligselskabet låntagerens tilgodehavende hos selskabet til  

 långiveren, som herefter afregner lånet med låntageren.
Stk. 4. Såfremt en ægtefælle eller et husstandsmedlem fortsætter  

 lejeforholdet efter reglerne herom, indtræder denne i den hidtidige  

 boligtagers forpligtelser i henhold til låneforholdet.
Den hidtidige  

 boligtagers forpligtelser bortfalder ikke.
 Stk. 5. Når lån til boligindskud ydes, kan sådan vedligeholdelse  

 af lejligheden, som ikke påhviler ejeren, overtages af denne mod en af  

 kommunen godkendt forhøjelse af boligafgiften.
 § 62. Såfremt lejemålet ophører, forinden et lån er tilbagebetalt,  

 fordeles det beløb, hvormed det ved indflytningen erlagte indskud måtte være  

 forhøjet som følge af indeksregulering i medfør af § 9, stk. 3, i lov om  

 boligbyggeri, mellem långiver og låntager i forhold til størrelsen af det  

 oprindelige lån og størrelsen af de på ophørstidspunktet forfaldne erlagte  

 afdrag.
 § 63. Kommunalbestyrelsen kan til enhver tid kræve, at låntageren  

 giver oplysning om sin husleje, husstand og husstandsindkomst.
 § 64. Betaling af afdrag og renter af lån, ydet i henhold til  

 dette kapitel, betragtes som pligtig ydelse i lejeforholdet efter lov om  

 leje.
Kapitel 11 Lån til betaling af indskud m.v. til flygtninge § 65. Reglerne i dette kapitel finder anvendelse for personer,  

 der søger om boligstøtte inden for de første 3 år efter, at de har fået  

 opholdstilladelse efter bestemmelserne i udlændingelovens §§ 7, 8 og 9, stk.  

 2, nr. 2.
 § 66. Efter bestemmelserne i §§ 55 og 56 ydes efter ansøgning lån  

 til betaling af beboerindskud i almennyttigt byggeri, jf. kap. 2 i lov om  

 boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kap. 12, eller tidligere boligbyggerilove, jf.  

 senest lovbekendtgørelse nr. 483 af 16. august 1973, kap. 7.
Stk. 2. Lån efter reglerne i § 57, ydes til 3 eller flere, der i  

 fællesskab lejer en bolig med 3 eller flere beboelsesrum, når mindst  

 halvdelen af beboerne er omfattet af dette kapitel.
Lån ydes til den enkelte  

 lejers forholdsmæssige del af beboerindskuddet.
§ 67. Efter bestemmelserne i §§ 55 og 56 ydes efter ansøgning lån  

 til forudbetaling af leje, indskud, depositum eller lignende vedrørende en  

 beboelseslejlighed i andet byggeri end det i § 66, stk. 1, nævnte.
Lån kan  

 ikke ydes til beløb, der overstiger et halvt års leje.
 Stk. 2. Stk. 1 finder tilsvarende anvendelse vedrørende  

 enkeltværelser, der ikke er en del af udlejerens lejlighed eller af det een-  

 eller tofamilieshus, hvor udlejeren bor.
 § 68. Til personer, der ikke opfylder betingelserne efter §§ 66 og  

 67, kan kommunalbestyrelsen yde lån eller garantere for lån til betaling af  

 indskud eller forudbetaling som nævnt i §§ 66 og 67.
Stk. 2. Lån eller garanterede lån i henhold til stk. 1 skal  

 tilbagebetales i løbet af højst 10 år.
Hvor forholdene taler derfor, kan lån  

 dog ydes rente- og afdragsfrit.
 § 69. For lån ydet i medfør af §§ 66 og 67, finder § 58  

 tilsvarende anvendelse.
 Stk. 2. For lån ydet i medfør af dette kapitel, finder §§ 61-64  

 tilsvarende anvendelse.
§ 70. Når en person opnår lån eller garanti for lån efter §§ 67  

 eller 68, yder kommunalbestyrelsen efter ansøgning garanti for opfyldelse af  

 kontraktmæssige forpligtelser over for udlejeren til at istandsætte boligen  

 ved fraflytning.
Garantibeløbet vedrørende de enkeltværelser, der er nævnt i  

 § 67, stk. 2, kan ikke overstige et halvt års leje.
Garantien ydes kun til  

 den del af de kontraktmæssige forpligtelser, der overstiger forudbetaling af  

 leje, indskud, depositum eller lignende.
 Stk. 2. Skyldige beløb tilbagebetales til kommunalbestyrelsen i  

 løbet af højst 5 år, idet tilbagebetalingen afpasses efter skyldnerens  

 økonomiske forhold.
 § 71. Såfremt en beboelseslejlighed af ejeren stilles til rådighed  

 for kommunalbestyrelsen til brug for de i § 65 nævnte personer, og accepteres  

 tilbuddet, betaler kommunalbestyrelsen lejen fra det tidspunkt, fra hvilket  

 lejligheden er til rådighed, og indtil udlejning sker.
Kapitel 12 Beløb og regulering ved beregning af boligstøtte § 72. Følgende beløb reguleres en gang årligt med 2 pct. tillagt  

 eller fratrukket en tilpasningsprocent for det pågældende finansår, jf. lov  

 om en satsreguleringsprocent, afhængig af, om den tilgrundliggende  

 lønudvikling for beregning af satsreguleringsprocenten er højere eller lavere  

 end 2,0 pct:
 1) Fradragsbeløbet pr. barn i husstandsindkomsten på 18.000 kr., jf. § 8,  

 stk. 4.
 2) Fradragsbeløbet for udgifter til varme og varmt vand samt el-forbrug på  

 henholdsvis 44 kr., 14 kr. og 33 kr., jf. § 10, stk. 2.
 3) Standardbeløb for vandtillæg på 4,25 kr., jf. § 10, stk. 3.
 4) Standardbeløb for vedligeholdelsestillæg på henholdsvis 16,50 kr. og 33  

 kr., jf. § 10, stk. 4.
 5) Standardbeløb for varmetillæg på 16,75 kr., jf. § 10, stk. 5.
 6) Standardbeløb for udgifter til drift og vedligeholdelse på 6.600 kr.,  

 jf. § 17, stk. 1, nr. 4.
 7) Indkomstgrænsen for forhøjelse af grænsebeløb på 124.400 kr., jf. §§  

 21, stk. 1, og 22, stk. 1.
 8) Grænsebeløbets minimumsbeløb, boligydelse, på 6.100 kr., jf. § 21, stk.  

 1, og boligsikring, på 7.000 kr., jf. § 22, stk. 1.
 9) Maksimumsbeløbet for den årlige leje på 45.900 kr., jf. § 14.
 10) Maksimumsbeløbet for den årlige boligstøtte på 24.204 kr., jf. § 23,  

 stk. 1.
 11) Mindstebeløbet for den årlige egenbetaling på 7.000 kr., jf. § 25,  

 stk. 9.
 12) Minimumsbeløbet for boligsikring og for boligydelse i form af tilskud  

 på 816 kr., jf. § 33.
 13) Minimumsbeløbet for boligydelse i form af lån på 1.440 kr., jf. § 34.
 Stk. 2. De beløb, der er nævnt i stk. 1, nr. 1, 6-9 og 11,  

 afrundes til nærmeste kronebeløb, der er deleligt med 100. De beløb, der er  

 nævnt i nr. 10, 12 og 13, afrundes til nærmeste kronebeløb, der er deleligt  

 med 12. Beløb, der er nævnt i nr. 2-5, afrundes til nærmeste ørebeløb, der er  

 deleligt med 25.
 Stk. 3. De regulerede beløb er opgjort i 1991 niveau.
Kapitel 13 Klageadgang § 73. Kommunalbestyrelsens afgørelser om boligsikring,  

 boligydelse og beboerindskudslån efter §§ 55-57 og §§ 66 og 67, kan påklages  

 til amtsankenævnet, i Københavns og Frederiksberg kommuner til  

 boligministeren, jf. dog §§ 23, stk. 3, 42, stk. 2 og 51.
 Stk. 2. Amtsankenævnets afgørelser kan ikke påklages til anden  

 administrativ myndighed.
Stk. 3. Klage til amtsankenævnet eller boligministeren skal  

 indgives inden 4 uger efter, at klageren har fået meddelelse om afgørelsen.  

 Amtsankenævnet og boligministeren kan se bort fra overskridelse af fristen,  

 når der er særlig grund hertil.
Afgørelse herom træffes for amtsankenævnets  

 vedkommende af formanden.
 Stk. 4. Kommunalbestyrelsens afgørelse skal indeholde oplysning om  

 klageadgang og om frist for indbringelse af klagen.
 Stk. 5. Boligministeren kan fastsætte regler om behandlingen af  

 klagesager.
 § 74. Skatteministeren kan fastsætte regler om adgangen til at  

 påklage afgørelser om indkomsten for det enkelte husstandsmedlem efter § 8,  

 stk. 1, nr. 1.
Kapitel 14 Finansiering og administration m.v.
§ 75. Kommunen afholder de udgifter, der er forbundet med  

 administration af reglerne om boligstøtte.
Staten refunderer kommunens  

 udgifter med følgende satser:
1) boligsikring, 40 pct., 2) boligydelse, 75 pct., 3) sanerings- og byfornyelsesboligsikring ydet i medfør af § 27, 50 pct., 4) udgifter til istandsættelsesgaranti og leje efter §§ 70 og 71, 100 pct.
Stk. 2. Udgifter til boligstøtte til personer, der har opnået  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, eller 3) udlændingelovens § 9, stk. 1, nr. 2 - 4, som følge af tilknytning til  

 en i Danmark fastboende person, når denne person selv er kommet til landet  

 efter de bestemmelser, der er nævnt i nr. 1 og 2, eller når tilknytningen kan  

 føres tilbage til en sådan person, refunderes af staten med 100 pct. i 6 1/2 år efter datoen for  

 opholdstilladelsen.
Stk. 3. Af de udlånsmidler, der er fornødne til boligydelseslån,  

 stilles 75 pct. til kommunernes rådighed af staten.
Kommunerne indbetaler til  

 staten de afdrag og renter, der er modtaget som tilbagebetaling af lån.
Stk. 4. Af de udlånsmidler, der er fornødne til lån efter §§ 66 og  

 67, stilles 100 pct. til kommunens rådighed af staten.
Udlånsmidler til lån  

 efter § 68 stilles dog kun til rådighed med halvdelen og efter §§ 56 og 57  

 med 2/3.
Stk. 5. Boligstøtte, der skal udredes af kommunerne i  

 hovedstadsområdet, fordeles i forhold til de enkelte kommuners skattepligtige  

 indkomster for personer, således som disse indkomster er opgjort i henhold  

 til lovgivningen om kommunal udligning i indkomståret forud for det finansår,  

 fordelingen vedrører.
Fordelingen sker ved boligministerens foranstaltning.
Stk. 6. Boligministeren træffer nærmere bestemmelse om udbetaling  

 af statsrefusion, regnskabsaflæggelse og revision.
Refusion af kommunens  

 udgifter efter §§ 70 og 71 udbetales kvartalsvis bagud på grundlag af en  

 opgørelse over kommunens afholdte udgifter.
Opgørelsen fremsendes til  

 Kongeriget Danmarks Hypotekbank og Finansforvaltning.
 § 76. Såfremt der i medfør af lov om boliger for ældre og personer  

 med handicap sker anvisning af en ældrebolig til ældre eller personer med  

 handicap, kan det aftales, at opholdskommunen får sin nettoudgift til  

 boligstøtte refunderet af en tidligere opholdskommune.
 Stk. 2. Aftale om mellemkommunal refusion ophører, når den ældre  

 eller personen med handicap ikke længere bebor den anviste ældrebolig,  

 herunder på grund af senere fraflytning.
 Stk. 3. Kommunen afholder de udgifter, der er forbundet med  

 administration af en aftale om mellemkommunal refusion.
 § 77. Boligministeren fastsætter regler om beregning af boligens  

 bruttoetageareal, herunder i hvilket omfang fællesareal kan medregnes i  

 henhold til denne lov.
 § 78. Kommunalbestyrelsen kan afkræve andre offentlige myndigheder  

 oplysninger, herunder i elektronisk form, som anses for nødvendige for sagens  

 afgørelse.
 § 79. Boligministeren kan bemyndige en under ministeriet oprettet  

 styrelse til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelsen ikke skal kunne indbringes for ministeren.
 § 80. Skatteministeren stiller oplysninger til rådighed til brug  

 for beregning af indkomsten for det enkelte husstandsmedlem efter § 8, stk.  

 1, nr. 1.
 Stk. 2. Skatteministeren træffer bestemmelse om, hvilke  

 myndigheder, der skal opgøre indkomsten for det enkelte husstandsmedlem efter  

 § 8, stk. 1, nr. 1 og 2.
Kapitel 15 Ikrafttrædelses- og overgangsbestemmelser § 81. Loven træder i kraft den 1. januar 1993.
 Stk. 2. Lov om individuel boligstøtte, jf. lovbekendtgørelse nr.  

 467 af 1. august 1988, ophæves.
 Stk. 3. I lov om boliger for ældre og personer med handicap, jf.  

 lovbekendtgørelse nr. 362 af 6. juni 1990, ophæves § 19.
§ 82. En pensionist, der før den 1. januar 1979 har modtaget  

 boligsikring som andelshaver i en privat andelsboligforening, skal ved  

 andelsforholdets ophør, jf. § 39, betale den modtagne boligsikring tilbage.  

 Der kan dog ikke kræves større beløb tilbage end boligandelens værdistigning  

 i den periode, hvor der er ydet boligsikring.
Det tilbagebetalingspligtige  

 beløb skal ikke forrentes.
 Stk. 2. Boligandelens værdistigning beregnes den 31. december 1978  

 på grundlag af stigningen i byggeomkostningsindekset fra det kvartal, hvor  

 udbetaling af boligsikring til pensionisten blev påbegyndt, indtil oktober  

 kvartal 1978.
 § 83. Til husstande, hvis boligstøtte, bliver reduceret på grund  

 af overgangen til de nye regler, udbetales et kompensationsbeløb, der  

 beregnes efter reglerne i stk. 2-6. Kompensationsbeløbet kan kun udbetales  

 til husstande, der modtog boligstøtte efter den gældende lovs kap. 2-4a samt  

 kap. 12 ved udgangen af 1992. Kompensationsbeløbet bortfalder, når husstanden  

 fraflytter den bolig, hvortil der blev udbetalt støtte ved udgangen af 1992.
 Stk. 2. Kompensationsbeløbet for 1993 beregnes i december 1992 som  

 forskellen mellem boligstøtten efter de gældende regler i december 1992 og  

 støtten, opgjort efter de gældende regler pr. 1. januar 1993, idet der ses  

 bort fra den midlertidige nedsættelse af støtten for året 1993, jf. § 84. I  

 begge tilfælde udregnes støtten på basis af de oplysninger om indkomst,  

 husleje, husstandssammensætning m.v., der ligger til grund for den faktiske  

 betaling af støtte i december 1992. Det således beregnede kompensationsbeløb  

 reduceres med 2.000 kr.
Stk. 3. Hvis grænsebeløbet efter §§ 21 og 22 til brug for  

 beregning af støtten fra og med 1993 er højere end den beregnede boligudgift,  

 reduceres kompensationsbeløbet med forskellen mellem disse to beløb.  

 Kompensationsbeløbet kan ikke være negativt.
Summen af den almindelige støtte  

 og det beregnede kompensationsbeløb kan ikke overstige den maksimale støtte  

 efter § 23. Hvis den almindelige støtte bliver nul, udbetales  

 kompensationsbeløbet såfremt dette overstiger 120 kr. årligt.
Stk. 4. I de tilfælde, hvor en del af støtten udbetales i form af  

 lån, beregnes kompensationsbeløbet på samme måde som i stk. 2, idet det er  

 ændringen i den samlede støtte i form af tilskud og lån, der lægges til  

 grund.
En ændret fordeling mellem tilskud og lån berettiger ikke til  

 udbetaling af kompensation.
Stk. 5. Kompensationsbeløbet udbetales, uanset om støttemodtageren  

 efter udgangen af 1992 overgår fra boligsikring, jf. § 21, til boligydelse,  

 jf. § 22, eller omvendt.
Hvis støttemodtageren i en periode modtager  

 saneringsboligstøtte m.v., efter § 25, stk. 7, kan kompensationsbeløbet ikke  

 samtidig udbetales.
Stk. 6. Kompensationsbeløbet efter stk. 2 omberegnes for 1993 på  

 basis af de slutlignede indkomstoplysninger m.v. for 1992, der danner basis  

 for den almindelige efterregulering og tilbagebetaling, jf. den tidligere  

 lovs § 41. Det således beregnede kompensationsbeløb benyttes for de følgende  

 år, idet beløbet dog nedsættes med 4.000 kr. i 1994, 6.000 kr. i 1995 og  

 8.000 kr. i 1996. Fra og med 1997 bortfalder kompensationsbeløbet.
Stk. 3-5  

 finder tilsvarende anvendelse for efterreguleringen vedrørende 1993 og for  

 årene efter 1993.
 Stk. 7. Hvis kompensationsbeløbet for 1993, beregnet efter stk.  

 2-4, efterfølgende viser sig at være større end det endeligt fastsatte  

 kompensationsbeløb, beregnet efter stk. 6, skal forskellen tilbagebetales til  

 kommunen i forbindelse med den almindelige efterregulering for 1993.
§ 84. For 1993 reduceres boligydelse efter § 21, stk. 2, med 0,5  

 pct. til 99,5 pct. af det beløb, hvormed 90 pct. af den årlige boligudgift  

 overstiger grænsebeløbet.
Boligsikring efter § 22, stk. 2, reduceres  

 tilsvarende med 0,5 pct. points til 74,5 pct. af det beløb, hvormed den  

 årlige boligudgift overstiger grænsebeløbet.
 § 85. Loven gælder ikke for Færøerne og Grønland.
Bemærkninger til lovforslaget Almindelige bemærkninger Baggrund for lovforslaget I maj 1989 besluttede Boligministeriet at nedsætte en arbejdsgruppe, der  

 skulle gennemgå reglerne om tildeling af individuel boligstøtte med henblik  

 på at fremkomme med forslag til en samlet forenkling af reglerne.
Baggrunden  

 var bl.a. en henvendelse fra Boligselskabernes Landsforening i maj 1989,  

 hvori man foreslog nedsættelse af en arbejdsgruppe om den individuelle  

 boligstøtte.
Formålet skulle ifølge Boligselskabernes Landsforening være at  

 drøfte mere grundlæggende ændringer af boligstøttereglerne med henblik på at  

 sikre mere overskuelige og lettere administrerbare ordninger uden at forringe  

 de nuværende ordningers sociale sigte.
 »Budgetanalyse af boligområdet« fra juni 1989, udgivet af  

 Boligministeriet, Finansministeriet, Skatte- og Økonomiministeriet, anbefaler  

 ligeledes, at der gennemføres en mere strømlinet og gennemskuelig lovgivning  

 på boligstøtteområdet.
Behovet for forenkling skyldes, at reglerne om individuel boligstøtte  

 gradvist er blevet så komplicerede, at der opstår betydelige vanskeligheder  

 for kommunerne ved administrationen af reglerne.
Endvidere er reglerne i  

 praksis uigennemskuelige for støttemodtagerne, og den vanskelige og  

 ressourcekrævende administration medfører en risiko for beregning og  

 udbetaling af forkert støtte.
På denne baggrund må en samlet revision af  

 boligstøtteloven derfor anses for påkrævet.
 Regelsættet er bl.a. blevet uhyre kompliceret, fordi man gennem en årrække  

 ved lovændringer har indført en lang række særregler, undtagelser og  

 overgangsordninger, primært i et forsøg på at opnå den højeste grad af  

 retfærdighed samt ud fra fordelingsmæssige hensyn.
 Arbejdsgruppens opgave var på denne baggrund at fremkomme med forslag til  

 en samlet forenkling af reglerne for tildeling af individuel boligstøtte med  

 den målsætning, at ressourceindsatsen ved administration af loven  

 herved kan reduceres mærkbart, og at den interesserede støttemodtager  

 selv i videst mulig forstand skal kunne kontrollere rigtigheden af det  

 modtagne beløb.
Arbejdsgruppens forslag skulle ifølge kommissoriet være provenumæssigt  

 neutralt i forhold til de givne økonomiske rammer.
Arbejdsgruppen skulle  

 således i sig selv hverken sigte imod opnåelse af besparelser eller  

 gennemførelse af nye udgiftskrævende forslag.
Arbejdsgruppens forslag skulle endvidere belyse fordelingsmæssige  

 konsekvenser, idet omlægning af boligstøttereglerne inden for en uændret  

 økonomisk ramme nødvendigvis vil medføre fordelingsmæssige effekter, således  

 at nogle støttemodtagere bliver tabere, mens andre bliver vindere i forhold  

 til det gældende regelsæt.
Forslaget skulle principielt sigte mod en høj grad  

 af regelforenkling, kombineret med mindst mulige fordelingsmæssige  

 konsekvenser i forhold til den nuværende situation.
 Endelig skulle arbejdsgruppen være opmærksom på mulighederne for at  

 reducere samspilsproblemerne for støttemodtagere med høje sammensatte  

 marginalskatteprocenter.
Om grundlaget for arbejdsgruppens nedsættelse fremgår endvidere, at  

 »en høj grad af »millimeterretfærdighed« og mangeartede  

 fordelingsmæssige hensyn i praksis ikke kan forenes med meget simple regler.  

 Ønsket om regelforenkling og højere gennemskuelighed må derfor nødvendigvis  

 forudsætte en samtidig accept af mindre »millimeterretfærdighed« og  

 mere summariske regler end tidligere.' Arbejdsgruppens sammensætning var følgende:
 Kommunernes Landsforening.
 Københavns Kommune.
 Frederiksberg Kommune.
 Boligselskabernes Landsforening.
 Lejernes Landsorganisation.
 Folke- og Invalidepensionisternes Kontaktudvalg.
 Finansministeriet.
 Økonomiministeriet.
 Socialministeriet.
 Boligministeriet.
 Arbejdsgruppen har i april 1990 afgivet rapporten: »Forenkling af  

 boligstøttereglerne«.
 Det fremgår heraf, at gruppen har overvejet omkring 60 forslag til  

 forenkling af boligstøttelovens regler, og at 28 af disse forslag er  

 anbefalet af en enig arbejdsgruppe.
Lovforslagets indhold Nærværende forslag, der skal træde i kraft den 1. januar 1993, indeholder  

 hovedparten af arbejdsgruppens anbefalede forslag.
Et forslag om en såkaldt  

 samspilsløsning for boligsikringsmodtagere er dog ikke medtaget, da dette i  

 sig selv ville medføre, at en række husstande med relativt høj indkomst ville  

 blive berettiget til at modtage boligsikring på grund af den foreslåede  

 ændring.
Som led i aftalen om regulering af overførselsindkomster blev der i  

 april 1990 nedsat et tværministerielt udvalg om afhjælpning af  

 samspilsproblemerne.
Dette udvalg vil færdiggøre sit arbejde inden udgangen  

 af februar 1991. Endvidere er udmøntningen af visse forslag vedrørende  

 byfornyelsesboligstøtte udskudt til en kommende revision af  

 byfornyelseslovgivningen.
 Herudover indeholder lovforslaget forslag om en mellemkommunal  

 refusionsordning af boligydelse og beboerindskudslån i tilfælde af, at der  

 efter aftale sker anvisning til en ældrebolig i en anden kommune end den  

 anvistes bopælskommune.
 Endelig indeholder lovforslaget enkelte mindre ændringer, primært af  

 præciserende karakter.
 Arbejdsgruppens forslag var følgende (efter hvert forslag er i parantes  

 bemærket, i hvilke paragraffer forslaget er indarbejdet i nærværende  

 lovforslag).
1. Det foreslås, at reglerne om, hvordan børns indtægter indgår i  

 husstandsindkomsten, forenkles.
For det første foreslås det, at grænsen for,  

 hvornår et husstandsmedlem betragtes som barn, nedsættes fra 23 til 19 år,  

 svarende til SU-reglerne.
Det foreslås endvidere, at børns indtægter holdes  

 helt uden for boligstøtteberegningen, da disse sjældent er væsentligt større  

 end det fradragsbeløb, der i dag er fastsat.
Endelig foreslås, at den  

 administrationskrævende regel om gunstighedsberegning ophæves.
Denne regel  

 indebærer, at kommunen i dag skal beregne boligstøtten, som om børn med egne  

 indtægter er logerende, hvis dette medfører en højere boligstøtte for  

 husstanden. (Forslagets §§ 7 og 8).
2. Det foreslås, at de administrationskrævende bestemmelser om beregning  

 af fiktivt formueafkast i forbindelse med opgørelse af husstandsindkomsten  

 ophæves.
Reglerne indebærer, at kommunerne i dag skal undersøge, om  

 støttemodtagerne har visse lavt forrentede fordringer som f.eks. aktier,  

 anparter og investeringsbeviser, samt at der skal beregnes et fiktivt afkast  

 af disse fordringer i forbindelse med opgørelse af husstandsindkomsten.  

 (Ophævelse af den gældende lovs § 7, stk. 1, nr. 2-6, forslagets § 8).
3. Der foreslås visse forenklinger i reglerne for opregulering af den  

 slutlignede indkomst, der efter lovens hovedregel benyttes til beregning af  

 husstandsindkomsten.
Forslaget indebærer, at personlig indkomst i alle  

 tilfælde opreguleres med den reguleringssats, der er fastsat af  

 skattemyndighederne til brug ved forskudsregistreringen, mens der ikke  

 foretages opregulering af kapitalindkomsten. (Forslagets § 8).
4. Det foreslås, at grænserne for, hvornår der skal benyttes forventet  

 fremtidig indkomst i stedet for lovens hovedregel, forenkles.
Den forventede  

 fremtidige indkomst benyttes, når støttemodtageren forventer væsentlige  

 ændringer i husstandsindkomsten i forhold til den opregulerede slutlignede  

 indkomst (lovens hovedregel). Det foreslås, at forventet fremtidig indkomst  

 fremover benyttes i alle tilfælde, hvor det skønnes, at denne vil afvige med  

 mindst -10.000 kr. eller +20.000 kr. årligt i forhold til lovens hovedregel.  

 (Forslagets § 8).
 5. Det foreslås, at reglen om det skattemæssige rentenedslag for  

 pensionister afskaffes i forbindelse med beregning af husstandsindkomsten til  

 brug for boligstøtteberegningen. (Forslagets § 8).
6. Det foreslås, at kommunen kan fradrage et standardbeløb, fastsat af  

 Boligministeriet, i de tilfælde, hvor støttemodtagerens husleje skal  

 reduceres, idet lejen omfatter betaling for varme og varmt vand eller  

 el-forbrug.
Med de nugældende regler påhviler det kommunen at undersøge, hvor  

 store de faktiske udgifter er. (Forslagets § 10).
7. Det foreslås, at reglerne om tillæg til huslejen ændres i de tilfælde,  

 hvor det påhviler lejeren at afholde udgifter til indvendig eller udvendig  

 vedligeholdelse.
I dag har dette tillæg form af et procenttillæg, mens det  

 foreslås, at der fremover i stedet benyttes et m2-tillæg. (Forslagets § 10).
8. Det foreslås, at kommunen kan forhøje huslejen med et standardtillæg,  

 fastsat af Boligministeriet, i de tilfælde, hvor lejerne selv afholder  

 udgifter til vand.
I dag påhviler det kommunen at undersøge den faktiske  

 størrelse af disse udgifter. (Forslagets § 10).
 9. Det foreslås, at der gennemføres en redaktionel forenkling af reglerne  

 for opgørelse af boligudgiften for pensionister, der bor i ejerbolig.  

 (Forslagets § 17).
10. Det foreslås, at der gennemføres en forenkling af reglerne for, hvilke  

 lån der kan medtages i opgørelsen af boligudgiften for pensionister, der bor  

 i ejerbolig.
Efter forslaget skal der fremover kunne medregnes lån, der  

 ifølge selvangivelsen er optaget med pant i ejendommen, og som ligger  

 indenfor 80 pct. af ejendomsvurderingen. (Forslagets § 17).
 11. Det foreslås, at der sker en forenkling af reglerne om fordeling  

 mellem tilskud og lån for boligydelse til pensionister, der bor i ejerbolig.  

 De nuværende regler, der er ganske indviklede, foreslås forenklet, således at  

 den samlede støtte fremover i alle tilfælde fordeles med 20 pct. som tilskud  

 og 80 pct. som lån. (Forslagets § 31).
12. Det foreslås at ophæve kravet om, at en andelshaver i en privat  

 andelsbolig skal aflevere andelsbeviset til kommunen som betingelse for  

 udbetaling af boligstøttelån.
Baggrunden for forslaget er, at reglerne er  

 besværlige samtidig med, at de i praksis ikke medfører nogen reel sikkerhed  

 for kommunen. (Ophævelse af den gældende lovs § 32, stk. 2, forslagets § 36).
 13. Det foreslås, at pensionisternes mulighed for månedligt at ændre i  

 størrelsen af det udbetalte lånebeløb ændres, således at det fremover kun een  

 gang årligt (1. januar) kan meddeles kommunen, om støttemodtageren ønsker at  

 modtage den maksimale låneydelse eller kun en andel heraf. (Forslagets § 40).
14. Arbejdsgruppen har foreslået indførelse af et regelsæt, for  

 ikke-pensionister med boligsikring, der svarer til den såkaldte  

 samspilsløsning for pensionister, som ifølge den gældende lovgivning gradvis  

 indføres i årene 1991-93. Forslaget ville indebære, at de såkaldte  

 grænsebeløbsprocenter nedsættes.
Endvidere ville forslaget indebære, at kun  

 en del af boligudgiften kan indgå ved boligstøtteberegningen.
Som et led i  

 aftalen om regulering af overførselsindkomster blev der i april 1990 nedsat  

 et tværministerielt udvalg om afhjælpning af samspilsproblemerne.
Dette  

 udvalg vil færdiggøre sit arbejde inden udgangen af februar 1991. Dette  

 forslag er som ovenfor nævnt ikke medtaget i lovforslaget.
 15. Det foreslås, at lovens kap. 4 (den såkaldte værelsesnorm) ophæves, og  

 at boligstøtteberegningen for alle modtagere fremover sker på basis af kap. 4  

 a (den såkaldte arealnorm). (Ophævelse af den gældende lovs kap. 4,  

 forslagets kap. 4).
 16. Arbejdsgruppen har foreslået, at Boligministeriet i  

 vejledningsmateriale angiver en definition af begrebet stærkt  

 bevægelseshæmmet, hvilket vil lette kommunens administration i forbindelse  

 med anvendelsen af en række undtagelsesbestemmelser for denne modtagergruppe.  

 (Der er tale om en administrativ ændring, der derfor ikke indgår i  

 lovforslaget, men udarbejdes i forbindelse med vejledningsmaterialet til den  

 nye lov).
 17. Det foreslås, at de gældende regler om forbedringsboligsikring efter  

 lovens § 25 ikke fremover skal kunne benyttes til nye modtagere, mens de  

 eksisterende modtagere under aftrapning fortsat skal bibeholde deres støtte.  

 § 25 benyttes i de situationer, hvor forbedringer ikke sker i forbindelse med  

 sanerings- eller byfornyelsesbeslutninger. (Forslagets § 29).
18. Arbejdsgruppens forslag 18 og 19 er vedrørende byfornyelsesloven ikke  

 udmøntet i nærværende lovforslag.
Forslag 18 vedrører en præcisering af,  

 hvornår retten til særlig sanerings/byfornyelsesboligsikring indtræder i  

 forbindelse med genhusning, idet den nuværende fortolkning af  

 byfornyelseslovens regler betyder, at kondemneringsramte husstande, der får  

 anvist en erstatningsbolig, inden opsigelsen foreligger, ikke vil opfylde  

 betingelserne for at opnå sådan støtte.
Forslaget kan efter arbejdsgruppens  

 opfattelse gennemføres ved en præciserende fortolkning af af  

 byfornyelseslovens genhusningsregler (cirkulæreskrivelse til kommunerne).
19. Forslaget går ud på, at hovedparten af de nuværende regler om  

 sanerings- og byfornyelsesboligsikring (§ 24) ophæves og erstattes af en  

 generel finansieringsstøtte i byfornyelsesloven.
Forslaget indebærer således,  

 at støtten beregnes for ejendommen i stedet for som nu for de enkelte  

 husstande.
Princippet for det nye finansieringssystem skulle være, at der  

 første år efter forbedringens gennemførelse udbetales et eengangstilskud til  

 ejendommen svarende til huslejestigningen - eller en procentdel heraf.
Dette  

 tilskud aftrappes herefter lineært over f.eks. 5 år.
Dette forslag er, som  

 anført ovenfor, ikke udmøntet i nærværende lovforslag.
Forslaget vil  

 imidlertid indgå i overvejelserne om en kommende revision af  

 byfornyelsesloven.
20. Det foreslås, at reglerne om omberegning af boligstøtten i løbet af  

 støtteåret samt reglerne om efterregulering forenkles.
For det første  

 foreslås det, at grænserne for, hvornår der skal foretages omberegning og  

 efterregulering, harmoniseres med grænserne for, hvornår der kan benyttes  

 forventet fremtidig indkomst (jf. forslag 4). Dvs., at der i alle tilfælde  

 benyttes et væsentlighedskriterium for ændringer i husstandsindkomsten på  

 mindst +20.000 kr. årligt i opadgående retning, dog mindst +10.000 kr.  

 årligt, når boligstøtten er beregnet på basis af forventet fremtidig  

 indkomst.
Endvidere foreslås det, for så vidt angår omberegning, at der i  

 alle tilfælde benyttes et væsentlighedskriterium for ændringer i  

 husstandsindkomsten på mindst -10.000 kr. årligt i nedadgående retning.  

 Endvidere foreslås det, at kommunen ved omberegning og efterregulering ikke  

 fremover skal vurdere, om der er tale om varige indkomstændringer.
Endelig  

 foreslås det, at reglerne om støttemodtagerens oplysningspligt i løbet af  

 året ændres, således at kommunen ved afgørelse af, om der skal ske  

 efterregulering i forbindelse med ændringer i husstandsindkomsten, alene skal  

 foretage periodeopdeling af boligstøtteberegningen, når de pågældende  

 indkomstændringer er meddelt rettidigt til boligstøttekontoret. (Forslaget  

 kap. 9).
21. Det foreslås, at der gives mulighed for, at udlejeren automatisk  

 videresender oplysninger om huslejestigninger til boligstøttekontoret.
Ifølge  

 den gældende lovgivning har kommunen alene mulighed for at foretage  

 omberegning af boligstøtten, når den modtager oplysning om huslejestigninger  

 direkte fra støttemodtageren. (Forslagets § 44).
 22. Det foreslås, at der gennemføres visse harmoniseringer af satserne for  

 tilbagebetaling af beboerindskudslån. (Forslagets § 58).
 23. Det foreslås, at reglerne omkring kommunens udbetaling af frivillige  

 beboerindskudslån forenkles væsentligt, således at kommunen selv kan bestemme  

 vilkårerne for ydelse af disse lån. (Forslagets § 59).
 24. Det foreslås, at der gennemføres en redaktionel ændring af reglerne  

 for ydelse af beboerindskudslån til flygtninge. (Forslagets kap. 11).
 25. Det foreslås, at de særlige regler om ydelse af boligstøtte til  

 pensionister i kommunale pensionistboliger ophæves, således at beboere i  

 pensionistboliger skal modtage boligstøtte efter de almindelige regler.  

 (Ophævelse af den gældende lovs kap. 12, jf. bemærkningerne til forslagets §  

 81).
26. Det foreslås, at klagereglerne forenkles, således at Boligministeriets  

 adgang til at optage en sag til behandling, når det skønnes, at sagen er af  

 principiel betydning, ophæves.
Forslaget indebærer således en afskaffelse af  

 2. klageinstans. (Ophævelse af den gældende lovs § 63, stk. 2, 2. pkt.,  

 forslagets § 73).
 27. Det foreslås, at der gennemføres en redaktionel ændring af reglerne  

 omkring statens refusion af kommunens udgifter til boligstøtte. (Forslagets §  

 75).
 28. Det foreslås endelig, at visse af de eksisterende overgangsordninger i  

 boligstøttelovgivningen ophæves.
Lovforslaget vil alt i alt være provenuneutralt for det offentlige, målt i  

 forhold til en uændret videreførelse af det gældende regelsæt.
Alligevel vil  

 en gennemførelse af forslaget indebære, at en række støttemodtagere vil  

 opleve en nedgang i støtten i forbindelse med overgang til det nye system,  

 mens andre støttemodtagere vil opleve en stigning i boligstøtten.
Disse  

 fordelingsmæssige effekter er nærmere belyst nedenfor i afsnittet om  

 økonomiske og administrative konsekvenser.
Selvom disse fordelingsmæssige effekter må betragtes som meget begrænsede  

 i relation til de relativt omfattende ændringer, der foreslås gennemført, vil  

 et mindre antal husstande kunne opleve meget væsentlige ændringer som følge  

 af overgangen til de nye regler.
Dette understreger behovet for indførelse af  

 en overgangsordning, specielt for at lette vilkårene for de husstande, der  

 oplever væsentlige tab i forbindelse med omlægningen.
Arbejdsgruppen om boligstøtteforenkling har overvejet en symmetrisk  

 overgangsordning, der kompenserer såvel tabere som vindere i en periode.  

 Fordelen ved en sådan ordning er, at den i princippet kan gøres  

 provenuneutral, idet det beløb, der opkræves hos vinderne, tilsvarende  

 udbetales til taberne.
Arbejdsgruppen om boligstøtteforenkling har imidlertid  

 fundet, at en sådan symmetrisk overgangsordning indebærer meget væsentlige  

 administrative problemer.
Herunder har arbejdsgruppen ikke fundet det muligt  

 at udarbejde regler, der vil sikre en korrekt behandling af alle  

 vinderhusstandene, og som udelukker muligheden for spekulation.
På denne baggrund foreslås det, at der alene gennemføres en  

 overgangsordning, der kompenserer de husstande, som vil opleve tab på over  

 2.000 kr. i 1993 i forbindelse med overgangen til de nye regler.  

 Kompensationsbeløbet udregnes i princippet som forskellen mellem ny støtte og  

 gammel støtte på tidspunktet for indførelse af de nye regler.  

 Kompensationsbeløbet udregnes i princippet een gang for alle, og  

 efterfølgende ændringer i husleje, indkomst, husstandssammensætning m.v. vil  

 derfor ikke påvirke størrelsen af kompensationen.
Kompensationsbeløbet vil  

 dog i visse tilfælde skulle nedsættes, hvis den ordinære støtte bliver 0. Da  

 kompensationsbeløbet udregnes på et tidspunkt, hvor der endnu ikke foreligger  

 slutlignede indkomstoplysninger for 1992, vil det være nødvendigt at  

 efterregulere kompensationsbeløbet i slutningen af 1993. Det således  

 beregnede kompensationsbeløb benyttes herefter i de følgende år, idet beløbet  

 dog reduceres med yderligere 2.000 kr. årligt, dvs. med 4.000 kr. i 1994,  

 6.000 kr. i 1995 og 8.000 kr. i 1996. Herefter bortfalder  

 kompensationsbeløbet.
 Overgangsordningen foreslås finansieret ved en midlertidig nedsættelse af  

 udbetalingsprocenterne for boligsikring og boligydelse for året 1993 (og kun  

 for dette år), således at disse udgør 74,5 for boligsikring og 99,5 for  

 boligydelse.
 Fra 1994 vender man således efter forslaget tilbage til 75 pct. og 100  

 pct.
 Øvrige forslag.
 Udover arbejdsgruppens forslag indeholder nærværende lovforslag forslag  

 til enkelte mindre ændringer, primært af præciserende karakter.
 Som eksempel herpå kan nævnes overførsel af den særlige hjemmel i  

 ældreboliglovens § 19, ifølge hvilken der kan ydes boligstøtte til boliger  

 etableret i medfør af ældreboliglovens § 4. Endvidere kan nævnes, at en række  

 præciserende fortolkninger er medtaget i lovforslaget, jf. eksempelvis  

 forslagets §§ 40, stk. 2 og 61, stk. 4.
 Økonomiske konsekvenser.
En samlet gennemførelse af forslagene vil hverken medføre merudgifter  

 eller merindtægter for det offentlige.
Lovforslaget skønnes således, som  

 samlet pakke, at være provenuneutralt i forhold til den nuværende lovgivning  

 ved gennemførelse pr. 1. januar 1993. Isoleret er der dog  

 boligstøttemodtagere, der vil opleve en nedgang i boligstøtten, mens andre  

 modtagere vil opleve en stigning i boligstøtten.
Hovedparten af modtagerne  

 vil dog opleve uændret boligstøtte, jf. nedenfor.
De økonomiske og  

 fordelingsmæssige konsekvenser er beregnet på Økonomiministeriets lovmodel,  

 på basis af et modelbefolkningsregister for december 1989.
En samlet gennemførelse uden overgangsordning vil efter disse beregninger  

 bevirke, at omkring 85 pct. af husstandene vil opleve en ændring i deres  

 boligstøtte på mindre end 1.000 kr. årligt, i det følgende betegnet  

 »uændret«.
Omkring 4 pct. af boligstøttemodtagerne taber 1.000 kr.  

 eller mere i forhold til det nuværende regelsæt, i det følgende betegnet  

 »tabere« og resten, omkring 11 pct., vil få boligstøtten forøget  

 med 1.000 kr. eller mere pr. år, i det følgende betegnet »vindere«.
I omstående tabel (side 21) er vist de skønnede fordelingsvirkninger i  

 absolutte tal ved gennemførelse af gruppens forslag i 1989. I øjeblikket  

 stiger antallet af støttemodtagere med ca. 6 pct. p.a.
Hvis denne udvikling  

 fortsætter, vil det samlede antal modtagere være forøget til omkring 480.000  

 i 1993, hvor forslagene skal træde i kraft, og såvel antallet af tabere som  

 vindere vil derfor i princippet stige.
I praksis forventes antallet af  

 vindere dog at falde, således at forholdet mellem antallet af tabere og  

 vindere vil blive stort set udlignet i 1993. Dette skyldes, at forslaget om  

 afskaffelse af værelsesnormen hovedsagelig vil give vindere, men at antallet  

 heraf vil være mindre, jo senere forslaget gennemføres som følge af, at  

 nytilkomne modtagere allerede med de nuværende regler skal benytte  

 arealnormen i stedet for værelsesnormen.
Dette gør sig specielt gældende på  

 boligydelsesområdet, idet langt den overvejende del af  

 boligsikringsmodtagerne allerede er på arealnormen.
 Ovenstående betyder samtidig, at forslaget som nævnt skønnes at være  

 provenuneutralt for det offentlige ved gennemførelse i 1993, mens en  

 gennemførelse i 1989 ville have givet en merudgift på ca. 40 mio. kr.
 Ud over samlet provenuneutralitet skønnes det, at forslaget vil være  

 udgiftsneutralt såvel for boligsikringsordningen som for  

 boligydelsesordningen, og at forslaget følgelig vil være udgiftsneutralt  

 såvel for staten som for kommunerne.
Uden overgangsordning og med 1989 som beregningsbasis vil det maksimale  

 tab ifølge tabellen for enkelte boligsikrings- og boligydelsesmodtagere  

 beløbe sig til godt 10.000 kr. årligt.
Godt 55 pct. af taberne vil dog kun  

 miste mellem 1.000 kr. og 2.000 kr. i boligstøtte, og godt 41 pct. vil  

 således tabe mellem 2.000 kr. og 10.000 kr.
Ligeledes vil enkelte modtagere  

 vinde mere end 10.000 kr.
Godt 55 pct. af vinderne vil få mellem 2.000 kr. og  

 10.000 kr. mere i boligstøtte, og knap 44 pct. vil få mellem 1.000 kr. og  

 2.000 kr. mere i boligstøtte.
Som følge af den foreslåede overgangsordning vil ingen  

 boligstøttemodtagere i princippet tabe mere end 2.000 kr. i 1993. Som følge  

 af regler om det minimale beløb, der kan udbetales, vil tabet i enkelte  

 tilfælde dog kunne udgøre 2.120 kr.
Overgangsordningen styres ved hjælp af et  

 kompensationsbeløb, der herefter aftrappes med 2.000 kr. årligt.
Fra og med  

 1997 afskaffes kompensationsbeløbet, men som det fremgår af ovenstående  

 fordelingstabel, vil der kun være omkring 400 boligstøttemodtagere, der taber  

 mere end 10.000 kr. i alt, og som derfor oplever et fald på over 2.000 kr.  

 fra 1996 til 1997.
 Overgangsordningen vil således ikke reducere det  

 ovenfor nævnte antal tabere på godt 15.000, men den vil sikre, at ingen af  

 disse taber mere end godt 2.000 kr. på årsbasis i 1993.
Overgangsordningen skønnes alt i alt at ville koste omkring 18 mio. kr. i  

 1993 og i alt ca. 35 mio. kr. over årene 1993-1996. De samlede merudgifter  

 over denne 4-årige periode foreslås finansieret ved en midlertidig  

 nedsættelse af udbetalingsprocenterne for boligsikring og boligydelse med 0,5  

 pct.point i 1993. En nedsættelse af udbetalingsprocenten til 74,5 for  

 boligsikring og til 99,5 for boligydelse skønnes således at give en  

 eengangsbesparelse af ca. samme størrelsesorden som værdien af merudgifterne  

 i den nævnte 4-årige periode.
Den midlertidige nedsættelse af  

 udbetalingsprocenterne i 1993 skønnes isoleret at medføre gennemsnitlige tab  

 på omkring 75 kr. pr. år pr. boligstøttemodtager, medens de største tab vil  

 udgøre knap 200 kr. pr. år.
Ved beskrivelsen af antallet af tabere i årene efter 1993 må det  

 fremhæves, at modtagerne af boligydelse og specielt boligsikring undergår en  

 betydelig udskiftning fra år til år.
Den såkaldte bruttoudskiftning blandt  

 boligydelsesmodtagere udgør således ca. 10 pct. pr. år, mens de tilsvarende  

 tal for boligsikringsmodtagere udgør omkring 35 pct. pr. år.
Dette betyder,  

 at blandt de husstande, der modtager boligstøtte i 1992, vil ca. 10 pct. af  

 boligydelsesmodtagerne og ca. 1/3 af boligsikringsmodtagerne have forladt  

 ordningen allerede året efter.
I de tilsvarende år vil det naturligvis være  

 endnu færre af de oprindelige boligstøttemodtagere, der fortsat modtager  

 støtte.
Antallet af boligstøttemodtagere, der konkret oplever en nedgang i  

 boligstøtten i forbindelse med aftrapning af overgangsordningen, vil således  

 være væsentligt lavere end de anførte tal.
 Det må endelig fremhæves, at det af administrative grunde er valgt at  

 tilrettelægge overgangsordningen som en summarisk ordning, der alene beregner  

 boligstøtten på basis af indkomst, husleje m.v. i året 1992. For personer,  

 der kun oplever mindre ændringer i husleje, indkomst, antal beboere etc. i de  

 følgende år, vil en sådan ordning antagelig stort set svare til den mest  

 retfærdige, men administrativt meget besværlige overgangsordning, hvor  

 støtten løbende beregnes såvel efter de nye som efter de gamle regler.
Den foreslåede overgangsordning vil imidlertid kunne forekomme urimelig i  

 sådanne situationer, hvor årsagen til, at en person modtager kompensation,  

 falder bort efter overgangen til de nye regler.
Man kunne f.eks. tænke sig,  

 at en husstand med hjemmeboende børn over 19 år i dag har glæde af den  

 såkaldte gunstighedsberegning (børn betragtes som logerende). Da denne regel  

 ophæves, vil husstandens støtte blive reduceret, og der er derfor basis for  

 et kompensationsbeløb.
Hvis børnene flytter efter overgangen til de nye  

 regler, vil begrundelsen for kompensationsberegningen falde bort, men  

 kompensationsbeløbet bevares alligevel efter den foreslåede overgangsordning.
 Det er ikke fundet administrativt muligt helt at undgå sådanne problemer,  

 men overgangsordningen indeholder dog en særregel, der sikrer, at hvis  

 indkomsten f.eks. efterfølgende stiger så meget, at den ordinære boligstøtte  

 helt falder væk, vil der ske en reduktion af kompensationsbeløbet og  

 eventuelt et bortfald af dette.
Forslagene vil samlet medføre, at boligstøttereglerne bliver væsentlig  

 enklere at administrere for kommunerne end i dag.
Det skønnes især, at den  

 enklere opgørelse af husstandens indkomst samt ophævelse af lovens kapitel 4  

 vil medføre en betydelig administrativ lettelse.
Det skønnes endvidere, at  

 regelsættet på en række områder gøres lettere forståeligt for  

 støttemodtagerne.
Dette gælder specielt med hensyn til husstandsindkomsten,  

 hvor støttemodtagerne efter forslaget i almindelighed selv vil kunne  

 kontrollere størsteparten af oplysningerne ud fra årsopgørelsen, da det på  

 boligstøttemeddelelsen vil blive anført, med hvilken procent det på  

 årsopgørelsen anførte evt. skal reguleres.
 Bemærkninger til de enkelte bestemmelser.
Til kapitel 1 Kap. 1 indeholder en række ændringsforslag til forenkling af lovens  

 indkomstopgørelsesregler.
Det foreslås, at reglerne om, hvordan børns indtægter indgår i  

 husstandsindkomsten, forenkles.
For det første foreslås det, at grænsen for,  

 hvornår et husstandsmedlem betragtes som barn, nedsættes fra 23 år til 19 år,  

 jf. forslagets § 7.
 Det foreslås endvidere, at børns indtægter fremover holdes helt udenfor  

 den husstandsindkomst, der lægges til grund ved boligstøtteberegningen, jf.  

 forslagets § 8.
 Endvidere foreslås det, at den administrationskrævende regel vedrørende  

 muligheden for at vælge at lade (ældre) børn betragte som logerende ophæves.
 De gældende administrationskrævende bestemmelser om fiktivt formueafkast i  

 forbindelse med opgørelse af husstandsindkomsten foreslås ophævet.
 Der foreslås visse forenklinger i reglerne for opregulering af den  

 slutlignede indkomst, der efter lovens hovedregel benyttes til beregning af  

 husstandsindkomsten, således at personlig indkomst i alle tilfælde  

 opreguleres med den reguleringssats, der er fastsat af skattemyndighederne,  

 mens der ikke foretages opregulering af kapitalindkomsten.
 Det foreslås lovfæstet, at den forventede fremtidige indkomst ved  

 beregning af boligstøtte i stedet for lovens hovedregel kun anvendes, hvis  

 husstandsindkomsten årligt vil blive mindst 10.000 kr. lavere eller  

20.000 kr. højere end indkomsten, opgjort efter lovens hovedregel, i  

 modsætning til de gældende regler, hvor den forventede fremtidige indkomst  

 anvendes, hvor husstandens indkomstforhold i boligstøtteåret vil afvige  

 væsentligt fra den indkomst, der opgøres efter lovens hovedregel.
 De foreslåede indkomstgrænser vil fortsat svare til de foreslåede grænser  

 for omberegning og efterregulering af boligstøtte.
 Det foreslås, at det skattemæssige rentenedslag for pensionister, jf. lov  

 om nedslag i skatteansættelsen for renteindtægter m.v., afskaffes i  

 forbindelse med beregning af husstandsindkomsten, både ved husstandsindkomst  

 opgjort efter lovens hovedregel og ved husstandsindkomstopgørelsen for  

 forventet fremtidig indkomst.
 Overgangsordningen i den gældende § 7 a, ifølge hvilken der sker en  

 gradvis aftrapning i de fradrag, som modtagerne af boligsikring mistede i  

 forbindelse med indførelse af det nye indkomstbegreb, ophæves i konsekvens  

 af, at ordningen bortfalder med virkning fra 1. januar 1993.
 Endvidere foreslås hjemlen i medfør af § 19 i lov om boliger for ældre og  

 personer med handicap, hvorefter der kan ydes boligstøtte til boliger uden  

 selvstændigt køkken, etableret efter ældreboliglovens § 4, overført til  

 boligstøtteloven.
Til §§ 1-5 Forslagets §§ 1-5, der vedrører de almindelige betingelser for  

 boligstøtte, svarer til §§ 1-5 i den gældende boligstøttelov.
Til § 6 Forslagets § 6 indeholder en præcisering af, at beregning af boligstøtte  

 sker på grundlag af husstandsindkomsten.
Til § 7 Det foreslås i § 7, stk. 2, at grænsen for, hvornår et husstandsmedlem  

 betragtes som barn, nedsættes fra 23 til 19 år, således at kun børn under 19  

 år betragtes som børn i boligstøttemæssig henseende.
Denne aldersgrænse  

 svarer til aldersgrænsen for berettigelse til Statens Uddannelsesstøtte,  

 uafhængig af forældrenes indkomst.
 Forslaget må ses i sammenhæng med forslagets § 8, stk. 1, hvorefter børns  

 indtægter foreslås holdt udenfor den husstandsindkomst, der lægges til grund  

 ved boligstøtteberegningen.
 Det foreslås endvidere, at ophæve den administrationskrævende  

 gunstighedsregel i den gældende § 6, stk. 3, hvorefter kommunen skal beregne  

 boligstøtten, som om børn med egne indtægter er logerende, hvis dette  

 medfører en højere boligstøtte for husstanden.
Til § 8 Husstandsindkomsten tager, jf. forslagets § 8, stk. 1,  

 udgangspunkt i slutligningsresultatet for personlig indkomst, positiv  

 nettokapitalindkomst og kontanthjælp.
 I § 8, stk. 1, nr. 1, foreslås, at børns indtægter holdes helt udenfor  

 boligstøtteberegningen.
Forslaget vil indebære, at indtægter for børn under 19 år fremover vil  

 være helt uden betydning for boligstøtteberegningen.
Husstande med børn under  

 19 år stilles derfor bedre eller uændret i forhold til gældende regler.
For husstande med hjemmeboende børn mellem 19 og 23 år vil forslaget  

 bevirke, at børnenes fulde indtægt vil indgå i husstandsindkomsten, og at der  

 ikke gives indkomstfradrag for børnene.
For disse familier vil boligstøtten  

 blive lavere i forhold til nuværende niveau.
 Husstande, der alene har børn over 19 år, vil blive betragtet som  

 barnløse, og boligsikringen vil derfor højst kunne udgøre 15 pct. af lejen.
 Forslaget vil endvidere kunne bevirke, at visse husstande, der berøres af  

 lovens maksimumsgrænser (§§ 14 og 23), vil miste en forhøjelse af disse  

 grænser.
 Forslaget antages at medføre en administrativ lettelse i en lang række  

 sager og må samtidig antages at lette borgernes forståelse for  

 boligstøtteberegningen.
I § 8, stk. 1, nr. 2, foreslås, at det skattemæssige rentenedslag for  

 pensionister afskaffes i forbindelse med beregning af husstandsindkomsten til  

 brug for boligstøtteberegningen.
Der skal ses bort fra rentenedslag, både ved  

 opgørelse af indkomst efter lovens hovedregel og ved  

 husstandsindkomstopgørelsen for forventet fremtidig indkomst.
 Dette bevirker, for så vidt angår indkomsten efter hovedreglen, at det  

 beløb, der er fratrukket som rentenedslag i den af skattemyndighederne  

 beregnede hovedregelsindkomst, skal lægges til igen.
 Rentenedslag er specificeret ved forskudsregistrering og på årsopgørelsen.  

 Beregning vil kunne ske edb-mæssigt.
 I forhold til den gældende lovs § 7, stk. 3, er formuleringen i § 8, stk.  

 1, nr. 3, udvidet til at omfatte erstatning og afkastet af erstatning, jf.  

 lov om erstatning for skader ved LSD-behandling.
 Godtgørelse og afkastet af godtgørelse til HIV-smittede blødere m.fl. og  

 HIV-positive transfusionssmittede m.fl. samt erstatning og afkastet af  

 erstatning, jf. lov om erstatning for skader ved LSD-behandling, indgår  

 herefter ikke ved opgørelsen af disse personers husstandsindkomst.
 I § 8, stk. 2, foreslås, at Boligministeren kan fastsætte nærmere regler  

 for regulering af husstandsindkomsten i henhold til § 8, stk. 1.
 Ifølge reguleringsbestemmelsen i den gældende boligstøttelovs § 7, stk. 1,  

 nr. 7 og 8, er det den i henhold til det gældende stk. 1 opgjorte  

 husstandsindkomst, som anvendes ved fastlæggelsen af grundlaget for den  

 foreløbige skattesvarelse, der skal anvendes med virkning fra det andet  

 kalenderår efter indkomstårets udløb.
 Forenklingsarbejdsgruppen har foreslået, at der i modsætning til den  

 gældende boligstøttelov ikke foretages nogen opregulering af  

 kapitalindkomsten.
 Forslaget vil, vurderet i sammenhæng med forslaget om ophævelse af  

 bestemmelsen om fiktivt formueafkast i den gældende lovs § 7, stk. 1, nr.  

 2-6, medvirke til, at boligstøtteberegning efter hovedreglen i de fleste  

 tilfælde vil kunne foretages på grundlag af beløb, der er tilgængelige på  

 husstandsmedlemmers årsopgørelser fra skattevæsenet, da det af  

 boligstøttemeddelelsen vil fremgå, med hvilken procent det på årsopgørelsen  

 anførte evt. skal reguleres.
 Forslaget vil i øvrigt medføre en administrativ forenkling i kommunerne.
 Bemyndigelsen tænkes udnyttet til at fastlægge grundlaget for opregulering  

 af husstandsindkomsten til brug for boligstøtteberegningen, herunder til at  

 gennemføre forenklingsarbejdsgruppens forslag, hvor der i relation til  

 boligstøtteberegningen sker afvigelse fra de af Skatteministeriet  

 administrativt fastsatte retningslinjer til brug for forskudsregistreringen.  

 Der henvises til forslaget om, at der ikke fremover skal ske opregulering af  

 kapitalindkomst.
 Formålet med reguleringen er så præcist som muligt at ramme  

 støttemodtagerens indkomstgrundlag for det kommende år.
 I § 8, stk. 6, foreslås, at der lovfæstes beløbsgrænser for, hvornår der  

 anvendes forventet fremtidig indkomst fremfor opgørelse af  

 husstandsindkomsten efter hovedreglen i § 8, stk. 1. Grænserne for anvendelse  

 af forventet fremtidig indkomst lovfæstes og koordineres med grænserne i  

 lovforslaget for omberegning og efterregulering af boligstøtte, således at  

 der kun skal anvendes forventet fremtidig indkomst, hvis husstandsindkomsten  

 er mindst 10.000 kr. lavere eller 20.000 kr. højere end indkomsten efter  

 lovens hovedregel.
Efter de gældende regler benyttes den forventede fremtidige indkomst, når  

 støttemodtageren forventer væsentlige ændringer i husstandsindkomsten i  

 forhold til den opregulerede slutlignede indkomst.
Der gælder såvel  

 procentmæssige som beløbsmæssige grænser, og der skelnes mellem regulering i  

 opadgående og nedadgående retning, ligesom der skelnes mellem pensionister og  

 ikke-pensionister.
Til § 9 § 9, stk. 1, 1. pkt., svarer til den gældende lovs § 8, hvorefter  

 boligstøtte kun kan ydes, når lejligheden er forsynet med indlagt vand og  

 forsvarligt afløb for spildevand.
 Den særlige hjemmel i ældreboliglovens § 19, ifølge hvilken der til  

 boliger, etableret i medfør af ældreboliglovens § 4, undtagelsesvist kan ydes  

 boligstøtte til boliger uden selvstændigt køkken, foreslås overført som § 9,  

 stk. 1, 2. pkt.
Til kapitel 2 Lovens kap. 2 indeholder de nærmere regler for opgørelse af boligudgiften  

 for lejere.
 Af redaktionelle grunde er regler for fradrag i boligudgiften ved for  

 stort areal indarbejdet i kap. 2. Der henvises til de indledende bemærkninger  

 til forslagets kap. 4.
Til § 10 Det foreslås, at der indføres standardfradrag for varme, varmt vand,  

 el-forbrug samt standardtillæg for vandafgifter.
Endvidere foreslås, at  

 reglen om procenttillæg for indvendig og udvendig vedligeholdelse ændres,  

 ligeledes til standardtillæg.
 Bestemmelsens stk. 1 svarer til den gældende lovs § 11, stk. 1.
 I bestemmelsens stk. 2 foreslås, at såfremt lejen omfatter betaling for  

 varme og varmt vand samt el-forbrug, nedsættes lejen ved opgørelse af  

 boligudgiften med henholdsvis 44 kr., 14 kr. og 33 kr. pr. (m2)  

 bruttoetageareal.
 Efter den gældende lovs § 11, stk. 2, skal der ske et fradrag, såfremt  

 lejen omfatter betaling for varme og varmt vand samt el-forbrug, med et  

 beløb, der svarer til de sædvanlige udgifter hertil.
Der anvendes allerede i dag et standardbeløb i kommunerne ved opgørelse af  

 fradrag efter § 11, stk. 2, i de tilfælde, hvor det ikke er muligt at få  

 oplysninger fra udlejer om udgifternes størrelse.
Men for at undgå den  

 skønsmæssige vurdering, der kan ligge i afklaringen af, hvad der svarer til  

 »de sædvanlige udgifter hertil«, foreslås det, at reglen ændres  

 til, at der skal ske et fradrag med et standardbeløb for henholdsvis varme,  

 varmt vand og el.
Dette standardbeløb reguleres een gang årligt efter lovens  

 § 72, stk. 1, nr. 2.
 Af bestemmelsens stk. 3, som er nyt, fremgår, at betaler lejeren udover  

 lejen for vandforbrug, forhøjes lejen ved opgørelse af boligudgiften med 4,25  

 kr. pr. (m2) bruttoetageareal.
 Udgangspunktet ved opgørelsen af den boligudgift, der lægges til grund ved  

 beregningen af individuel boligstøtte, er, at udgifter, der betales udover  

 lejen, ikke kan medregnes.
 For så vidt angår vandafgiften gælder imidlertid, at betaling heraf efter  

 lejelovgivningen sædvanligvis er indeholdt i lejen.
 Bestemmelsen indebærer en præcisering af den gældende retstilstand,  

 hvorefter den boligudgift, der lægges til grund ved beregningen af individuel  

 boligstøtte, forhøjes med vandafgifter, der ifølge lejeaftalen skal betales  

 af lejeren efter forbrug.
 Denne praksis vil imidlertid kunne give væsentlige administrative  

 problemer for kommunerne, da vandafgifter ofte betales til  

 forsyningsvirksomheden som a conto beløb og reguleres ca. 2 gange årligt.
 Kommunalbestyrelsen vil i dette tilfælde skulle udbetale boligstøtte a  

 conto og regulere den udbetalte støtte efterfølgende, når  

 forsyningsvirksomheden har reguleret lejerens betaling for vandafgiften.
På denne baggrund foreslås det derfor, at udgifter til vand, ligesom  

 udgifter til varme fra kollektive anlæg, vil kunne indgå i  

 boligstøtteberegningen med et fast beløb fremfor den faktiske udgift.
Det  

 faste beløb reguleres årligt efter lovens § 72, stk. 1, nr. 3.
De pågældende normtal for varme, varmt vand, el-forbrug og vandforbrug er  

 så vidt muligt fastsat som gennemsnitsværdien på landsplan.
Da disse beløb  

 imidlertid varierer meget betydeligt fra kommune til kommune, er der mulighed  

 for, at kommunen - såfremt der er tale om en ikke uvæsentlig forskel - kan  

 fastsætte et andet beløb end de angivne normtal.
 I bestemmelsens stk. 4 foreslås, at såfremt lejeren har hel eller delvis  

 pligt til henholdsvis indvendig og udvendig vedligeholdelse af det lejede,  

 forhøjes lejen ved beregningen af boligudgiften med henholdsvis 33 kr. og  

 16,50 kr. pr. (m2) bruttoetageareal.
Det fremgår af den gældende lovs § 11, stk. 3, at har lejeren pligt til at  

 istandsætte det lejede med tapet, hvidtning og maling (indvendig  

 vedligeholdelse) helt eller delvist i medfør af § 10 a i lov om boligbyggeri,  

 forhøjes lejen med henholdsvis 10 og 5 pct.
Påhviler pligten til anden  

 vedligeholdelse (udvendig vedligeholdelse) lejeren helt eller delvist,  

 forhøjes lejen yderligere med henholdsvis 10 og 5 pct.
 Reglen blev indført ved boligsikringslovens vedtagelse i 1967, og af  

 bemærkningerne til lovforslaget fremgår det, at »dog er størrelsen af  

 det tillæg til lejen, der kan beregnes i de tilfælde, hvor boligtageren har  

 den indvendige vedligeholdelse, af administrative grunde fastsat til 10 pct.  

 af lejen, når boligtageren fuldt ud har den nævnte vedligeholdelse, og til 5  

 pct., når han kun delvist har overtaget vedligeholdelsespligten, uanset hvor  

 stor en andel af vedligeholdelsen, det drejer sig om.«.
 Reglen er sidenhen udvidet til at omfatte lejeaftaler omfattet af lov om  

 boligbyggeri (dvs. almennyttigt boligbyggeri) og lejeaftaler, hvor lejeren  

 helt eller delvist har overtaget den udvendige vedligeholdelsespligt.
 Baggrunden for, at tillægget er procentvis, skal ses i sammenhæng med, at  

 lejelovens regler om hensættelse på en indvendig vedligeholdelseskonto i 1967  

 udgjorde et procenttillæg mod i dag et fast beløb pr. (m2).
 Reglen har den konsekvens, at da tillægget knytter sig til lejens  

 størrelse, vil ansøgere med en lav husleje få beregnet et mindre tillæg end  

 ansøgere med en høj husleje, uanset om det faktiske omfang af  

 vedligeholdelsesforpligtelsen for ansøgere med den lave leje er  

 forholdsmæssigt større eller ej.
Reglen har endvidere den konsekvens, at når lejen stiger, så stiger  

 tillægget med 10 eller 5 pct. af lejestigningen, uanset at  

 vedligeholdelsesforpligtelsen ikke stiger tilsvarende.
For de fleste  

 boligydelsesmodtagere vil boligydelsen herved stige mere end huslejen,  

 således at nettohuslejen falder.
 Som det fremgår af bestemmelsens stk. 4 foreslås reglen derfor ændret til,  

 at der i stedet skal ske et tillæg på et fast beløb pr. (m2), der reguleres  

 årligt efter lovens § 72, stk. 1, nr. 4.
 Beløbet er fastsat således, at ordningen bliver provenuneutral i forhold  

 til den gældende bestemmelse, hvilket betyder, at der skal gives et tillæg på  

 16,50 kr. pr. (m2) bruttoetageareal for delvis indvendig vedligeholdelse og  

 33 kr. pr. (m2) bruttoetageareal for fuld indvendig vedligeholdelse.  

 Tilsvarende tillæg gives for udvendig vedligeholdelse.
 Bestemmelsens stk. 5 svarer til den gældende lovs § 11, stk. 4, 1. pkt.,  

 idet reglen i den gældende lovs § 11, stk. 4, 2. pkt., om reduktion af  

 varmetillægget, såfremt der sker fremleje, fremlån, udlejning eller  

 anvendelse til erhverv af en del af lejligheden, foreslås overført til et nyt  

 stk. 6, jf. nedenfor.
 Bestemmelsens stk. 6 svarer til den gældende lovs § 11, stk. 4, 2. pkt.
 I konsekvens af de foreslåede regler om standardtillæg og standardfradrag  

 i forslagets stk. 2-5 foreslås reglen i den gældende lovs § 11, stk. 4, 2.  

 pkt., om reduktion i bruttoetagearealet ved opgørelse af varmetillæg, hvis  

 der sker fremleje, fremlån, udlejning eller anvendelse af en del af  

 lejligheden til erhverv, ændret til, at reglen finder anvendelse ved samtlige  

 af de i § 10 nævnte regler om standardtillæg og standardfradrag.
Til § 11 Bestemmelsen svarer til den gældende lovs § 11, stk. 5.
Til § 12 Forslagets § 12 svarer til den gældende lovs § 23 c, idet det dog i stk.  

 3 er præciseret, at der skal ske arealreduktion ved fremleje m.v.
Til §§ 13-14 Bestemmelserne svarer fuldt ud til den gældende lovs § 23 d, jf. § 20 og  

 § 23 e, jf. § 21.
Til § 15 Bestemmelsen svarer til den gældende lovs § 12.
Til kapitel 3 Lovens kap. 3 indeholder reglerne for opgørelse af boligudgiften for  

 personer, omfattet af lovens § 2, stk. 1, dvs. ejere eller andelshavere i  

 private andelsboligforeninger, der modtager eller får forskud på social  

 pension.
Til § 16 Bestemmelsen svarer til den gældende lovs § 13.
Til § 17 Bestemmelsen indeholder udover et forslag til en redaktionel forenkling  

 af den gældende lovs § 14 og § 15, stk. 1, nr. 2, tillige et forslag om,  

 hvilke udgifter til renter og afdrag på lån tinglyst på ejendommen der skal  

 kunne medregnes ved opgørelsen af den støtteberettigende boligudgift for  

 ejere.
De gældende regler om opgørelse af boligudgiften for ejere, herunder visse  

 andre boligformer, er komplicerede.
Dette medfører både en administrativ  

 byrde og vanskeligheder for den enkelte boligstøttemodtager med at forstå,  

 hvorledes boligudgiften er beregnet og fordelt på tilskud og lån.
 Det er på den anden side vanskeligt at finde et enklere system, idet de  

 enkelte komponenter i udgiftsopgørelsen alle umiddelbart må siges at være  

 rimelige.
 På denne baggrund foreslås det derfor, at reglen i § 14 sammenskrives med  

 reglen i § 15 til een boligudgift fremfor to særskilte låneberettigende og  

 tilskudsberettigende boligudgifter.
 Forslaget skal ses i sammenhæng med forslaget til ændring af den gældende  

 lovs § 27, lovforslagets § 31, som vedrører fordeling af den beregnede  

 boligydelse på tilskud og lån.
Den foreslåede stk. 1, nr. 1, er ny.
Efter den gældende bestemmelse i §  

 15, stk. 1, nr. 1, kan ejere ved opgørelse af den støtteberettigede  

 boligudgift efter ansøgning få medregnet 80 pct. af udgifter til renter og  

 afdrag på lån i ejendommen.
Det er som udgangspunkt 80 pct. af udgifter til renter og afdrag  

 vedrørende lån tinglyst på ejendommen, som er overtaget eller optaget ved  

 pensionistens erhvervelse af ejendommen, herunder ved nyopførelse på  

 ejendommen, der kan medregnes ved opgørelse af boligudgiften uanset det  

 oprindelige låneformål.
Lån tinglyst før d. 8. juni 1978 kan medregnes  

 tilsvarende.
 For øvrige lån, dvs. lån tinglyst d. 8. juni 1978 eller senere, er  

 låneformålet afgørende for, om 80 pct. af udgifter til renter og afdrag kan  

 medregnes.
 Det bliver med tiden vanskeligere for den enkelte boligstøtteansøger at  

 sandsynliggøre låneformålet for de ældre af disse lån, og bestemmelsen bliver  

 dermed vanskeligere at administrere.
Det foreslås derfor at ophæve datobegrænsningen for, hvilke lån der kan  

 indgå i opgørelsen, således at også lån optaget efter denne dato som  

 udgangspunkt kan medregnes uanset låneformål.
Herved undgås i det hele at  

 skulle foretage en bedømmelse af låneformålet.
Med henblik på at få afgrænset omfanget af låneudgifter, der kan medregnes  

 ved opgørelse af boligudgiften, foreslås det endvidere, at det skal være  

 kontantværdien af lån optaget med pant i den pågældende helårsbolig inden for  

 80 pct. af ejendomsvurderingen, der kan medregnes.
For disse lån kan ligesom  

 i dag medregnes 80 pct. af udgifterne til renter og afdrag i opgørelsen af  

 den støtteberettigende boligudgift.
 Efter forslaget vil det direkte fra årsopgørelsen kunne afgøres, for  

 hvilke lån der kan medtages renter og afdrag i boligstøtteopgørelsen.
 Det bemærkes, at de kommunale skatteprocenter, er eksklusiv evt.  

 kirkeskatteprocent.
Til § 18 Bestemmelsen svarer til den gældende lovs § 17.
Til § 19 Bestemmelsen svarer til den gældende lovs § 16, stk. 1.
Til § 20 Bestemmelsen svarer til den gældende lovs § 16, stk. 2.
Til kapitel 4 Beregning af boligstøtte Den såkaldte »værelsesnorm« i den gældende lovs kap. 4,  

 foreslås ophævet, således at boligstøtteberegningen fremover sker på basis af  

 den såkaldte arealnorm, jf. den gældende lovs kap. 4 a.
 Reglerne om arealnorm blev indført som boligstøtteberegningsmetode for nye  

 boligstøttemodtagere i 1987.
 Ifølge disse regler ændres grænsebeløbet (det beløb, som ansøgeren selv  

 skal betale af sin boligudgift) ikke (som for hidtidige modtagere) ved  

 »for store« boliger, men i stedet nedsættes den boligudgift, som  

 danner udgangspunkt ved beregning af boligstøtte, når boligens  

 bruttoetageareal efter den fastsatte arealnorm indeholder for mange (m2) i  

 forhold til husstanden.
 Samtidig gennemførte man, at eksisterende boligstøttemodtagere kan  

 »flytte med boligstøtten efter de tidligere regler«.
Loven giver ikke umiddelbart mulighed for, at hidtidige støttemodtagere  

 kan vælge støtte efter de nye regler.
Boligstøttemodtagere, der fortsat er  

 omfattet af de tidligere regler i kap. 4, kan imidlertid »omgå«  

 reglerne ved at afstå fra boligstøtte i et kort tidsrum (min. 1 måned) og  

 derefter blive nye boligstøttemodtagere.
Betingelsen om, at  

 boligstøttemodtageren skal afstå fra boligstøtte i 1 måned, er med tiden  

 blevet opblødt.
 Mange boligstøttemodtagere vælger at overgå til reglerne om arealnorm, og  

 det er administrativt meget belastende at operere med to systemer.
 Forslaget indebærer, at det gældende kap. 4 (værelsesnormen) helt udgår,  

 således at arealnormen fremover benyttes for alle modtagere.
Forslaget indebærer en væsentlig forenkling af loven og en stor  

 administrativ lettelse.
Endvidere vil det blive lettere for  

 boligstøttemodtagerne at forstå reglerne.
 I konsekvens af, at reglerne for værelsesnorm foreslås ophævet, er iøvrigt  

 foretaget en delvis sammenskrivning af den gældende lovs kap. 4 og 4 a.  

 Bestemmelser om fradrag i boligudgiften ved for stort areal er af  

 redaktionelle grunde overført til forslagets kap. 2. Der henvises til  

 forslagets §§ 12-14. Kap. 4 indeholder herefter alene regler for beregning af  

 boligydelse og boligsikring.
Til § 21 Forslagets § 21 om beregning af boligydelse svarer til den gældende § 18,  

 stk. 1-3, og er ændret således, at den såkaldte »samspilsløsning«  

 for pensionister er indarbejdet i fuldt omfang.
 Ifølge stk. 1 beregnes grænsebeløbet til 10 pct. af husstandsindkomsten  

 under en vis indkomstgrænse (i 1991 124.400 kr.) og 20 pct. af  

 husstandsindkomsten herudover.
 Boligydelsen beregnes herefter som differencen mellem 90 pct. af  

 boligudgiften og grænsebeløbet, jf. stk. 2.
 Hvis maksimumsbeløbet for den årlige boligudgift, jf. § 14, er mindre end  

 90 pct. af boligudgiften, jf. §§ 10-12, beregnes boligydelsen som forskellen  

 mellem den maksimale boligudgift og grænsebeløbet.
Til § 22 Forslagets § 22 om beregning af boligsikring svarer til den gældende lovs  

 § 18, stk. 1, samt stk. 4-5.
 Ifølge stk. 1 beregnes grænsebeløbet til 15 pct. af husstandsindkomsten  

 under en vis indkomstgrænse (i 1991 124.400 kr.) og 25 pct. af  

 husstandsindkomsten herover.
 Boligsikringen beregnes herefter med 75 pct. af det beløb, hvormed den  

 årlige boligudgift overstiger grænsebeløbet.
 Hvis maksimumsbeløbet for den årlige boligudgift, jf. § 14, er mindre end  

 boligudgiften, jf. §§ 10-12, beregnes boligsikringen dog som 75 pct. af  

 forskellen mellem den maksimale boligudgift og grænsebeløbet.
 Ifølge stk. 3 kan boligsikringen for husstande uden børn maksimalt udgøre  

 15 pct. af lejen.
Til § 23 Bestemmelsen svarer til den gældende lovs § 22.
Til § 24 Bestemmelsen svarer til den gældende lovs § 23.
Til kapitel 5 Den gældende boligstøttelov indeholder en række særregler for beregning  

 af boligstøtte til lejere, andelshavere og ejere, som bliver omfattet af en  

 saneringsplan, en beslutning efter byfornyelsesloven eller boligtilsynsloven,  

 samt lejere, som får deres beboelseslejlighed forbedret, uden at det er en  

 følge af de offentlige krav i henhold til saneringsplan eller  

 byfornyelsesbeslutning m.v.
 Det foreslås, at bestemmelsen i § 25 om forbedringsboligsikring ophæves  

 med virkning for nye modtagere.
Til § 25 Bestemmelsens stk. 1-2 og stk. 6-10 svarer til den gældende lovs § 24.
 Bestemmelsens stk. 3-5 svarer til den gældende lovs § 19, stk. 3-5, og  

 foreslås overført som en konsekvens af forslaget om ophævelse af den gældende  

 lovs kap. 4.
Til §§ 26-28 Bestemmelserne svarer til den gældende lovs §§ 24 a-24 c.
Til § 29 Som anført indledningsvis foreslås bestemmelsen i den gældende lovs § 25  

 om forbedringsboligsikring ophævet.
Dog foreslås ophævelsen, som det fremgår  

 af det foreslåede stk. 1, kun at få virkning for nye modtagere, således at de  

 eksisterende modtagere bibeholder støtten under aftrapning.
 Efter den gældende bestemmelse i § 25 har en lejer kun krav på denne  

 særlige boligstøtte i stedet for den almindelige boligstøtte, når lejen inden  

 for de sidste 3 år som følge af forbedringer er blevet forhøjet med mere end  

 30 kr. pr. (m2).
Reglen gælder også, hvis flere forbedringer gennemføres succesivt, idet  

 lejeforhøjelsen som følge af forbedringer, der gennemføres med indtil 3 års  

 mellemrum i samme lejlighed, indgår i beregningen.
Midlertidige  

 lejeforhøjelser, der pålægges for en periode på indtil 5 år, indgår dog ikke  

 i beregningen.
 Antallet af forbedringsboligstøttesager er lille og stærkt faldende.  

 Baggrunden herfor er formentlig, at reglerne navnlig har været anvendt i  

 forbindelse med gennemførelse af forbedringer - herunder navnlig  

 energibesparende foranstaltninger - der tidligere har være  

 tilskudsberettiget.
 På denne baggrund, og når henses til, at reglen er besværlig at  

 administrere, foreslås det, at reglen i den gældende lovs § 25 ophæves for  

 nye modtagere, men således at de eksisterende modtagere bibeholder støtten  

 under aftrapning.
Til kap. 6 De nærmere regler for udbetaling af boligstøtte som henholdsvis tilskud,  

 tilskud og lån eller lån fremgår af lovens kap. 6.
 Det foreslås, at den gældende regel om fordeling af boligydelse for ejere  

 på tilskud og lån ændres til, at boligydelse altid udbetales med en fast  

 procentvis fordeling mellem tilskud og lån.
Til § 30 Bestemmelsen svarer til den gældende lovs § 26.
Til § 31 Bestemmelsens stk. 1 svarer til den gældende lovs § 27, stk. 1.
 Efter bestemmelsens stk. 2, som er ny, foreslås, at den beregnede  

 boligydelse for ejere altid skal udbetales som 20 pct. tilskud og 80 pct.  

 lån.
Efter den gældende lovs § 27, stk. 2 og 3, udbetales den beregnede  

 boligydelse for ejere som tilskud og lån.
Den del af boligydelsen, der  

 udbetales som tilskud, beregnes som forskellen mellem boligudgiften efter den  

 gældende lovs § 14 og grænsebeløbet.
Den resterende del af boligydelsen  

 udbetales som lån.
 De gældende regler om boligydelse til ejere bygger på det princip, at den  

 formueforøgelse, som sker i forbindelse med udbetaling af boligstøtte,  

 inddrages ved, at den del af støtten, der vedrører renter og afdrag på  

 ejendommen, kun udbetales som lån med tilbagebetalingspligt, som hovedregel  

 ved ejerskifte.
 Boligydelsen til ejere kan derfor udbetales som tilskud og lån, som lån  

 eller som tilskud (hvis der ikke er prioritetsydelser eller hvis der ikke  

 søges om lån til prioritetsydelser).
 Hvis grænsebeløbet er mindre end boligudgifterne med undtagelse af renter  

 og afdrag (dvs. de udgifter, der opgøres efter den gældende lovs § 14), kan  

 der udbetales et tilskud på størrelse med forskellen mellem de to beløb.  

 Resten af boligydelsen vil herefter være beregnet på grundlag af renter og  

 afdrag og udbetales derfor efter § 27, jf. § 15, som lån.
 Hvis grænsebeløbet er større end de udgifter, der er nævnt i den gældende  

 lovs § 14, vil boligydelsen kun være beregnet på grundlag af renter og  

 afdrag, og boligydelsen udbetales derfor kun som lån.
For visse boligformers vedkommende er det ikke muligt at foretage en  

 fordeling af boligudgifterne på renter og afdrag og andre udgifter.
Det  

 drejer sig om de i den gældende lovs § 28 omhandlede boligformer.
Der gælder derfor her en summarisk regel for disse boligformer, hvorefter  

 boligydelsen udbetales med halvdelen som tilskud og halvdelen som lån.
Disse  

 regler er gentaget i forslagets § 32.
 Beregningsreglerne for de ejere, der ikke er omfattet af den gældende lovs  

 § 28, er komplicerede, hvilket både besværliggør administrationen og  

 vanskeliggør borgernes forståelse af, hvordan fordelingen mellem tilskud og  

 lån er fremkommet, eller hvorfor der i givet fald kun kan ydes boligstøtte i  

 form af lån.
 Det foreslås derfor, at reglerne herom forenkles, således at boligydelsen  

 altid udbetales med en fast procentvis fordeling mellem tilskud og lån.
 Den procentvise fordeling foreslås, jf. indledningen, fastsat således, at  

 boligydelse til ejere altid udbetales som 20 pct. tilskud og 80 pct. lån,  

 stort set svarende til den gennemsnitlige fordeling i de senere år.
Til §§ 32-34 Bestemmelserne svarer til den gældende lovs §§ 28-30.
Til kapitel 7 Lovens kap. 7 indeholder særregler om oprettelse, forrentning og  

 tilbagebetaling af boligydelse i form af lån.
Det foreslås, at reglen om, at en andelshaver i en privat  

 andelsboligforening skal aflevere sit andelsbevis til kommunen som betingelse  

 for udbetaling af boligstøttelån, ophæves.
Endvidere foreslås det præciseret,  

 at reglen i den gældende lovs § 33, stk. 3, nr. 2, omhandler en pensionist,  

 der er ejer.
Til § 35 Bestemmelsen svarer til den gældende lovs § 31.
Til § 36 Bestemmelsen svarer til den gældende lovs § 32, stk. 1.
 Efter den gældende lovs § 32, stk. 2, skal en andelshaver i en privat  

 andelsboligforening aflevere sit andelsbevis til kommunen som betingelse for  

 udbetaling af boligstøttelån, dvs. den halvdel af boligstøtten til  

 andelshaver, der udbetales som lån.
Baggrunden for bestemmelsen er, at kommunen herved får underretning, når  

 andelen senere overdrages, og lånet herefter skal indfries.
Bestemmelsen om  

 aflevering af andelsbeviset er således i modsætning til kravet om tinglysning  

 af skadesløsbrev på ejerboliger som betingelse for udbetaling af boligstøtte  

 ikke en egentlig sikkerhed i boligen for lånets tilbagebetaling, idet pant  

 ikke kan lyses i en andelsbolig.
 Udover aflevering af andelsbeviset skal andelshaveren som andre  

 boligydelseslånere desuden underskrive en personlig gældserklæring.
 Bestemmelsen tjener i praksis ikke altid sit formål, da en del  

 andelsboliger sælges uden det originale andelsbevis.
 Samtidig giver bestemmelsen om aflevering af andelsbeviser navnlig i de  

 større kommuner, hvor de fleste af denne type boligstøttesager må forventes  

 at foreligge, anledning til betydelige praktiske problemer, idet kommunen i  

 forbindelse med uenighed mellem en andelshaver og en andelsboligforening og  

 eventuelt en kommende køber af en andelsbolig kan komme »i klemme«  

 mellem parterne, som alle ønsker andelsbeviset udleveret.
 Det foreslås derfor, at kravet om aflevering af andelsbeviset ophæves.
 Bestemmelsen vil herefter kun vedrøre udbetaling af lån til ejere.
 Reglen i § 32 indebærer, at der til sikkerhed for betaling af lånebeløbet  

 med påløbne renter skal tinglyses et skadesløsbrev eller et ejerpantebrev med  

 oprykket prioritet i ejendommen.
Pantebrevets pålydende beløb bestemmes af kommunalbestyrelsen.
Beløbet kan  

 fra starten fastsættes således, at der vil være sikkerhed for lån med påløbne  

 renter ydet gennem flere år, f.eks. 3 - 5 år.
Kommunalbestyrelsen kan kræve, at der udstedes nyt skadesløsbrev eller  

 ejerpantebrev i rimelig tid, inden lånet med tilskrevne renter når op på  

 pantebrevets pålydende beløb.
Pantebrevet kan således kræves tinglyst, hvad  

 enten det er den fortsatte udbetaling af lån eller den forventede  

 rentetilskrivning, der medfører, at lånerammen ifølge pantebrevet er ved at  

 være udløbet.
Såfremt pensionisten nægter at underskrive nyt pantebrev,  

 standses udbetalingen af yderligere lån.
De renter, der tilskrives allerede  

 udbetalte lån, og som der ingen sikkerhed er for i ejendommen, forfalder til  

 betaling, da det forudsættes, at pantebrevet giver sikkerhed for  

 tilbagebetalingen af lånet med påløbne renter.
Til § 37 Bestemmelsen svarer til den gældende lovs § 32 a.
Til § 38 Bestemmelsen svarer til den gældende lovs § 32 b, idet det dog som  

 konsekvens af lovforslagets § 17 foreslås, at de lån, som kommunalbestyrelsen  

 skal tillade, at et skadesløsbrev eller et ejerpantebrev, der er tinglyst på  

 ejendommen i medfør af § 36, skal rykke tilbage for, er lån, som er optaget  

 efter reglerne i lov om realkreditinstitutter uanset låneformålet.
Til § 39 Bestemmelsen svarer til den gældende lovs § 33, idet det dog er  

 præciseret, at bestemmelsens stk. 3, nr. 2, omhandler en pensionist, der er  

 ejer.
Til kap. 8 Kapitlet, der vedrører ansøgning om og udbetaling af boligstøtte, svarer  

 med få mindre ændringer til den gældende lovs kap. 9.
Til § 40 Den foreslåede bestemmelses stk. 1 og 2 svarer til den gældende lovs § 35  

 om ansøgnings- og udbetalingstidspunkter.
Udgangspunktet er, at støtte ydes  

 med virkning fra begyndelsen af den måned, der følger nærmest efter  

 ansøgningens indgivelse.
Dog er i stk. 2 præciseret, at støtte i tilfælde af  

 flytning kan ydes fra indflytningsdatoen ved enhver indflytning i en bolig,  

 hvortil støtte søges, uanset om ansøgeren hidtil har modtaget støtte til en  

 anden bolig.
Det bemærkes, at husstande, der modtager boligstøtte efter den gældende  

 boligstøttelov, ikke skal indgive fornyet ansøgning som følge af, at deres  

 boligstøtte ændres ved de foreslåede regler.
Pensionister, der hidtil har  

 modtaget boligstøtte til kommunale pensionistboliger efter den gældende lovs  

 kap. 12, skal således ikke indgive fornyet ansøgning for fra lovens  

 ikrafttræden at modtage støtte efter de herefter gældende almindelige regler.  

 Der henvises herom nærmere til bemærkningerne til § 80.
 Ved et nyt stk. 3 er foreslået en begrænsning af boligydelseslåntageres  

 valgfrihed med hensyn til, om hele det beregnede lån eller kun en del heraf  

 skal udbetales.
Pensionisten er efter den gældende lovs § 35, stk. 1, berettiget til at få  

 ændret låneudbetalingen, når den pågældende ønsker det, med virkning fra den  

 1. i måneden efter, at anmodning er indgivet.
Dette indebærer, at det  

 beregnede lån i givet fald kan anvendes som »kassekredit«, idet  

 pensionisten den ene måned kan ansøge om at få udbetalt hele det beregnede  

 lån, næste måned 50 pct., næste måned 75 pct., næste måned 0 pct. osv.
 Af administrative grunde foreslås det derfor, at retten til at få ændret  

 den allerede beregnede boligydelses sammensætning begrænses, således at  

 ændringen kun kan ske i forbindelse med, at boligstøtten reguleres pr. 1.  

 januar. Ændring kan herudover ske ved ændring af støttemodtagerens forhold,  

 jf. forslagets §§ 46 og 48.
Til § 41 Bestemmelsen svarer til den gældende lovs § 36, stk. 1-2.
Af stk. 1 fremgår, at kommunen kan bestemme, at ansøgning om boligstøtte  

 skal fremsættes på en særlig blanket.
Ansøgningstidspunktet, og dermed  

 ikrafttrædelsestidspunktet for ydelse af støtte til den enkelte ansøger, jf.  

 § 40, vil således, da kommunerne som altovervejende hovedregel har truffet en  

 sådan bestemmelse, være det tidspunkt, hvor ansøgningsskema er indgivet til  

 kommunen.
 En kommune kan derimod ikke med hjemmel i § 41 forlange, at enhver senere  

 meddelelse fra støttemodtageren tilsvarende skal indgives på et sådant skema.
Støttemodtageren er efter stk. 2 forpligtet til at give kommunen enhver  

 oplysning, der har betydning for beregning af boligstøtten, ligesom  

 støttemodtageren efter forslagets § 43, stk. 3, har pligt til at oplyse om  

 alle forhold, der kan ændre støttens størrelse.
Denne oplysningspligt vil  

 vedrøre indkomst, leje og husstandens størrelse.
Med hensyn til indkomsten  

 vil pligten i de tilfælde, hvor boligstøtte ikke er ydet i et helt  

 kalenderår, herunder kunne komme til at vedrøre oplysninger om  

 indkomstforhold, der ligger forud for ansøgningstidspunktet eller efter  

 støtteudbetalingens ophør, jf. bemærkningerne til § 47 vedrørende  

 periodeopdeling.
 I stk. 3 er præciseret, at kommunalbestyrelsen kun kan foretage  

 besigtigelse af en ejendom efter aftale med ansøgeren.
 Bestemmelsen i den gældende lovs § 36, stk. 4, hvorefter  

 kommunalbestyrelsen kan afkræve andre offentlige myndigheder nødvendige  

 oplysninger, foreslås placeret blandt lovens administrative bestemmelser i  

 kap. 14, således at det præciseres, at en kommune kan forlange alle  

 nødvendige oplysninger ikke blot i forbindelse med ansøgning om boligstøtte,  

 men også i forbindelse med ændringer i allerede bevilget støtte, herunder  

 ikke mindst efterregulering.
Til § 42 Bestemmelsen svarer til den gældende lovs § 37 om udbetaling af  

 boligstøtte.
Til kapitel 9 Den gældende boligstøttelovs kap. 10 indeholder bestemmelser om  

 omberegning af boligstøtte.
Omberegning kan efter de nugældende regler ske i løbet af året på grundlag  

 af boligstøttemodtagerens oplysninger om ændrede forhold, idet det er en  

 betingelse for omberegning af boligstøtten, at ændringen af  

 boligstøttemodtagerens forhold har såvel væsentlig som varig karakter.
Ved  

 omberegning i løbet af året kan boligstøtten såvel forhøjes som nedsættes.
 Herudover skal der efter årets udgang ske en efterregulering, såfremt  

 boligstøttemodtageren har fået for meget i boligstøtte.
Administrationen af disse omberegnings- og efterreguleringsbestemmelser  

 beslaglægger en betydelig del af de samlede administrationsressourcer på  

 boligstøtteområdet.
Bestemmelserne er endvidere vanskelige for borgerne at  

 forstå.
 Det foreslås derfor i overensstemmelse med arbejdsgruppens forslag, at  

 disse regler forenkles, således at de bliver betydeligt lettere at  

 administrere for kommunerne.
 Om de gældende regler vedrørende omberegning i løbet af året som  

 følge af væsenligt og varigt ændrede forhold gælder:
En varig ændring foreligger, når ændringen strækker sig over en  

 periode på mindst 6 måneder.
Der kan være tale om såvel husstands-, indkomst-  

 som boligudgiftsændringer.
 En væsentlig ændring foreligger, når den fremtidige  

 husstandsindkomst overstiger den hidtil anvendte husstandsindkomst, opgjort  

 efter lovens hovedregel (§ 7, stk. 1-6), med mindst 20.000 kr. og mindst 25  

 pct., eller ved indkomstnedgange, når der er tale om et fald på mindst 10.000  

 kr. for ikke-pensionister og mindst 5.000 kr. for pensionister.
 Har en forventet fremtidig indkomst (efter lovens § 7, stk. 7) allerede  

 været lagt til grund ved støtteberegningen i løbet af året, foreligger en  

 væsentlig ændring af boligstøttemodtagerens forhold, hvis der indtræder  

 indkomststigninger på mindst 10.000 kr. eller indkomstnedgange på mindst  

 10.000 kr. for ikke-pensionister og 5.000 kr. for pensionister.
 For omberegning i løbet af året gælder, at boligstøtten forhøjes med  

 virkning for fremtiden, hvis boligstøttemodtagerens meddelelse vedrører en  

 væsentlig og varig indkomstnedgang eller en boligudgiftsforhøjelse (lovens §  

 39).
 Omvendt nedsættes boligstøtten med virkning fra ændringens indtræden, hvis  

 boligstøttemodtagerens indkomst stiger væsentligt og varigt, eller  

 boligudgiften nedsættes (lovens § 40).
 Boligstøttemodtageren har pligt til at oplyse om alle forhold, der kan  

 medføre nedsættelse eller bortfald af boligstøtten (lovens § 38).
 Om efterregulering af boligstøtten efter årets udgang gælder i  

 dag, at boligstøttemodtageren skal tilbagebetale for meget udbetalt  

 boligstøtte, hvis den slutlignede indkomstopgørelse for året viser, at den  

 faktiske husstandsindkomst for det pågældende år overstiger den  

 husstandsindkomst, hvoraf boligstøtten er beregnet, med mindst 20.000 kr. og  

 mindst 25 pct. eller mindst 10.000 kr., alt efter om boligstøtten oprindeligt  

 er beregnet på grundlag af den opregulerede indkomst, dvs. lovens hovedregel  

 (§ 7, stk. 1-6), eller på grundlag af den forventede fremtidige indkomst (§  

 7, stk. 7).
Tilbagebetalingskravet kan nedsættes, hvis boligstøttemodtageren klart kan  

 dokumentere, fra hvilket tidspunkt en væsentlig og varig indkomstændring er  

 indtrådt, og en særskilt boligstøtteberegning for hver af perioderne mindsker  

 kravet.
Der kan normalt ikke ske periodeopdeling i tilfælde, hvor  

 indkomstændringen vedrører en periode på under 6 måneder og dermed ikke har  

 været varig.
 Tilbagebetaling kan endvidere ikke kræves, hvis boligstøttemodtageren kan  

 godtgøre i løbet af året at have givet meddelelse om indkomstændringer af et  

 sådant omfang, at omberegning af boligstøtten kunne være sket i løbet af året  

 (efter lovens § 40), og tilbagebetalingskravet dermed kunne være undgået.
 Tilbagebetaling af boligstøtte kan kræves kontant, afdragsvis, gennem  

 modregning i fremtidig boligstøtte eller ved inddrivelse efter reglerne for  

 inddrivelse af personlige skatter, herunder udpantning og løntilbageholdelse  

 (lovens § 42).
 Endelig gælder, at kommunalbestyrelsen kan afskrive kravet om  

 tilbagebetaling, hvis det skønnes, at der ikke inden for en rimelig årrække  

 efter kravets fremsættelse er økonomisk mulighed for at gennemføre kravet  

 (lovens § 44).
 Reglerne om omberegning af boligstøtten i løbet af året samt  

 reglerne om efterregulering foreslås forenklet således:
 For det første foreslås det, at grænserne for, hvornår der skal foretages  

 omberegning og efterregulering, harmoniseres med grænserne for, hvornår der  

 kan benyttes forventet fremtidig indkomst, dvs. at der i alle tilfælde  

 benyttes et væsentlighedskriterium for ændringer i husstandsindkomsten på  

 mindst -10.000 kr. i nedadgående retning og mindst +20.000 kr. i opadgående  

 retning, dog mindst +10.000 kr., når boligstøtten er beregnet på basis af  

 forventet fremtidig indkomst.
Endvidere foreslås det, at reglerne om støttemodtagerens oplysningspligt i  

 løbet af året ændres, således at kommunen i forbindelse med ændringer i  

 husstandsindkomsten alene skal foretage periodeopdeling af  

 boligstøtteberegningen, når de pågældende indkomstændringer er meddelt  

 rettidigt til boligstøttekontoret.
Hvis der i forbindelse med  

 efterreguleringen viser sig at være afvigelser mellem den slutlignede  

 indkomst og den indkomst, der ligger til grund for boligstøtteberegningen  

 (herunder i forbindelse med, at støttemodtageren har meddelt om  

 indkomstændringer i løbet af året), skal disse uoplyste indkomstændringer  

 ikke kunne underkastes periodeopdeling.
 Endelig foreslås det, at kommunen ikke fremover skal vurdere, om der er  

 tale om varige indkomstændringer.
 Indførelse af disse regler vil muliggøre, at omberegning og  

 efterregulering fremover i langt hovedparten af sagerne kan foretages  

 maskinelt på Kommunedatas edb-baserede boligstøttesystem.
Til § 43 Bestemmelsen svarer til den gældende lovs § 38. Dog er i stk. 2  

 præciseret, at en støttemodtagers undladelse af at besvare en kommunes årlige  

 anmodning om aktuelle indkomstoplysninger m.v. kan bevirke, at boligstøtten  

 bortfalder, og at ansøgeren dermed må indgive fornyet ansøgning, før støtte  

 igen kan udbetales med virkning for fremtiden.
Til § 44 Den foreslåede bestemmelse tager udgangspunkt i den gældende lovs § 39,  

 hvorefter en støttemodtager har ret til omberegning af boligstøtten, såfremt  

 der i løbet af året sker en væsentlig og varig indkomstnedgang, en  

 lejeforhøjelse eller en forøgelse af antallet af børn i husstanden.  

 Omberegning kan tidligst ske fra det tidspunkt, hvor indberetning er sket.  

 Der henvises herom nærmere til de indledende bemærkninger til kap. 9.
 Det foreslås fastsat i loven, at der ved ændret indkomst altid kræves en  

 indkomstnedgang på mindst 10.000 kr. i forhold til det benyttede  

 indkomstgrundlag, før omberegning kan ske i løbet af året.
 Denne minimumsgrænse på 10.000 kr., for at et indkomstfald kan føre til  

 omberegning af boligstøtten i løbet af året, svarer til den hidtil anvendte,  

 men ikke lovfæstede grænse for væsentlige indkomstnedgange i relation til  

 omberegning af boligsikring i løbet af året, jf. den gældende lovs § 39, og  

 til grænsen for anvendelsen af en forventet fremtidig indkomst som  

 husstandsindkomst efter lovens § 7, stk. 7 (forslagets § 8, stk. 6). Grænsen  

 svarer endvidere til den i den gældende lovs § 41 lovmæssigt fastsatte grænse  

 for efterregulering af boligstøtte, opgjort på grundlag af en forventet  

 fremtidig indkomst.
 Grænsen for omberegning i løbet af året af boligydelse til pensionisten  

 har hidtil været et indkomstfald på 5.000 kr.
 Det foreslås, at omberegning som hidtil kan ske, når der er tale om en  

 indkomstnedgang, der overstiger minimumsgrænsen ved omberegning til årsbasis.  

 Dette indebærer, at f.eks. et indkomstfald på 1.000 kr. pr. måned fra 1.  

 oktober vil medføre en omberegning af boligstøtten fra denne dato, såfremt  

 meddelelse er givet rettidigt, idet der på årsbais er tale om, at  

 husstandsindkomsten er faldet med 12.000 kr., uanset at faldet for støtteåret  

 som helhed alene bliver 3.000 kr.
 Udover fastsættelse af den anførte beløbsgrænse foreslås, at det  

 nugældende vanskeligt administrerbare varighedsbegreb, hvorefter omberegning  

 kun kan ske for ændringer af mindst 6 måneders varighed, ophæves, således at  

 omberegning af boligstøtten altid kan ske fra støttemodtagerens meddelelse om  

 en indkomstnedgang.
 Omberegning vil herefter skulle ske, selvom støttemodtageren allerede ved  

 ikrafttrædelsen af en indkomstnedgang meddeler, at ændringen kun bliver af  

 kort varighed (minimum 1 måned), idet der efter nedgangens ophør sker en  

 tilsvarende væsentlig stigning, der må føre til en fornyet omberegning efter  

 § 46, jf. bemærkningerne hertil.
 Som hidtil vil en støttemodtager derimod ikke kunne få omberegnet  

 boligstøtten for den resterende del af året, såfremt han efterfølgende,  

 f.eks. pr. 1. november, meddeler, at han i oktober har været uden løn, uanset  

 om dette måtte indebære, at indkomsten for hele boligstøtteåret set under eet  

 er faldet i forhold til beregningsgrundlaget med mindst 10.000 kr.
Det foreslåede stk. 2 er nyt.
Efter den gældende boligstøttelov antages,  

 at en kommune ikke kan omberegne (forhøje) boligstøtte på grundlag af  

 oplysninger, som boligstøttemodtageren ikke er orienteret om, at kommunen har  

 modtaget, dvs. i praksis især oplysninger fra større boligselskaber om  

 lejestigninger.
Baggrunden herfor er navnlig, at kommunen med den gældende  

 lovs formulering næppe vil kunne kræve tilbagebetaling af den udbetalte  

 boligstøtte, såfremt oplysningerne måtte vise sig at være forkerte, da  

 boligstøtte ydes efter ansøgning, og kravet til lejerens reaktion over for  

 uopfordrede ændringer i boligstøtteberegningen derfor må være begrænsede.
 Som en forenkling af den daglige administration foreslås, at der gives  

 kommunerne en adgang til at omberegne på grundlag af oplysning fra udlejer.  

 Det forudsættes herved, at boligstøttemodtageren modtager meddelelse herom  

 fra kommunen eller udlejer, samt at beboerrepræsentationen orienteres.
Til § 45 Bestemmelsen svarer til den gældende § 39 a og giver adgang til  

 omberegning af boligstøtte i løbet af året som følge af lejeforhøjelser, der  

 opkræves som eengangsbeløb efter lejelovens §§ 50 og 51.
Til § 46 Den foreslåede bestemmelse svarer i hovedtræk til den gældende lovs § 40  

 om, hvornår boligstøtte skal omberegnes (nedsættes) i løbet af året som følge  

 af væsentlige indkomststigninger eller andre ændringer.
Det foreslås, at væsentlighedskriteriet for omberegning af boligstøtte i  

 nedadgående retning som hidtil fastsættes til samme grænse som grænsen for,  

 om efterregulering kan kræves efter § 47 i de tilfælde, hvor omberegning - på  

 grund af manglende oplysning fra støttemodtageren - ikke er sket i løbet af  

 året.
Det foreslås endvidere som ved forslagets § 44, at denne grænse  

 lovfæstes direkte, også for regulering i løbet af året.
Grænsen foreslås  

 fastsat til de allerede gældende beløb på henholdsvis 10.000 og 20.000 kr.  

 (jf. de indledende bemærkninger til kap. 9), alt efter om boligstøtten hidtil  

 er beregnet efter en forventet fremtidig indkomst eller en  

 hovedregel-indkomst.
For at sikre, at indkomstsstigninger altid vil blive  

 vægtet med samme værdi ved vurdering af, om omberegning skal ske, foreslås  

 den hidtidige yderligere procentvise begrænsning dog ophævet.
Det er i dag  

 således også en forudsætning for omberegning i løbet af året for  

 hovedregel-indkomster, at disse steg med mindst 25 pct., hvilket for  

 husstande med høje indtægter betyder, at disse kan få en betydelig  

 indkomststigning uden nedsættelse af boligstøtten til følge.
 Det foreslås, at omberegning i løbet af året, når meddelelse er givet, som  

 hidtil sker med virkning fra den 1. i måneden efter ændringens ikrafttræden.
 Uanset om meddelelse om en væsentlig indkomststigning pr. 1. juli først  

 gives i f.eks. september måned, vil omberegning af indkomsten og dermed af  

 den løbende boligstøtte, således ske for perioden fra 1. juli.
Til § 47 Bestemmelsen tager udgangspunkt i den gældende lovs § 41 om  

 efterregulering i form af efterfølgende opgørelse af og krav om  

 tilbagebetaling af for meget udbetalt boligstøtte.
 Som ovenfor under § 44 og § 46 anført bibeholdes de gældende stigninger i  

 indkomstgrænser på henholdsvis 20.000 kr. (hovedregelindkomstopgørelse) og  

 10.000 kr. (forventet fremtidig indkomstopgørelse) for tilbagebetaling af  

 boligstøtte ved indkomststigninger, idet dog den supplerende regel om, at  

 husstandsindkomsten efter lovens hovedregel tillige skal være steget med 25  

 pct., foreslås ophævet.
Med hensyn til tilbagebetalingskravets beregning har det hidtil fremgået  

 af Boligstyrelsens vejledning af 22. oktober 1987, at der som udgangspunkt  

 gøres op med hvert boligstøtteår for sig, således at forholdene efterfølgende  

 bedømmes for hele støtteåret under eet, selvom indkomstfremgangen først er  

 indtrådt i løbet af boligstøtteåret.
Der er således sket regulering for hele  

 året på grundlag af den højere indkomst, medmindre boligstøttemodtageren  

 klart har kunnet dokumentere, fra hvilket tidspunkt en væsentlig og varig  

 indkomstændring er indtrådt, og en særskilt boligstøtteberegning for hver af  

 perioderne har mindsket tilbagebetalingskravet.
I så fald er foretaget  

 regulering efter de retningslinier, som ville være fulgt, såfremt  

 boligstøttemodtageren selv havde givet oplysning om indkomstændringen i rette  

 tid, idet boligstøttemodtageren så vidt muligt er blevet stillet, som om  

 oplysningspligten har været opfyldt.
Der har normalt ikke kunnet foretages  

 periodeopdeling i tilfælde, hvor indkomstændringen har vedrørt en periode på  

 under 6 måneder.
Ved periodeopdeling har der ikke været mulighed for at se  

 bort fra nogen form for indkomst.
 Da efterreguleringssager beslaglægger en betydelig del af det samlede  

 ressourceforbrug indenfor boligstøtteområdet og desuden giver anledning til  

 store administrative vanskeligheder, skal der foreslås en række forenklinger  

 på dette område:
 For at lette den administrative behandling af de meget ressourcekrævende  

 efterreguleringssager foreslås, at der ved fastlæggelsen af  

 efterreguleringsprincipperne tages fornødent hensyn til, at en højere grad af  

 udnyttelse af edb-værktøjer indenfor netop denne type sager vil gøre det  

 muligt at opnå betydelige ressourcebesparelser.
 Det foreslås på denne baggrund, at efterreguleringen foretages ud fra  

 følgende principper:
I sager, hvor der ikke er oplyst indkomststigninger eller  

 ikke-væsentlige indkomstnedgange i løbet af året, skal efterreguleringen  

 ske på grundlag af den slutlignede indkomst for hele året.
Den manglende  

 opfyldelse af oplysningspligten udelukker muligheden for periodemæssig  

 opdeling.
 Det skal som anført på tilsvarende måde som for omberegning i løbet af  

 året være en betingelse for efterregulering, at den slutlignede indkomst  

 overstiger det anvendte beregningsgrundlag med mindst 20.000 kr.  

 (hovedregelindkomstopgørelse) henholdsvis 10.000 kr. (forventet fremtidig  

 indkomstopgørelse).
I sager, hvor der i løbet af året er givet oplysning om  

 indkomststigninger eller væsentlige indkomstnedgange, skal der ved  

 beregningen af tilbagebetalingskravet foretages en periodemæssig opdeling af  

 boligstøtteåret for så vidt angår de oplyste indtægter.
Dette gælder,  

 hvad enten tilbagebetalingskravet herved forøges eller reduceres.
Ved den periodemæssige opdeling sammenholdes den slutlignede indkomst med  

 de oplyste indkomster i løbet af året.
Svarer den slutlignede indkomst til de  

 oplyste indkomster, skal der i almindelighed ikke rejses krav om  

 tilbagebetaling af boligstøtte.
Fremgår det derimod, at der foreligger uoplyste indtægter, kan  

 disse ikke danne grundlag for periodemæssig opdeling, men skal betragtes som  

 optjent gennem hele året.
Periodemæssig opdeling kan altså ikke benyttes for  

 så vidt angår den del af indkomsten, der er uoplyst.
 I sager, hvor der i løbet af året er givet oplysning om en  

 ikke-væsentlig indkomstsændring, har betingelserne for at foretage  

 omberegning af boligstøtten i løbet af året ikke været opfyldt.
 Den oplyste ikke-væsentlige indkomstændring skal dog altid tilakteres  

 sagen, ligesom boligstøttemodtageren ved meddelelse skal gøres bekendt med  

 konsekvenserne for en eventuel senere efterregulering, hvis det efterfølgende  

 viser sig, at der rent faktisk i året har foreligget en væsentlig  

 indkomsstigning, fordi ikke alle indkomstændringer i løbet af året er blevet  

 meddelt, dvs. at efterreguleringsbetingelserne er opfyldt.
Periodemæssig opdeling af boligstøtteåret kan dog ske fra det tidspunkt,  

 hvor boligstøttemodtageren har givet meddelelse om den ikke-væsentlige  

 indkomststigning.
Den uoplyste del af indtægten betragtes derimod som  

 optjent gennem hele året og kan således ikke danne grundlag for periodemæssig  

 opdeling.
Boligstøttemodtageren er ved henvendelsen om den ikke-væsentlige  

 indkomststigning orienteret om konsekvenserne af ikke at give korrekte  

 oplysninger i løbet af året.
Periodemæssig opdeling skal benyttes i alle  

 tilfælde, hvad enten tilbagebetalingskravet herved forøges eller reduceres.
 Hvis der ansøges om boligstøtte i løbet af året, skal ansøgeren -  

 udover at oplyse om de aktuelle indkomstforhold på ansøgningstidspunktet -  

 også give meddelelse om husstandsindkomstens størrelse indtil  

 ansøgningstidspunktet.
Der efterreguleres på grundlag af tilsvarende principper, medmindre  

 boligstøttemodtageren klart kan dokumentere, at indkomststigningen ligger i  

 en periode forud for ansøgningstidspunktet.
Foreligger sådan dokumentation,  

 skal der ved den periodemæssige opdeling ses bort fra hele indkomststigningen  

 eller for den dokumenterede del af indkomststigningen.
Ved den periodemæssige opdeling fastsættes husstandsindkomsten til et  

 beløb, svarende til den oplyste indkomst i boligstøtteperioden sammenlagt med  

 den del af den uoplyste indtægt/hele den uoplyste indtægt, som det ikke kan  

 dokumenteres har ligget forud for ansøgningstidspunktet.
Periodemæssig  

 opdeling skal benyttes i alle tilfælde, hvad enten tilbagebetalingskravet  

 herved forøges eller reduceres.
Såfremt boligstøtten beregningsmæssigt ophører i løbet af året på  

 grund af indkomststigninger, skal efterreguleringen ske på tilsvarende måde  

 som anført ovenfor vedrørende ansøgninger indgivet i løbet af året, dvs. at  

 det kun er den uoplyste del af indtægten, der skal danne grundlag for  

 efterregulering, ligesom den uoplyste del af indkomsten betragtes som  

 indtjent gennem hele året, medmindre boligstøttemodtageren kan dokumentere,  

 at den uoplyste indtægt er indtjent efter ophøret af boligstøtten.
Der gælder  

 endvidere her samme mulighed for periodemæssig opdeling, som er gældende for  

 ansøgninger indgivet i løbet af året.
 Ophører boligstøtten i løbet af året som følge af andre forhold  

 end indkomststigninger, f.eks. flytning etc., skal efterreguleringen ske på  

 grundlag af samme principper, som anført ovenfor om ansøgninger indgivet i  

 løbet af året.
 I sager, hvor der i løbet af året sker til/fraflytninger i  

 husstanden, vil der i den enkelte sag på tilsvarende måde som i dag  

 skulle tages stilling til efterreguleringsgrundlaget for de enkelte perioder  

 i året.
 Det er lagt til grund ved forslaget, at oplysningspligten i højere grad  

 end i dag bør indskærpes boligstøttemodtageren i løbet af året, f.eks. ved  

 fremsendelse af mere udspecificerede opgørelser over de  

 indkomst-/fradrags-komponenter, der indgår ved opgørelsen af den enkeltes  

 husstandsindkomst.
 Som hidtil gælder efter det foreslåede stk. 5, at manglende oplysning om  

 andre forhold end indkomstændringer - samt tilfælde, hvor boligstøtten i  

 øvrigt er modtaget mod bedre vidende f.eks. som følge af fejl, som  

 støttemodtageren burde have opdaget i det grundlag, der er anvendt ved  

 boligstøtteberegningen - medfører, at for meget udbetalt boligstøtte skal  

 tilbagebetales.
Til § 48 Bestemmelsen svarer til den gældende lovs § 41 a.
Til § 49 Bestemmelsen svarer til den gældende lovs § 42 om inddrivelse af krav på  

 tilbagebetaling af boligstøtte.
Til § 50 Bestemmelsen om modregning i boligstøtten af det offentliges krav på  

 pension mv. svarer fuldt ud til den gældende § 43.
Til § 51 Det fremgår af forenklingsarbejdsgruppens rapport, at de nugældende  

 regler om afskrivning af tilbagebetalingskrav foreslås bibeholdt i uændret  

 form.
 Den foreslåede bestemmelse om, at kommunen kan afskrive  

 tilbagebetalingskravet, når kommunalbestyrelsen skønner, at der inden for en  

 rimelig årrække efter kravets fremsættelse ikke er økonomisk mulighed for at  

 gennemføre kravet, svarer således til den gældende lovs § 44.
En kommunes vurdering af, om et tilbagebetalingskrav faktisk afskrives,  

 eller om kravet eventuelt i stedet for skal inddrives ved afdragsvis betaling  

 eller ved modregning efter § 51, kan ikke påklages til anden administrativ  

 myndighed.
Sådanne situationer, hvor kommunen kan, men ikke har pligt til at  

 stille boligstøttemodtageren i en gunstigere situation, end denne har krav på  

 efter loven, kan derfor, ligesom efter de gældende regler, ikke påklages til  

 højere administrativ myndighed efter forslagets § 73.
 Spørgsmålet om, hvorvidt en kommune i en konkret situation har haft  

 hjemmel til f.eks. at modregne et boligstøttekrav, vil derimod kunne påklages  

 efter § 73.
Til § 52 Ifølge den foreslåede § 52, der svarer til den gældende § 45, mister en  

 pensionist, som under ophold på en institution eller under strafafsoning får  

 inddraget sin pension efter pensionslovens regler herom, retten til  

 boligydelse fra det tidspunkt, hvor pensionen inddrages.
Pensionisten bevarer  

 dog retten til boligydelse, hvis der, efter at pensionen er inddraget efter  

 pensionsloven, udbetales et beløb til dækning af husleje, jf. § 52, stk. 2.
Til § 53 Bestemmelsen, der svarer til den gældende boligstøttelovs § 46, vedrører  

 det tilfælde, hvor en pensionist er optaget på plejehjem.
Såfremt pensionen  

 bortfalder efter betalingsreglerne i bistandslovens §§ 84 og 85, sker dette  

 med virkning fra udgangen af måneden, der følger efter den måned, hvor  

 pensionisten får ophold på plejehjemmet.
 Det foreslås at opretholde bestemmelsen om, at boligydelse til den  

 hidtidige bolig ved optagelse på plejehjem tilsvarende bortfalder med  

 virkning fra udgangen af måneden efter plejehjemsoptagelsen.
 Bestemmelsen gælder også de tilfælde, hvor pensionen faktisk ikke  

 bortfalder.
Til kap. 10 Kapitlet tager udgangspunkt i den gældende lovs kap. 11 om støtte til  

 betaling af beboerindskud.
 Efter loven har det offentlige pligt til at yde lån til  

 betaling af beboerindskud i almennyttige lejligheder og enkeltværelser opført  

 efter 1964 til husstande, hvis indkomst ikke overstiger nærmere angivne  

 beløb.
 Herudover er fastsat regler om, at kommuner i nærmere angivet omfang kan  

 yde frivillige lån til indskud i alt almennyttigt byggeri til beboere,  

 der ikke opfylder vilkårene for pligtlån, idet de typisk overskrider  

 indkomstgrænsen.
 Det foreslås, at tilbagebetalingsbetingelserne forenkles, idet loven i dag  

 indeholder meget detaljerede regler for og undtagelsesbestemmelser med hensyn  

 til, hvornår lån forfalder eller påbegyndes afdraget.
 Endvidere foreslås en betydelig forenkling af reglerne om frivillige lån,  

 således at disse fremover ydes med beløb og på vilkår, der fuldt ud  

 fastsættes af kommunen.
Til § 54 Bestemmelsen svarer til den gældende lovs § 47 om, til hvilke typer  

 byggeri beboerindskudslån kan ydes.
Det drejer sig primært om nyere støttet  

 byggeri.
Indskudslån kan således efter stk. 1 ydes til lejligheder og  

 enkeltværelser i almennyttigt byggeri.
Det er en betingelse, at lejligheden  

 eller enkeltværelset første gang er ibrugtaget den 1. april 1964 eller  

 senere, eller at boligtageren har måttet fraflytte sin hidtidige lejlighed  

 som følge af en sanering eller en beslutning i henhold til lov om byfornyelse  

 og boligforbedring.
 Indskudslån kan endvidere efter stk. 2 ydes til ældreboliger indrettet i  

 henhold til ældreboligloven.
Af stk. 3 fremgår, at beboerindskudslån ydes til hidtidige beboere på  

 plejehjem eller i beskyttede boliger, der genhuses i ældreboliger eller  

 ældreegnede almennyttige boliger og til lejere, hvis boliger ombygges til  

 ældreboliger.
I disse tilfælde, hvor en ældre lejer uden selv at have  

 afgjort, om vedkommende ønsker at flytte, bliver forpligtet til at betale  

 beboerindskud i en anvist genhusningslejlighed eller den hidtidige lejlighed  

 efter ombygning, ydes beboerindskudslånet efter særlige regler, jf. § 56,  

 stk. 3.
Til § 55 Bestemmelsen svarer til den gældende lovs § 48, hvorefter  

 beboerindskudslån kan afvises i visse tilfælde, hvor lånsøgerens økonomi  

 tilsiger dette, eller den pågældende i forvejen har et uafviklet  

 beboerindskudslån.
Til § 56 Bestemmelsen svarer til den gældende bestemmelse i lovens § 49 og  

 fastlægger indkomstgrænserne for, hvilke husstande der er berettigede til  

 beboerindskudslån.
 For ældre lånsøgere, der er nævnt i § 54, stk. 3, ydes lån dog som hidtil  

 uanset husstandsindkomstens størrelse.
Til § 57 Bestemmelsen svarer til den gældende lovs § 50 om beboerindskudslån til  

 flere unge, der i fællesskab lejer en almennyttig lejlighed med 3 eller flere  

 beboelsesrum.
Til § 58 Der foreslås en forenkling af reglerne om tilbagebetalingsbetingelser for  

 beboerindskudslån.
Efter den gældende lovs § 51 gælder, at pligtlån - dvs. lån, som kommunen  

 efter loven er forpligtet til at yde, såfremt betingelserne herfor er opfyldt  

 - som udgangspunkt er rente-og afdragsfri i 5 år og herefter tilbagebetales  

 med en forrentning over 10 år (for enkeltværelser over 5 år). Lånet er dog  

 rente- og afdragsfrit også ud over den 5-årige periode, hvis låntageren  

 modtager boligstøtte efter sanerings- og byfornyelsesreglerne.
Lånet er  

 endvidere rente- og afdragsfrit ud over de 5 år, så længe låntageren modtager  

 boligydelse, og husstandsindkomsten ikke overstiger indkomstgrænsen i den  

 gældende boligstøttelovs § 18 for forhøjelse af grænsebeløbet.
 Når låntagerens husstandsindkomst og økonomiske forhold i særlig grad  

 taler derfor, kan kommunalbestyrelsen herudover bevilge rente- og  

 afdragsfrihed ud over de fastsatte 5 år.
 Uanset at der som udgangspunkt er rente- og afdragsfrihed for pligtlån i 5  

 år, ophører denne dog, når låntagerens husstandsindkomst overstiger  

 indkomstgrænsen for opnåelse af beboerindskudslån med 50 pct.
Kommunalbestyrelsen kan endvidere forlange beboerindskudslån afdraget over  

 et kortere åremål eller eventuelt indfriet med 12 måneders varsel, såfremt  

 husstandsindkomstens størrelse eller væsentligt ændrede forhold i øvrigt  

 taler derfor, og omvendt kan kommunalbestyrelsen lade rente- og afdragsfrihed  

 genindtræde, uanset om tilbagebetaling er påbegyndt, når husstandsindkomst og  

 økonomiske forhold i særlig grad taler derfor.
Endelig gælder, at de særlige  

 lån til personer, der på grund af ombygning anvises en ældrebolig, jf. § 54,  

 stk. 3, er rente- og afdragsfrie i hele boperioden.
Som en forenkling foreslås, at reglerne om rente og afdragsfrihed for  

 pensionister og ikke-pensionister harmoniseres, således at beboerindskudslån  

 til boligydelsesmodtagere ydes på samme vilkår som til låntagere i øvrigt,  

 dvs. en ophævelse af den gældende § 51, stk. 2, 2. pkt.
Herudover foreslås,  

 at den særlige rente- og afdragsfrihed for saneringsboligstøttemodtagere  

 bortfalder, således at rente-og afdragsfrihed også for disse låntagere  

 ophører efter 5 år (ophævelse af den gældende § 51, stk. 2, 1. pkt.).
Endvidere foreslås, at reglen om, at rente- og afdragsfrihed ophører (i  

 den normale rente- og afdragsfrie 5-års periode), når husstandsindkomsten  

 overstiger den låneberettigende grænse med 50 pct., ophæves.
Kommunen vil  

 fortsat efter det foreslåede stk. 4 (i dag § 51, stk. 6) have mulighed for at  

 kræve lånet hurtigere afdraget, når væsentlige ændringer i husstandens  

 forhold taler herfor.
Endelig foreslås sidstnævnte bestemmelse udvidet til at  

 omfatte muligheden for konkret at kræve forrentning og afdrag indenfor 5-års  

 perioden i særlige tilfælde.
Til § 59 Udover de tilfælde, hvor kommunerne er forpligtede til at yde støtte til  

 betaling af beboerindskudslån efter den gældende lovs §§ 47-51 (forslagets §§  

 54-58), kan kommunalbestyrelsen efter reglerne i lovens §§ 52 og 53, som en  

 rent kommunal foranstaltning, yde støtte til beboerindskud efter generelle  

 retningslinier, som kommunen selv fastlægger indenfor de grænser, som de  

 nævnte lovbestemmelser fastsætter - de såkaldte frivillige lån.
 Som en forenkling af de gældende regler i lovens §§ 52 og 53 om vilkårene  

 for sådanne frivillige lån foreslås, at det efter loven gøres helt frit for  

 kommunerne ikke alene - som i dag - om frivillige lån kan ydes, men også på  

 hvilke vilkår.
Det samme gælder den gældende lovs § 53 om ændring af lånevilkår for  

 frivillige lån.
Det overlades således til kommunen i forbindelse med ydelse  

 af det frivillige lån eventuelt at stille sådanne vilkår.
 Det vil således være overladt til den enkelte kommune indenfor de  

 almindelige forvaltningsretlige principper, herunder lighedsgrundsætningen,  

 at fastsætte generelle retningslinier for, hvornår og på hvilke vilkår  

 frivillige lån eller garantier kan ydes i den pågældende kommune, og det vil  

 herefter, når konkrete lån ydes, bero på den aftale, der indgås mellem  

 kommunen og låntageren, på hvilke vilkår det konkrete lån eller garanti er  

 ydet.
Til § 60 Udover de generelle regler om kommunernes ydelse af frivillige lån eller  

 garanti til almennyttigt byggeri er i lovens § 52 a i dag fastsat en  

 bestemmelse, hvorefter husstande, der skal rømme en beboelseslejlighed efter  

 § 36 i byfornyelsesloven, kan få frivillige lån til forudbetalt leje og  

 depositum i et privat udlejningsbyggeri eller til boliger i en del private  

 andelsboligforeninger, som hovedregel udmålt på samme måde som frivillige lån  

 efter lovens § 52.
 Som en forenkling af loven foreslås - samtidig med den ved § 59 foreslåede  

 forenkling af lovens § 52 og ophævelsen af lovens § 53 - at lånebetingelserne  

 efter den hidtil gældende § 52 a harmoniseres med lånebetingelserne for  

 frivillige beboerindskudslån i øvrigt, således at det som efter forslaget til  

 § 59 alene beror på kommunens frie vurdering, i hvilket omfang den vil yde  

 lån til de pågældende indskud mv. og på hvilke vilkår.
 Det foreslås, at den gældende § 52 a, stk. 3 - hvorefter  

 kommunalbestyrelsen kan stille vilkår om indfrielse af tidligere ydede lån  

 efter § 45, stk. 2, i den indtil den 1. januar 1987 gældende byfornyelseslov  

 - ophæves.
Det foreslås endvidere, at pligten til at aflevere andelsbeviset ved lån  

 til betaling af boligandel i private andelsboligforeninger ophæves, ligesom  

 den gældende § 32, stk. 2, om en sådan aflevering i forbindelse med  

 boligydelseslån.
Der henvises herom til bemærkningerne til § 36.
Til § 61 Bestemmelsen svarer uændret til den gældende lovs § 54 om  

 beboerindskudslåns udbetaling og forfald.
 Ved stk. 4 er præciseret, at den oprindelige låntager, der fraflytter  

 lejemålet, ikke frigøres fra sin betalingsforpligtelse, selvom en ægtefælle  

 eller et husstandsmedlem fortsætter lejeforholdet og indtræder i den  

 tidligere boligtagers forpligtelser i henhold til låneforholdet.
 Bestemmelsen ændrer ikke det forhold, at beboerindskud til en ny bolig for  

 den fraflyttende som hidtil ikke kan nægtes efter § 48 under henvisning til  

 den uafviklede gæld på det hidtidige lån i en situation, hvor begge  

 ægtefæller har underskrevet gældserklæringen, og den ene ægtefælle i  

 forbindelse med skilsmisse eller separation tillægges lejligheden, uanset at  

 begge hæfter solidarisk for det tidligere ydede lån, jf. pkt. 16.4. i  

 Boligstyrelsens vejledning af 22. oktober 1987.
Til § 62 Bestemmelsen svarer til den gældende § 55 om indskudslån til indskud ydet  

 før 1. april 1975, hvor indskuddet blev indeksreguleret frem til denne dato  

 efter de dagældende regler.
Til § 63 Bestemmelsen er uændret i forhold til den gældende lov.
Til § 64 Det fremgår af bestemmelsen, der fuldt ud svarer til den gældende § 57,  

 at betaling af ydelser på beboerindskudslån betragtes som pligtig pengeydelse  

 i lejeforholdet efter lov om leje med den virkning, at lejemålet kan ophæves  

 af udlejeren, såfremt renter og afdrag ikke betales rettidigt eller senest 3  

 dage efter påkrav herom.
Til kap. 11 Lån til betaling af indskud mv. til flygtninge Kapitlet svarer til den gældende boligstøttelovs kap. 11 a, og indeholder  

 en række særregler om beboerindskudslån til flygtninge, hvor sådanne lån ikke  

 ville kunne ydes efter de almindelige låneregler.
Der er alene foretaget en  

 redaktionel sammenskrivning af kapitlet.
Til § 65 § 65 svarer til den gældende lovs § 57 a.
Til § 66 § 66 svarer til den gældende lovs § 57 b.
Til § 67 § 67 svarer til den gældende lovs § 57 c.
Til § 68 Der er i stk. 1 foretaget en teknisk sammenskrivning af den gældende lovs  

 §§ 57 e og f, således at bestemmelsen om adgangen til at yde frivillige lån  

 til almennyttigt boligbyggeri og privat udlejningsbyggeri samles i en  

 bestemmelse.
 Stk. 2 svarer til den gældende lovs § 57 e, stk. 2.
Til § 69 Der er foretaget en sammenskrivning af den gældende lovs §§ 57 d og g om  

 udbetaling og afvikling af lån m.v.
Til § 70 Bestemmelsen svarer til den gældende lovs § 57 h.
 Når en flygtning opnår et lån eller garanti for lån til betaling af  

 forudbetalt leje eller depositum i andet end almennyttigt byggeri, skal  

 kommunalbestyrelsen efter ansøgning yde garanti for opfyldelse af  

 kontraktsmæssige forpligtelser over for udlejeren til istandsættelse af  

 boligen ved fraflytning.
 Kommunalbestyrelsen er således forpligtet til at yde den nævnte garanti,  

 når udlejeren søger om den i forbindelse med flygtningens indflytning.
 Under hensyn til, at garanti gives til sikkerhed for lejerens betaling for  

 istandsættelse, og at det er lejeren, der skal tilbagebetale de beløb,  

 kommunen udbetaler, såfremt garantien bliver aktuel, vil det tillige være en  

 betingelse for kommunens forpligtelse til at yde garanti, at lejeren har  

 underskrevet en ansøgning om garantien.
Til § 71 Bestemmelsen svarer til den gældende lovs § 57 i.
Til kap. 12 Beløb og regulering ved beregning af boligstøtte Forslagets § 72 svarer til den gældende lovs § 34.
 Ifølge § 72, stk. 1, reguleres boligstøttens satser og grænsebeløb den 1.  

 januar med 2 pct. tillagt eller fratrukket en tilpasningsprocent for det  

 pågældende finansår, jf. lov om en satsreguleringsprocent.
 I konsekvens af de foreslåede ændringer i § 8, stk. 1, om, at børns  

 indkomst ikke medregnes i husstandsindkomsten, foreslås den gældende § 34,  

 stk. 1, nr. 1, vedrørende fradragsbeløbet i et barns indkomst ophævet.
 I konsekvens af de foreslåede ændringer i § 10, stk. 3-5, vedrørende  

 indførelse af standardfradrag for varme, varmt vand, el-forbrug, og  

 standardtillæg for vandafgifter samt standardtillæg for vedligeholdelse  

 foreslås nye reguleringssatser indføjet i § 72, stk. 1, nr. 2-4.
 Det foreslås præciseret i stk. 3, at beløbene i § 72, stk. 1, er opgjort i  

 niveau januar 1991.
Til kap. 13 Klageadgang Kapitlet svarer til den gældende lovs kap. 13 om klageadgang.
Et af  

 Statsministeren nedsat udvalg om de kommunale opgavers fordeling og  

 finansiering afgav i maj 1989 en betænkning (nr. 1168), hvor bl.a.  

 bestemmelserne vedrørende klage over kommunale og amtskommunale beslutninger  

 er behandlet.
 I konsekvens af udvalgets forslag herom foreslås boligministerens adgang  

 til at optage amtsankenævnenes afgørelser til behandling - når det skønnes,  

 at sagen er af principiel betydning - ophævet.
 Det vurderes, at forslaget ikke i realiteten vil føre til nogen mærkbar  

 forringelse af borgernes retssikkerhed.
 I den gældende boligstøttelovs § 63 a er fastsat, at  

 amtsankenævnsafgørelser vedrørende boligydelse ydet efter boligydelsesloven,  

 dvs. ydet før 1. januar 1983, kan indbringes for boligministeren.
Det forekommer ikke sandsynligt, at der vil blive truffet afgørelser  

 vedrørende sådanne gamle boligydelsessager.
Bestemmelsen foreslås derfor  

 ophævet.
Til § 73 Bestemmelserne om klagefrist, muligheden for at bortse fra overskridelser  

 af klagefristen samt bemyndigelsen til at fastsætte regler om behandlingen af  

 klagesager svarer til den gældende bestemmelse herom i boligstøttelovens §  

 63.
Til § 74 Bestemmelsen svarer til den gældende boligstøttelovs § 63 b og  

 opretholdes i konsekvens af, at personlig indkomst og kapitalindkomst, jf. §  

 8, beregnes af skattemyndighederne på grundlag af skattelovgivningens regler  

 herom.
Klage over denne beregning bør ske til skattemyndighederne.
Til kap. 14 Lovens kapitel 14 indeholder regler om administration af  

 boligstøtteordningen og finansieringen af de udgifter, der er forbundet  

 hermed.
 Herudover indeholder kapitlet regler om indhentelse af oplysninger til  

 brug for beregning m.m. af boligstøtte.
 Det foreslås, at der sker en redaktionel forenkling af reglerne om  

 refusionssatser m.v.
 Endvidere foreslås indført en mellemkommunal refusionsordning af  

 boligydelse og beboerindskudslån i tilfælde af, at der efter aftale sker  

 anvisning til en ældrebolig i en anden kommune end den anvistes  

 bopælskommune.
 Endelig foreslås den gældende regel i lovens § 36, stk. 4, om oplysninger  

 fra andre offentlige myndigheder til brug for sagens afgørelse overført til  

 kapitel 14.
Til § 75 Forslaget indebærer en redaktionel forenkling af den gældende lovs § 64  

 om refusionssatser m.v.
 Endvidere foreslås det i bestemmelsens § 75, stk. 3, 2. pkt., i  

 overensstemmelse med den gældende praksis præciseret, at kommunen indbetaler  

 de afdrag og renter, der er modtaget som tilbagebetaling af boligydelseslån.
Til § 76 Det foreslås, at der indføres en mellemkommunal refusionsordning for  

 kommunale udgifter på boligstøtteområdet i tilfælde, hvor en ældre eller en  

 person med handicap, der er berettiget til boligydelse eller  

 beboerindskudslån efter boligstøtteloven, anvises en ældrebolig i en anden  

 kommune.
 For at en sådan udligningsordning kan komme alle til gode, der vil være  

 berettiget til anvisning til ældrebolig, foreslås ordningen udstrakt til også  

 at omfatte boligsikringsmodtagere, dvs. eventuelle ikke-pensionister, der  

 måtte være således handicappede, at anvisning til ældrebolig kan finde sted.
 Ordningen foreslås udformet som en frivillighedsbestemmelse, således at  

 refusionen fra fraflytningskommunen til tilflytningskommunen forudsætter, at  

 der indgås aftale herom mellem disse kommuner.
Refusionen udgør tilflytningskommunens nettoudgifter til boligstøtte, dvs.  

 den del af udgiften, som ikke refunderes af staten, eller for så vidt angår  

 kommunerne i hovedstadsområdet den del af udgiften, som fordeles i forhold  

 til de enkelte kommuners skattepligtige indkomster, således som disse  

 indkomster er opgjort i henhold til lovgivningen om kommunal udligning i  

 indkomståret forud for det finansår, fordelingen vedrører, fratrukket den del  

 af udgiften, som refunderes af staten.
Administration af en aftale om  

 mellemkommunal refusion og udgifterne hertil afholdes af de pågældende  

 kommuner.
Til § 77 Bestemmelsen svarer til den gældende lovs § 64 a.
Til § 78 Bestemmelsen i den gældende lovs § 36, stk. 4, hvorefter  

 kommunalbestyrelsen kan afkræve andre offentlige myndigheder nødvendige  

 oplysninger, foreslås flyttet til de administrative bestemmelser sidst i  

 loven, hvor den gældende lovs § 65 d om oplysninger fra Skatteministeriet er  

 placeret, således at det præciseres, at en kommune kan forlange alle  

 nødvendige oplysninger, ikke blot i forbindelse med ansøgning om boligstøtte,  

 men også i forbindelse med ændringer i allerede bevilget støtte, herunder  

 ikke mindst efterregulering.
Samtidig foreslås præciseret, at sådanne  

 oplysninger kan overføres elektronisk (jf. loven herom på det sociale område  

 m.fl.).
Til § 79 Bestemmelsen svarer til den gældende lovs § 65.
Til § 80 Bestemmelsen svarer til den gældende lovs § 65 a.
Til kap. 15 Til § 81 Det foreslås, at loven træder i kraft 1. januar 1993, således at der  

 efter vedtagelse gives kommunerne og Kommunedata en rimelig tid til at  

 forberede ordningens indførelse og ikrafttræden for samtlige  

 boligstøttesager.
 Som en konsekvens af den foreslåede lov ophæves samtlige hidtil gældende  

 boligstøtteregler.
 I konsekvens af lovforslagets § 9, stk. 1, 2. pkt., foreslås den særlige  

 hjemmel i ældreboliglovens § 19, ifølge hvilken der til boliger, etableret i  

 medfør af ældreboliglovens § 4, undtagelsesvis skal ydes boligstøtte til  

 boliger uden selvstændigt køkken, ophævet samtidig med lovens ikrafttræden  

 den 1. januar 1993.
 Udover det i de enkelte bemærkninger ovenfor anførte skal i denne  

 forbindelse bemærkes, at den gældende lovs kap. 12 om kommunale  

 pensionistboliger foreslås ophævet, således at de pensionister, der er  

 omfattet af det eksisterende system, overgår til at få boligstøtte efter  

 lovforslagets almindelige regler, såfremt betingelserne herfor er opfyldt.
 Bestemmelsen blev allerede ophævet med virkning fra den 1. juli 1987, idet  

 denne ophævelse er successiv således, at de hidtidige regler blev opretholdt  

 for pensionister, som den 1. juli 1987 boede i en kommunal pensionistbolig.  

 Ved genudlejning kan der efter den gældende lov ikke længere ydes boligstøtte  

 efter de særlige regler for pensionistboliger.
 Det foreslås, at reglerne om kommunale pensionistboliger nu ophæves fuldt  

 ud.
Til § 82 Bestemmelsen svarer til den gældende overgangsbestemmelse i lovens § 67,  

 hvorefter andelshavere, der har modtaget rentefri lån efter de tidligere  

 gunstige regler, fortsat ved salg af andel skal tilbagebetale denne ydelse  

 efter disse regler, dvs. at det tilbagebetalingspligtige beløb ikke  

 forrentes, og at der ikke kan kræves større tilbagebetaling end andelens  

 værdistigninger i den periode, boligsikring er ydet.
Til §§ 83 og 84 Formålet med og virkningen af den foreslåede overgangsordning er nærmere  

 beskrevet i forslagets almindelige bemærkninger.
Som nævnt vil forslaget på  

 en relativt enkel måde styre, at ingen husstande vil tabe mere end godt 2.000  

 kr. i 1993 ved overgang til de nye regler.
Forslaget indebærer, at der i Kommunedatas boligstøttesystem beregnes  

 såvel den nye som den gamle støtte pr. december 1992, og forskellen mellem  

 disse beløb (tabet) gemmes edb-mæssigt.
Beregningen af såvel den nye som den  

 gamle støtte skal ske på basis af de oplysninger om indkomst, husleje m.v.,  

 der ligger til grund for den faktiske udbetaling af den løbende støtte i  

 1992. Hvis en husstand, beregnet på denne måde, oplever et tab på f.eks.  

 4.500 kr. ved overgang til de nye regler, skal der i 1993 udbetales et  

 kompensationsbeløb på 4.500 kr. - 2.000 kr., dvs. 2.500 kr.
Dette beløb er -  

 forudsat støtten ikke falder helt væk - konstant i hele 1993, uanset hvordan  

 støtten ændrer sig som følge af ændringer i husleje, indkomst m.v.
Hvis  

 forskellen mellem støtten efter nye og gamle regler tilsvarende blev løbende  

 beregnet, ville forskellen næppe være konstant, men der ville så til gengæld  

 være tale om en væsentlig mere besværlig beregningsprocedure.
For de sager,  

 der ikke kan beregnes maskinelt, må der ske en manuel beregning af ny og  

 gammel støtte, hvorefter forskellen lægges ind i Kommunedatas system.
Hvis den nye støtte bliver nul enten pr. 1. januar 1993 eller i løbet af  

 1993, udbetales tillægget alligevel, forudsat dette er større end 120 kr.,  

 dvs. 10 kr. pr. måned.
Denne grænse foreslås af administrative grunde som en  

 bagatalgrænse.
Hvis lovens almindelige minimum var anvendt, ville enkelte  

 støttemodtagere herved kunne tabe helt op til godt 2.800 kr. i 1993, men  

 forslaget sikrer, at de største tab vil blive 2.120 kr.
Ved flytning, uanset  

 frivillig eller tvungen flytning i forbindelse med genhusning, mister  

 støttemodtageren tillægget, og støtten beregnes direkte efter de nye regler.
Tillægget beregnes som nævnt maskinelt ud fra de registrerede oplysninger  

 i december 1992. I forbindelse med efterreguleringen for 1992 i slutningen af  

 1993 kendes det korrekte grundlag for boligstøtten i 1992, og på dette  

 tidspunkt foretages en fornyet maskinel beregning af det korrekte tillæg, der  

 benyttes for efterreguleringen vedr. 1993 samt for støtteberegningen i de  

 følgende år.
Et forkert beregnet oprindeligt tillæg (for året 1993) indgår  

 blot ved den almindelige vurdering af, om der skal ske tilbagebetaling af for  

 meget udbetalt støtte i 1993. Det endeligt beregnede kompensationsbeløb  

 reduceres med yderligere 2.000 kr., dvs. med i alt 4.000 kr. for året 1994.  

 Tilsvarende reduceres kompensationsbeløbet med yderligere 2.000 kr. i 1995 og  

 1996. Fra og med 1997 bortfalder kompensationsbeløbet.
Som nævnt under de almindelige bemærkninger er det principielt uheldigt,  

 hvis personer, der modtager tillæg, efterfølgende oplever f.eks. en væsentlig  

 indkomststigning, hvorefter den almindelige støtte falder bort, mens  

 tillægget alligevel bibeholdes.
Dette problem er søgt løst med den foreslåede  

 § 83, stk. 3. Betydningen af denne bestemmelse kan illustreres med følgende  

 eksempel:
En husstand har efter de nye regler, men beregnet på grundlag af indkomst  

 m.v. i 1992, en husleje på 30.000 kr. og et grænsebeløb på 20.000 kr.
Dette  

 udløser en boligsikring på 75 pct. af forskellen, dvs. 7.500 kr., idet der  

 ses bort fra den midlertidige nedsættelse af udbetalingsprocenten for året  

 1993, jf. forslagets § 84. Efter de hidtidige regler fik husstanden  

 imidlertid en boligstøtte, der var 5.000 kr. større, dvs. 12.500 kr.  

 Nedgangen kan enten skyldes en reduktion i beregningshuslejen (f.eks. som  

 følge af overgangen til arealnorm) eller en stigning i grænsebeløbet (f.eks.  

 som følge af ændring af reglerne om børns indkomst). Overgangen til de nye  

 regler udløser derfor et kompensationsbeløb i 1993 på 5.000 kr. - 2.000 kr. =  

 3.000 kr.
Grænsebeløbet på 20.000 kr. svarede til en beregnet husstandsindkomst på  

 ca. 130.000 kr. i 1992. Hvis husstanden herefter i 1993 oplever en  

 indkomststigning på f.eks. 60.000 kr., vil grænsebeløbet stige med 25 pct.  

 heraf, dvs. med 15.000 kr.
Grænsebeløbet (dvs. egenbetalingen) er nu 20.000  

 kr. + 15.000 kr., dvs. 35.000 kr., mens huslejen for 1993 alene forudsættes  

 at stige med f.eks. 5 pct. til 31.500 kr.
Grænsebeløbet er med andre ord  

 3.500 kr. større end beregningshuslejen, hvorfor der ikke kan udbetales  

 ordinær boligstøtte.
Kompensationsbeløbet på 3.000 kr. skal reduceres med det  

 overskydende grænsebeløb på 3.500 kr., hvorfor kompensationsbeløbet bliver 0.  

 Hvis det overskydende grænsebeløb havde været mindre end  

 kompensationsbeløbet, kunne den resterende del af kompensationsbeløbet  

 fortsat være kommet til udbetaling, såfremt dette overstiger 120 kr. § 83  

 stk. 3 beregnes løbende i takt med ændringer i husstandsindkomsten.
Det  

 betyder, at hvis husstanden på et senere tidspunkt atter bliver berettiget  

 til boligstøtte til den samme bolig, vil kompensationsbeløbet atter kunne  

 komme til udbetaling, hvis dette har en positiv værdi i det pågældende år.
Hvis en boligstøttemodtager, der er berettiget til kompensation efter  

 udgangen af 1992 skifter status fra boligsikringsmodtager til  

 boligydelsesmodtager - eller omvendt - bibeholdes kompensationsbeløbet.
Dette  

 gælder dog ikke, hvis den pågældende i en periode modtager  

 saneringsboligstøtte mv. efter § 25, stk. 7, fordi denne støtte er højere end  

 den ordinære boligstøtte.
I denne periode udbetales kompensationsbeløbet  

 ikke, men dette vil evt. kunne komme til udbetaling på et senere tidspunkt,  

 hvis det fortsat er positivt, og støttemodtageren atter er overgået til  

 ordinær boligstøtte pga. saneringsboligstøttens aftrapning.
 Ved § 84 foreslås en reduktion af udbetalingsprocenterne på boligsikring  

 og boligydelse for året 1993 (og kun for dette år), som kompensation for de  

 samlede merudgifter i forbindelse med overgangsordningen for årene 1993-1996  

 (jf. § 83).
Efter 2. behandling den 28. maj 1991 Kapitel 1 Almindelige betingelser § 1. Lejere, herunder medlemmer af almennyttige  

 andelsboligforeninger, jf. kapitel 2 i lov om boligbyggeri, har efter  

 ansøgning ret til boligstøtte efter reglerne i denne lov.
 § 2. Ejere eller andelshavere i private andelsboligforeninger, der  

 modtager eller får forskud på social pension, har efter ansøgning ret til  

 boligstøtte efter reglerne i denne lov.
 Stk. 2. Personer, som modtager eller får forskud på de i stk. 1  

 omhandlede ydelser, og som har husstandsfællesskab med en lejer, en ejer  

 eller en andelshaver i en privat andelsboligforening, har efter ansøgning ret  

 til boligstøtte efter denne lov.
 Stk. 3. Personer, som modtager eller får forskud på de i stk. 1  

 omhandlede ydelser, og som er berettigede til boligstøtte efter § 1 og § 2,  

 stk. 1 og 2, betegnes i denne lov pensionister.
 § 3. Boligstøtte til lejere, der ikke er pensionister, betegnes i  

 loven boligsikring.
 Stk. 2. Såfremt en pensionist kan opnå større beløb i boligsikring  

 end i boligydelse, kan boligsikring dog ydes.
 Stk. 3. Boligsikring kan ikke udbetales, når ansøgeren modtager  

 boligydelse, jf. § 4.
 § 4. Boligstøtte til pensionister betegnes i loven boligydelse,  

 jf. dog § 3, stk. 2.
 Stk. 2. Boligydelse kan ikke udbetales, når ansøgeren modtager  

 boligsikring, jf. § 3.
Stk. 3. En pensionist, der optager lån efter lov om lån til  

 betaling af ejendomsskatter og om ændring af ligningsloven, kan ikke samtidig  

 modtage boligydelse til boligen.
Pensionisten kan tidligst opnå ret til  

 boligydelse med virkning fra udgangen af det år, hvor lånet er optaget,  

 medmindre lånet er indfriet.
§ 5. Retten til boligstøtte er betinget af, 1) at ansøgeren har fast bopæl her i landet, og 2) at ansøgeren benytter en beboelseslejlighed her i landet til  

 helårsbeboelse.
Husstand og indkomst § 6. Beregningen af boligstøtte sker på grundlag af  

 husstandsindkomsten.
 § 7. Som medlemmer af husstanden medregnes ansøgeren, dennes  

 ægtefælle, hjemmeværende børn og andre, der har fast ophold i lejligheden  

 uden at være logerende.
 Stk. 2. For at et barn skal medregnes ved beregningen af  

 boligstøtte, skal det være under 23 år og bo i lejligheden.
 Stk. 3. Såfremt et barn under 23 år har egne indtægter, skal  

 kommunalbestyrelsen beregne boligstøtten, som om barnet er logerende, jf. §  

 9, stk. 2, og § 10, stk. 6, dersom dette medfører en højere boligstøtte.
 Stk. 4. Lever forældre, der har fælles forældremyndighed, ikke  

 sammen, og opholder barnet sig lige meget hos begge forældre, medregnes  

 barnet ved beregningen af boligstøtte til den husstand, på hvis adresse det  

 er tilmeldt folkeregistret.
 § 8. Husstandsindkomsten opgøres således:
 1) Summen af ansøgerens og dennes husstandsmedlemmers hver for sig  

 opgjorte personlige indkomster med tillæg af positiv kapitalindkomst, der  

 anvendes til beregning af 6 pct.-indkomstskat efter personskattelovens § 8  

 før det deri nævnte bundfradrag, samt med tillæg af ydelser uden  

 tilbagebetalingspligt efter kapitel 9 i lov om social bistand og ydelser  

 efter denne lovs §§ 49 b, stk. 2, og 49 f, stk. 3.
 2) Rentenedslag, jf. lov om nedslag i skatteansættelsen for renteindtægter  

 m.v., fradrages ikke i kapitalindkomsten, jf. nr. 1.
 3) Godtgørelse og afkastet af godtgørelse til HIV-smittede blødere m.fl.  

 og HIV-positive transfusionssmittede m.fl. samt erstatning og afkastet af  

 erstatning, jf. lov om erstatning for skader ved LSD-behandling, indgår ikke  

 i disse personers husstandsindkomst.
 Stk. 2. Boligministeren fastsætter nærmere regler for regulering  

 af husstandsindkomsten opgjort efter stk. 1.
 Stk. 3. Boligministeren fastsætter nærmere regler for, hvorledes  

 indkomster efter stk. 1, der ikke er skattepligtige her i landet, skal indgå  

 i indkomsten.
 Stk. 4. Hvert barns indkomst opgjort efter stk. 1 og 2 nedsættes  

 med 11.500 kr., jf. § 72, stk. 1, nr. 1. Giver beregningen et negativt beløb,  

 indgår dette ikke i den samlede husstandsindkomst.
 Stk. 5. Den efter stk. 1 og 2 beregnede indkomst nedsættes med  

 22.000 kr., jf. § 72, stk. 1, nr. 2, for hvert barn i husstanden.
 Stk. 6. Den samlede indkomst afrundes nedad til nærmeste  

 kronebeløb, der er deleligt med 1.000. Den herved beregnede indkomst betegnes  

 husstandsindkomsten.
 Stk. 7. Hvis husstandsindkomsten i boligstøtteåret må antages at  

 blive mindst 10.000 kr. lavere eller 20.000 kr. højere end den indkomst, der  

 beregnes efter stk. 1-6, anvendes i stedet den forventede fremtidige  

 indkomst.
Stk. 8. Såfremt der i husstandsindkomsten efter stk. 1-6 for  

 husstande omfattet af kapitel 11 indgår kontanthjælp efter lov om social  

 bistand, kan der ses bort fra hjælp, der vedrører faste udgifter og  

 enkeltudgifter.
Boligministeren fastsætter nærmere regler herom efter  

 forhandling med socialministeren.
Boligen § 9. Boligstøtte kan kun ydes, når lejligheden er forsynet med  

 køkken med indlagt vand og forsvarligt afløb for spildevand.
Boligstøtte kan  

 dog ydes til boliger uden selvstændigt køkken etableret i medfør af § 4 i lov  

 om boliger for ældre og personer med handicap.
 Stk. 2. Ved fremleje, fremlån, udlejning eller anvendelse til  

 erhverv af en del af lejligheden kan boligstøtte kun ydes, såfremt den del af  

 lejligheden, som ansøgeren selv benytter, opfylder betingelserne i stk. 1.
Kapitel 2 Boligudgift for personer omfattet af lovens § 1 (lejere) § 10. Ved opgørelse af boligudgiften for lejere lægges den leje  

 til grund, som efter lejeaftalen skal betales for lejlighedens areal, fælles  

 boligareal, adgangsareal samt tilhørende sædvanlige udenomsrum.
Stk. 2. Omfatter lejen betaling for varme og varmt vand samt  

 elforbrug, nedsættes lejen ved opgørelse af boligudgiften med henholdsvis 44  

 kr., 14 kr. og 33 kr. pr. m2 bruttoetageareal, jf. § 72, stk. 1, nr. 3.  

 Såfremt udgiften til varme, varmt vand eller elforbrug i den pågældende  

 kommune afviger fra de i 1. pkt. anførte beløb, kan kommunalbestyrelsen  

 fastsætte et andet beløb.
Kommunalbestyrelsens afgørelse efter 2. pkt. kan  

 ikke påklages til anden administrativ myndighed.
Stk. 3. Betaler lejeren ud over lejen for vandforbrug, forhøjes  

 lejen ved opgørelsen af boligudgiften med 4,25 kr. pr. m2 bruttoetageareal,  

 jf. § 72, stk. 1, nr. 4. Såfremt udgiften til vandforbrug i den pågældende  

 kommune afviger fra det i 1. pkt. anførte beløb, kan kommunalbestyrelsen  

 fastsætte et andet beløb.
Kommunalbestyrelsens afgørelse efter 2. pkt. kan  

 ikke påklages til anden administrativ myndighed.
Stk. 4. Har lejeren pligt til at vedligeholde det lejede med  

 tapet, hvidtning og maling, forhøjes lejen ved beregningen med 33 kr. pr. m2  

 bruttoetageareal.
Påhviler pligten kun delvis lejeren, herunder i medfør af §  

 10 a i lov om boligbyggeri, forhøjes lejen ved beregningen med 16,50 kr. pr.  

 m2 bruttoetageareal.
Påhviler pligten til anden vedligeholdelse lejeren helt  

 eller delvis, forhøjes lejen yderligere med henholdsvis 33 kr. pr. m2  

 bruttoetageareal og 16,50 kr. pr. m2 bruttoetageareal.
De i 1.-3. pkt. nævnte  

 beløb reguleres efter § 72, stk. 1, nr. 5.
 Stk. 5. Opvarmes lejligheden udelukkende med el eller gas, eller  

 opvarmes lejligheden fra et kollektivt varmeforsyningsanlæg, og betaler  

 lejeren ud over lejen den fulde udgift hertil, forhøjes lejen ved opgørelse  

 af boligudgiften med 16,75 kr. pr. m2 bruttoetageareal, jf. § 72, stk. 1, nr.  

 6.
 Stk. 6. Ved fremleje, fremlån, udlejning eller anvendelse til  

 erhverv af en del af lejligheden fradrages der ved beregningen et beløb i  

 lejen beregnet efter stk. 1-5, der mindst svarer til den forholdsmæssige del  

 af lejen efter antallet af værelser.
 § 11. Overstiger lejen i væsentlig grad den normale leje for  

 sædvanlige lejligheder af tilsvarende størrelse, eller må lejen anses for  

 delvis betaling for luksuriøst udstyr eller beliggenhed, kan  

 kommunalbestyrelsen nedsætte lejen med et beløb, der svarer til forskellen.
 § 12. Ved beregning af boligstøtte nedsættes den boligudgift, der  

 er opgjort efter §§ 10 og 11 i henhold til reglen i stk. 2, såfremt boligens  

 bruttoetageareal overstiger 65 m2 for een person i husstanden og 20 m2 pr.  

 person herudover.
Stk. 2. Ved opgørelsen medregnes for een person boligudgiften pr.  

 m2 bruttoetageareal for 65 m2. For hver af de øvrige personer i husstanden  

 medregnes m2-udgiften for 20 m2 bruttoetageareal.
For de følgende 20 m2  

 medregnes 75 pct. af m2-udgiften, og for yderligere 20 m2 medregnes 50 pct.
 Stk. 3. Såfremt nogen af husstandsmedlemmerne er stærkt  

 bevægelseshæmmede og boligen er egnet herfor, medregnes ved opgørelsen for  

 een person boligudgiften pr. m2 bruttoetageareal for 75 m2. Stk. 2, 2. og 3.  

 pkt., finder tilsvarende anvendelse.
 Stk. 4. Såfremt et eller flere værelser fremlejes, fremlånes,  

 udlejes eller anvendes til erhverv, fradrages der ved opgørelsen af arealet  

 et areal, der mindst skal svare til den forholdsmæssige del af arealet efter  

 antallet af værelser.
§ 13. Boligudgiften for pensionister ændres ikke efter § 12, hvis  

 arealgrænserne overskrides som følge af, 1) at pensionistens ægtefælle dør, 2) at samlivet ophører ved ægtefællens optagelse på plejehjem, institution  

 til personer med vidtgående fysiske eller psykiske handicap, psykiatrisk  

 institution eller ved bestemmelse om ægtefællens optagelse på plejehjem under  

 dennes indlæggelse på somatisk sygehus, 3) at en person, der havde fælles husstand med pensionisten, dør, eller 4) at husstandsfællesskabet ophører ved, at en person, der havde fælles  

 husstand med pensionisten, optages på plejehjem, institution til personer med  

 vidtgående fysiske eller psykiske handicap, psykiatrisk institution eller ved  

 bestemmelse om optagelse på plejehjem under dennes indlæggelse på somatisk  

 sygehus.
 Stk. 2. Det er en betingelse for at anvende bestemmelserne i stk.  

 1, nr. 3 og 4, at husstandsfællesskabet har bestået i de sidste fem år.
 Stk. 3. Stk. 1, nr. 1, finder tilsvarende anvendelse, hvor en  

 efterlevende ægtefælle bliver berettiget til social pension inden 6 måneder  

 efter ægtefællens død.
 § 14. Den årlige boligudgift, hvoraf boligstøtten beregnes, kan  

 ikke overstige 45.900 kr., jf. § 72, stk. 1, nr. 10. Er der børn i  

 husstanden, forhøjes beløbet således:
 1 barn 5 pct.
 2 børn 10 pct.
 3 børn 15 pct.
 4 eller flere børn 20 pct.
Stk. 2. Er nogen af husstandsmedlemmerne stærkt bevægelseshæmmede,  

 og er boligen egnet herfor, forhøjes det i stk. 1, 1. pkt., nævnte  

 maksimumsbeløb med 50 pct.
De forhøjede beløb afrundes til nærmeste  

 kronebeløb, der er deleligt med 100.
Stk. 3. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri stilles til rådighed for en  

 person som nævnt i 1. pkt.
§ 15. Overstiger lejen halvdelen af husstandsindkomsten, skal  

 kommunalbestyrelsen efter en samlet vurdering af husstandsmedlemmernes  

 økonomiske og personlige forhold bestemme, om boligstøtte kan ydes.
Det samme  

 gælder, hvis særlige forhold f. eks. i forbindelse med ansøgerens afståelse  

 af sin hidtidige bolig og leje af den lejlighed, hvortil boligstøtte søges,  

 sandsynliggør, at lejeaftalen er tilrettelagt med særligt henblik på opnåelse  

 af boligstøtte.
Kommunalbestyrelsen kan bestemme, at boligstøtte ydes med et  

 nedsat beløb.
Kapitel 3 Boligudgift for andelshavere og ejere § 16. Ved opgørelsen af boligudgiften for andelshavere i private  

 andelsboligforeninger finder reglerne i §§ 10-15 anvendelse.
 § 17. Ved opgørelsen af boligudgiften for ejere medregnes følgende  

 beløb:
1) Renter og afdrag på lån i ejendommen, jf. stk. 2, 2) vej- og kloakbidrag og lignende, der hviler på ejendommen, 3) pålignede ejendomsskatter for det år, boligydelsen vedrører, 4) udgifter til ejendommens drift og vedligeholdelse i form af et  

 standardbeløb, 6.600 kr., jf. § 72, stk. 1, nr. 7, og 5) beregnet skat af overskuddet på ejendommen.
Overskuddet opgøres på  

 grundlag af forholdene i det indkomstår, der ligger forud for det indkomstår,  

 boligydelsen vedrører.
I det år, ejendommen er nyopført eller nyudstykket,  

 indgår den kontante ejendomsvurdering for det år, som boligydelsen første  

 gang vedrører, i beregningsgrundlaget.
Som skatteprocent anvendes satsen for  

 almindelig indkomstskat efter personskattelovens § 6 og satserne for de  

 kommunale og amtskommunale indkomstskatter, der er gældende for den  

 pågældende i det indkomstår, som boligydelsen vedrører.
 Stk. 2. Opgørelse efter stk. 1, nr. 1, foretages således:
 1) Der medregnes 80 pct. af renter og afdrag på de lån, der er tinglyst  

 med pant i ejendommen på ansøgningstidspunktet.
 2) Hvis kontantværdien af restgælden af de i nr. 1 nævnte lån på  

 ansøgningstidspunktet overstiger 80 pct. af den kontante ejendomsvurdering  

 for året forud for ansøgningstidspunktet, nedsættes de i nr. 1 nævnte 80 pct.  

 af renter og afdrag med forholdet mellem 80 pct. af den kontante  

 ejendomsværdi og kontantværdien af restgælden.
 3) Hvis der efterfølgende optages nye lån eller allerede eksisterende lån  

 ombyttes med nye lån i ejendommen, foretages der efter ansøgning en fornyet  

 beregning efter nr. 1 og 2 på grundlag af de aktuelle kontantværdier for  

 restgælden og ejendomsværdien.
 4) Hvis ejendommen er nyopført eller nyudstykket, anvendes dog den  

 kontante ejendomsvurdering for det år, boligydelsen vedrører.
 Stk. 3. I boligudgiften beregnet efter stk. 1 og 2 fratrækkes  

 følgende beløb:
1) beregnet skat af underskud på ejendommen.
Underskuddet opgøres på  

 grundlag af forholdene i det indkomstår, der ligger forud for det indkomstår,  

 boligydelsen vedrører.
I det år, ejendommen er nyopført eller nyudstykket,  

 indgår den kontante ejendomsvurdering for det år, som boligydelsen første  

 gang vedrører, i beregningsgrundlaget.
Som skatteprocent anvendes satsen for  

 almindelig indkomstskat efter personskattelovens § 6 og satserne for de  

 kommunale og amtskommunale indkomstskatter, der er gældende for den  

 pågældende i det indkomstår, som boligydelsen vedrører, og 2) indtægt ved udlejning af en del af ejendommen.
§ 18. Boligministeren kan fastsætte regler 1) om opgørelse af boligudgiften for en pensionist, der bor i en af  

 boligerne i et to- eller flerfamilieshus, som pensionisten ejer, eller hvori  

 han har anpart, 2) om opgørelse af boligudgiften for en pensionist, der bor i et stuehus  

 til en landbrugsejendom, som pensionisten ejer, og for en pensionist, hvis  

 bolig i øvrigt anvendes til erhvervsformål, og 3) om ret til boligydelse for en pensionist, der bor i enfamilieshus eller  

 to- eller flerfamilieshus, som ejes af et aktieselskab, anpartsselskab eller  

 lignende, hvori pensionisten ejer aktier, anparter eller lignende.
 § 19. Renter på lån i henhold til denne lov og lov om lån til  

 betaling af ejendomsskatter og om ændring af ligningsloven kan ikke medregnes  

 ved opgørelse af boligudgiften.
 § 20. Reglerne i §§ 12-15 gælder også for ejere.
Kapitel 4 Beregning af boligstøtte § 21. Ved boligydelse beregnes et grænsebeløb, der udgør 10 pct.  

 af husstandsindkomsten, jf. § 8, op til en indkomstgrænse på 124.400 kr., jf.  

 § 72, stk. 1, nr. 8, og 20 pct. af husstandsindkomsten over denne grænse.  

 Grænsebeløbet kan dog ikke være mindre end 4.400 kr., jf. § 72, stk. 1, nr.  

 9.
 Stk. 2. Boligydelsen beregnes som forskellen mellem 90 pct. af den  

 årlige boligudgift og grænsebeløbet.
 § 22. Ved boligsikring beregnes et grænsebeløb, der udgør 15 pct.  

 af husstandsindkomsten op til en indkomstgrænse på 124.400 kr., jf. § 72,  

 stk. 1, nr. 8, og 25 pct. af husstandsindkomsten over denne grænse.  

 Grænsebeløbet kan dog ikke være mindre end 7.000 kr., jf. § 72, stk. 1, nr.  

 9.
 Stk. 2. Boligsikringen beregnes som 75 pct. af forskellen mellem  

 den årlige boligudgift og grænsebeløbet.
 Stk. 3. For husstande uden børn kan boligsikringen ikke overstige  

 15 pct. af boligudgiften.
§ 23. Den årlige boligstøtte kan ikke være større end 24.204 kr.,  

 jf. § 72, stk. 1, nr. 11. Hvis der i husstanden er 4 eller flere børn,  

 forhøjes maksimumsbeløbet dog med 25 pct.
Hvis boligen er egnet for og bebos  

 af stærkt bevægelseshæmmede, forhøjes det i 1. pkt. nævnte maksimumsbeløb med  

 50 pct.
Stk. 2. Den i stk. 1 nævnte grænse finder ikke anvendelse, hvor  

 kommunalbestyrelsen anviser en ældrebolig, jf. lov om boliger for ældre og  

 personer med handicap, til en person, der er berettiget til boligydelse.
Det  

 samme gælder, hvis en ældreegnet bolig i almennyttigt boligbyggeri i medfør  

 af § 14, stk. 2 og 3, i lov om boligbyggeri stilles til rådighed for en  

 person som nævnt i 1. pkt.
Stk. 3. Den i stk. 1 nævnte grænse kan fraviges, når der i  

 konkrete tilfælde efter kommunalbestyrelsens skøn foreligger særlige  

 omstændigheder, der kan begrunde en højere boligstøtte.
Kommunalbestyrelsens  

 afgørelse efter 1. pkt. kan ikke påklages til anden administrativ myndighed.
 § 24. Boligstøtten beregnes til et årligt kronebeløb, der er  

 deleligt med 12.
Kapitel 5 Sanerings-, byfornyelses- og forbedringsboligsikring § 25. En lejer, som på grundlag af en godkendt saneringsplan, en  

 beslutning efter lov om byfornyelse og boligforbedring eller efter lov om  

 boligtilsyn har ret til og får anvist en erstatningsbolig, kan kræve  

 boligsikring svarende til forskellen mellem hidtidig leje og den til enhver  

 tid gældende leje i den overtagne lejlighed.
 Stk. 2. Såfremt den anviste erstatningsbolig er en lejlighed med  

 flere værelser end den hidtidige, og såfremt lejlighedens værelsesantal  

 samtidig overstiger antallet af personer i husstanden med mere end eet,  

 nedsættes lejen med et fradrag for de overskydende værelser efter antallet af  

 værelser.
 Stk. 3. Antallet af værelser opgøres på følgende måde:
1) Boliger på til og med 60 m2 bruttoetageareal anses for højst at have 2  

 værelser, 2) boliger på 61 til og med 75 m2 bruttoetageareal anses for højst at have  

 3 værelser, og 3) boliger på 76 til og med 90 m2 bruttoetageareal anses for højst at have  

 4 værelser.
 Stk. 4. De i stk. 3 nævnte arealgrænser forøges med 15 m2, såfremt  

 nogen af husstandsmedlemmerne er stærkt bevægelseshæmmede og boligen er egnet  

 herfor.
 Stk. 5. Stk. 3 og 4 finder ikke anvendelse, hvis et eller flere af  

 boligens værelser fremlejes eller anvendes til erhvervsformål.
 Stk. 6. Har en lejer, der har krav på at få anvist en  

 erstatningsbolig på grund af omstændigheder som anført i stk. 1, selv skaffet  

 sig anden bolig, skal kommunalbestyrelsen yde boligsikring efter stk. 1,  

 såfremt lejligheden skønnes passende efter boligtagerens økonomi og  

 familieforhold og kommunalbestyrelsen finder det rimeligt.
 Stk. 7. En lejer, hvis lejlighed forbedres i henhold til en  

 godkendt saneringsplan eller efter en beslutning i medfør af lov om  

 byfornyelse og boligforbedring, har ret til boligsikring efter reglerne i  

 stk. 1.
Stk. 8. Boligsikring efter stk. 1 nedsættes hvert år med 10 pct.  

 af forskellen mellem lejen i den lejlighed, lejeren beboede, indtil der blev  

 anvist erstatningsbolig eller forbedringsforhøjelsen trådte i kraft, og den  

 til enhver tid gældende leje, såfremt lejen på genhusningstidspunktet  

 overstiger 1/4 af lejerens husstandsindkomst, jf. § 8. I andre tilfælde  

 nedsættes boligsikringen med 20 pct. pr. år.
Lejeren kan ikke længere kræve  

 boligsikring efter stk. 1, når tilsvarende eller større boligstøtte kan opnås  

 efter kapitel 4.
 Stk. 9. Udgiften til leje kan ikke ved boligsikring efter stk. 1  

 nedbringes til mindre end den hidtidige leje efter fradrag af boligstøtte og  

 ikke til mindre end 7.000 kr., jf. § 72, stk. 1, nr. 12.
 Stk. 10. §§ 10, 11, 14, 15, 23 og 24 finder tilsvarende  

 anvendelse.
 § 26. Såfremt en lejer den 1. januar 1987 eller senere bliver  

 berettiget til boligsikring efter § 25 og senere på ny bliver berettiget til  

 boligsikring efter § 25, stk. 1, 6 eller 7, eller § 27, nedsættes  

 boligsikringen efter stk. 2.
Stk. 2. Den hidtidige boligsikring nedsættes efter § 25, stk. 8,  

 idet nedsættelsen dog sker på grundlag af forskellen mellem lejen i måneden  

 før det tidspunkt, hvor lejeren bliver berettiget til en ny boligsikring  

 efter § 25 eller § 27, og lejen i den lejlighed, lejeren beboede, indtil der  

 blev anvist erstatningsbolig, indtil lejeren selv skaffede sig anden bolig,  

 eller indtil forbedringsforhøjelsen trådte i kraft.
Den seneste boligsikring  

 nedsættes efter § 25, stk. 8, hvis den er ydet efter § 25, og efter § 27,  

 stk. 3 og 4, hvis den er ydet efter henholdsvis § 27, stk. 1 og 2.
 § 27. En andelshaver i en privat andelsboligforening, hvis  

 lejlighed forbedres i henhold til en godkendt saneringsplan eller efter en  

 beslutning i medfør af lov om byfornyelse og boligforbedring, har ret til  

 boligstøtte svarende til 75 pct. af den stigning i boligudgiften, der skyldes  

 andelshaverens udgifter til finansiering af forbedringsarbejderne.  

 Boligstøtten kan tidligst ydes fra det tidspunkt, hvor samtlige  

 forbedringsarbejder er fuldført.
Stk. 2. Boligstøtte til dækning af 75 pct. af forskellen mellem  

 den hidtidige og den nuværende boligudgift ydes endvidere til 1) lejere af beboelseslejligheder, ejere og andelshavere, som efter § 38 i  

 lov om byfornyelse og boligforbedring anvises en lejlighed i en  

 udlejningsejendom eller en andelslejlighed i en privat andelsboligforening,  

 hvortil der ikke kan ydes støtte efter § 25 i denne lov, 2) lejere af beboelseslejligheder, ejere og andelshavere, der i medfør af  

 § 14, stk. 2 og 3, i lov om byfornyelse og boligforbedring eller § 20 a, stk.  

 1 og 2, i lov om sanering udnytter fortrinsretten til medlemskab af en  

 andelsboligforening, og 3) lejere, der hidtil har været berettiget til boligstøtte til lejligheden  

 efter § 25, og som bliver andelshavere ved andelsboligforeningens overtagelse  

 af ejendommen, eller som senere bliver andelshavere.
 Stk. 3. Boligstøtte efter stk. 1 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af den stigning i  

 boligafgiften, der skyldes andelshavernes udgifter til finansiering af de i  

 stk. 1 nævnte arbejder, og bortfalder derefter.
Stk. 4. Boligstøtte efter stk. 2 nedsættes fra 2. til 5. år til  

 henholdsvis 60 pct., 45 pct., 30 pct. og 15 pct. af forskellen mellem den  

 hidtidige boligudgift på tidspunktet for overtagelsen af erstatningsboligen  

 og den til enhver tid gældende boligudgift og bortfalder derefter.
Såfremt  

 husstande, der er omfattet af stk. 2, nr. 2 og 3, har ret til støtte efter §  

 25 i denne lov eller tilskud efter stk. 2 til anden lejlighed, før  

 fortrinsretten udnyttes eller ejendommen overtages på andelsbasis, beregnes  

 tilskuddet efter 1. pkt., som om husstanden i denne periode havde modtaget  

 tilskud til den lejlighed, som overtages på andelsbasis.
 Stk. 5. §§ 10, 11, 14, 15, 23, 24 og § 25, stk. 8, 3. pkt., og  

 stk. 9, finder tilsvarende anvendelse.
 Stk. 6. Såfremt en boligtager, som er berettiget til boligstøtte  

 efter stk. 2, senere på ny bliver berettiget til boligstøtte efter § 25 eller  

 § 27, nedsættes boligstøtten efter stk. 7.
 Stk. 7. Den hidtidige boligstøtte nedsættes efter stk. 4, idet  

 nedsættelsen dog sker på grundlag af forskellen mellem boligudgiften i  

 måneden før det tidspunkt, hvor lejeren bliver berettiget til en ny  

 boligstøtte efter § 25 eller § 27, og boligudgiften i den lejlighed, lejeren  

 beboede, indtil der blev anvist erstatningsbolig, indtil fortrinsretten til  

 medlemskab af en andelsboligforening blev udnyttet, eller indtil ejendommen  

 blev overtaget på andelsbasis.
 Stk. 8. Boligministeren kan fastsætte bestemmelser om beregning af  

 boligstøtte efter denne bestemmelse, herunder regler om beregning af  

 boligudgiften.
 § 28. Byfornyelsesboligsikring beregnes på grundlag af den leje,  

 som lejeren er pligtig at betale fra lejeforhøjelsens ikrafttræden efter § 60  

 a i lov om byfornyelse og boligforbedring til kommunalbestyrelsens eller  

 byfornyelsesnævnets endelige godkendelse af lejen.
 Stk. 2. Kommunalbestyrelsen kan, når den endelige godkendelse af  

 lejen foreligger, kræve for meget udbetalt boligstøtte tilbagebetalt.
 § 29. Reglerne i stk. 2-8 finder anvendelse på ansøgere, der ved  

 udgangen af 1992 oppebærer boligstøtte efter § 25 i lov om individuel  

 boligstøtte, jf. lovbekendtgørelse nr. 467 af 1. august 1988, medmindre  

 ansøgeren har mistet retten hertil efter udgangen af 1992.
Stk. 2. En lejer, hvis årlige leje inden for de sidste tre år som  

 følge af forbedring, jf. lejelovens kapitel X, i samme lejlighed er blevet  

 forhøjet med mere end 30 kr. pr. m2 bruttoetageareal, kan, såfremt der  

 ansøges herom inden 3 år efter sidste forhøjelses ikrafttræden, i stedet for  

 boligstøtte efter kapitel 4 kræve boligsikring svarende til halvdelen af  

 forskellen mellem hidtidig leje efter fradrag af boligstøtte og lejen efter  

 forbedringen.
Lejeren skal dog selv betale mindst 30 kr. pr. m2  

 bruttoetageareal af forhøjelsen.
Stk. 3. Boligsikringen nedsættes hvert år med 10 pct. af den  

 boligsikring efter stk. 2, som boligsikringsmodtageren er berettiget til på  

 ikrafttrædelsestidspunktet for lejeforhøjelsen, såfremt lejen på dette  

 tidspunkt overstiger 1/4 af lejerens husstandsindkomst, jf. § 8. I andre  

 tilfælde nedsættes boligsikringen med 20 pct. pr. år.
Nedsættelsestidspunktet  

 beregnes i forhold til ikrafttrædelsestidspunktet for den første  

 lejeforhøjelse, som berettiger til forbedringsboligsikring. §§ 14, 23, 24 og  

 § 25, stk. 9, finder tilsvarende anvendelse.
Stk. 4. Lejeforhøjelser for forbedringer, der gennemføres inden  

 for en periode på 3 år fra den i stk. 3 nævnte første lejeforhøjelse, indgår  

 i beregning af boligsikring.
Boligsikring beregnes efter stk. 2 og nedsættes  

 efter stk. 3.
 Stk. 5. Lejeforhøjelser for forbedringer, som gennemføres mindst 3  

 år efter opnåelse af forbedringsboligsikringen efter stk. 2-4, men inden  

 boligsikringens bortfald, kan medføre ret til forbedringsboligsikring efter  

 stk. 4.
 Stk. 6. Kan en lejeforhøjelse som nævnt i stk. 5 give ret til  

 boligsikring efter stk. 2, kan boligsikringen nedsættes efter reglen i stk.  

 3, såfremt den hidtidige forbedringsboligsikring bortfalder.
 Stk. 7. Ved lejeforhøjelse for forbedringer, der pålægges for en  

 periode af indtil 5 år, kan der ikke ydes forbedringsboligsikring.
 Stk. 8. §§ 10, 11, 14, 15, 23, 24 og § 25, stk. 8, 3. pkt., og  

 stk. 9, finder tilsvarende anvendelse.
Kapitel 6 Tilskud eller lån § 30. Den beregnede boligsikring udbetales som tilskud.
 § 31. Den beregnede boligydelse for lejere udbetales som tilskud.
 Stk. 2. Den beregnede boligydelse for ejere udbetales som 20 pct.  

 tilskud og 80 pct. lån.
§ 32. Den beregnede boligydelse udbetales med halvdelen som  

 tilskud og halvdelen som lån til 1) en pensionist, der er andelshaver i en privat andelsboligforening, 2) en pensionist, der bor i en af boligerne i et hus med mere end to  

 lejligheder, som pensionisten ejer, eller hvori han har en anpart, 3) en pensionist, der bor i et stuehus til en landbrugsejendom, som  

 pensionisten ejer, og til 4) en pensionist, der bor i enfamilieshus eller to- eller flerfamilieshus,  

 som ejes af et aktieselskab, anpartsselskab eller lignende, hvori  

 pensionisten ejer aktier, anparter eller lignende.
 Stk. 2. Bestemmelsen i stk. 1, nr. 4, omfatter ikke pensionister,  

 der bor til leje i ejendomme, som ejes af almennyttige boligselskaber, jf.  

 kapitel 2 i lov om boligbyggeri.
 § 33. Der kan ikke udbetales boligsikring og boligydelse i form af  

 tilskud, hvis det beregnede tilskudsbeløb er mindre end 816 kr., jf. § 72,  

 stk. 1, nr. 13.
 § 34. Der kan ikke udbetales boligydelse i form af lån, hvis det  

 beregnede lånebeløb er mindre end 1.440 kr., jf. § 72, stk. 1, nr. 14.
Kapitel 7 Særregler om boligydelse i form af lån § 35. Boligydelse i form af lån forrentes med en årlig rente, der  

 ligger 11/2 pct. under Nationalbankens diskonto den 1. oktober det foregående  

 år.
Renten tilskrives hver måned, og det samlede lånebeløbs størrelse og den  

 tilskrevne rente meddeles pensionisten hvert år i løbet af januar måned.
 § 36. Som betingelse for udbetaling af lån tinglyses på ejendommen  

 et skadesløsbrev eller et ejerpantebrev med oprykkende prioritet til  

 sikkerhed for tilbagebetaling af lånebeløbet med påløbne renter.
 Stk. 2. Det er en betingelse for udbetaling af lån, at samtlige  

 ansøgere underskriver en gældserklæring vedrørende lånet.
 § 37. Såfremt pensionisten ikke har afviklet forfalden gæld  

 vedrørende et tidligere modtaget boligydelseslån, kan kommunalbestyrelsen  

 afslå at udbetale den del af den beregnede boligydelse, der kan ydes som lån.
 § 38. Kommunalbestyrelsen skal tillade, at et skadesløsbrev eller  

 et ejerpantebrev, der er tinglyst på ejendommen i medfør af § 36, rykker  

 tilbage for et lån, som senere ydes efter reglerne i realkreditloven, såfremt  

 skadesløsbrevet eller ejerpantebrevet efter rykning har sikkerhed inden for  

 den senest ansatte ejendomsværdi med et tillæg på 30 pct.
 § 39. Lånebeløbet med påløbne renter forfalder ved ejerskifte, ved  

 overdragelse af andelsbeviset, eller såfremt pensionisten udtræder af  

 husstanden.
 Stk. 2. Lånebeløbet med påløbne renter forfalder dog først ved  

 ejerskifte eller overdragelse af andelsbeviset, såfremt pensionisten dør og  

 ejendommen eller andelsbeviset ejes af en ægtefælle eller et husstandsmedlem.  

 Det samme gælder, såfremt pensionisten optages på et plejehjem, institution  

 til personer med vidtgående fysiske eller psykiske handicap eller psykiatrisk  

 institution og ejendommen eller andelsbeviset ejes af en ægtefælle eller et  

 husstandsmedlem.
Stk. 3. Stk. 1 finder ikke anvendelse, 1) såfremt pensionisten er andelshaver og lånebeløbet umiddelbart  

 overføres til en ny andelsbolig eller ejerbolig, 2) såfremt pensionisten er ejer og lånebeløbet umiddelbart overføres til  

 en ny andelsbolig eller ejerbolig og pensionisten samtidig indbetaler 15 pct.  

 af lånebeløbet med påløbne renter til kommunen, 3) såfremt ejendommen eller andelsbeviset overtages af en efterlevende  

 ægtefælle, herunder til hensidden i uskiftet bo, eller af et efterlevende  

 husstandsmedlem, eller 4) såfremt ejendommen eller andelsbeviset i forbindelse med pensionistens  

 optagelse på plejehjem, institution til personer med vidtgående fysiske eller  

 psykiske handicap eller en psykiatrisk institution overtages af pensionistens  

 ægtefælle eller af et husstandsmedlem.
 Stk. 4. Det er en betingelse for anvendelse af bestemmelsen om et  

 husstandsmedlem i stk. 2 og stk. 3, at husstandsfællesskabet har bestået i de  

 sidste fem år.
 Stk. 5. Det er en betingelse for overtagelse af lån, jf. stk. 2 og  

 stk. 3, nr. 3 og 4, at ægtefællen eller husstandsmedlemmet underskriver en  

 gældsovertagelseserklæring.
Kapitel 8 Ansøgning og udbetaling § 40. Ansøgning om boligstøtte indgives til kommunalbestyrelsen.  

 Boligstøtte ydes med virkning fra begyndelsen af den måned, der følger  

 nærmest efter ansøgningens indgivelse.
 Stk. 2. Når boligstøtte søges i forbindelse med indflytning i en  

 bolig, kan kommunalbestyrelsen, uanset om ansøgeren hidtil har modtaget  

 støtte til en anden bolig, lade boligstøtten udbetale med virkning fra  

 indflytningsdagen, når denne ikke ligger mere end 1 måned fra ansøgningens  

 indgivelse.
Stk. 3. En boligstøttemodtager, som er berettiget til lån efter §  

 31, stk. 2, og § 32, kan søge om hel eller delvis udbetaling af det beregnede  

 lån.
Ansøgning kan ud over de i stk. 1 nævnte tilfælde kun ske med virkning  

 fra den 1. januar i det følgende år.
 § 41. Kommunalbestyrelsen kan bestemme, at ansøgning om  

 boligstøtte skal fremsættes på en særlig blanket.
 Stk. 2. Ansøgeren er forpligtet til at fremkomme med enhver  

 oplysning, herunder at fremlægge dokumenter, der har betydning for  

 beregningen af boligstøtte.
 Stk. 3. Kommunalbestyrelsen kan afkræve ejere af ejendomme med  

 lejligheder, hvortil der søges boligstøtte, alle nødvendige oplysninger til  

 brug ved behandling af spørgsmål om ydelse af boligstøtte og lade sådanne  

 ejendomme besigtige efter aftale med ansøgeren.
 § 42. Boligstøtte beregnes og udbetales af kommunalbestyrelsen.
Stk. 2. Boligstøtte udbetales månedsvis forud.
Boligministeren kan  

 fastsætte regler om udbetaling af boligstøtte.
Kommunalbestyrelsens afgørelse  

 efter regler, som er fastsat af boligministeren i medfør af 2. pkt., kan ikke  

 påklages til anden administrativ myndighed.
Stk. 3. Ved flytning bortfalder boligstøtte fra fraflytningsdagen.  

 Ved en enlig boligtagers død bortfalder boligstøtten ved udgangen af den  

 måned, hvori dødsfaldet er sket.
Ved fremleje, fremlån eller benyttelse til  

 erhverv af en del af lejligheden bortfalder eller nedsættes boligstøtten med  

 virkning fra den 1. i måneden efter det tidspunkt, hvor fremlejeforholdet,  

 fremlånet eller benyttelsen til erhverv tager sin begyndelse, idet § 46, stk.  

 2, finder tilsvarende anvendelse.
 Stk. 4. En boligtager kan ikke med henvisning til manglende eller  

 forsinket udbetaling af boligstøtte unddrage sig følgerne af for sen betaling  

 af husleje, ejendomsskat eller gæld sikret ved pant i fast ejendom.
Kapitel 9 Omberegning og efterregulering Omberegning i løbet af året § 43. Boligstøtten reguleres hver 1. januar efter de ændringer i  

 beregningsgrundlaget, der er sket siden den sidst foretagne beregning, jf.  

 dog §§ 44 og 46.
Stk. 2. Kommunalbestyrelsen kan kræve, at ansøgerne hvert år giver  

 indberetning om deres husleje, husstand og husstandsindkomst.
Såfremt  

 støttemodtageren ikke efter anmodning indgiver en sådan indberetning, kan  

 kommunen lade boligstøtten bortfalde med virkning fra den 1. januar.
 Stk. 3. Ansøgerne skal oplyse kommunalbestyrelsen om alle forhold,  

 der kan medføre nedsættelse eller bortfald af boligstøtten.
§ 44. Såfremt der i løbet af året sker en nedgang i den  

 husstandsindkomst, der er lagt til grund ved boligstøtteberegningen, og denne  

 indebærer, at husstandsindkomsten vil falde med mindst 10.000 kr. på årsbasis  

 for den resterende del af året, vil boligstøtten kunne omberegnes, når  

 ændringen er indtrådt.
Omberegning kan dog tidligst ske med virkning fra  

 begyndelsen af den måned, der følger nærmest efter ansøgerens meddelelse om  

 ændringen til kommunalbestyrelsen.
Det samme gælder, såfremt der i løbet af  

 året sker en forøgelse af antallet af børn i husstanden, såfremt fremleje,  

 fremlån, udlejning eller benyttelse til erhverv af en del af lejligheden  

 ophører, eller såfremt der sker en forhøjelse af lejen.
Stk. 2. Vedrører ændringen en lejeforhøjelse, kan omberegning ske  

 på grundlag af oplysning herom fra udlejer.
Kommunalbestyrelsen skal samtidig  

 oplyse ansøgeren eller boligstøttemodtageren om baggrunden for omberegningen.
 Stk. 3. Kommunalbestyrelsen skal oplyse ansøgeren om adgangen til  

 at få boligstøtten omberegnet i løbet af året.
 § 45. Boligstøtten skal ændres med virkning fra det tidspunkt,  

 hvor en lejeforhøjelse efter lejelovens §§ 50 og 51 får virkning, når  

 lejeforhøjelsen skal erlægges som et engangsbeløb og lejeren giver meddelelse  

 om ændringen, inden lejeforhøjelsen skal betales.
§ 46. Såfremt den husstandsindkomst, der ligger til grund for  

 boligstøtteberegningen, er opgjort efter § 8, stk. 1-6, og der i løbet af  

 året sker en forhøjelse af den samlede forventede husstandsindkomst for året  

 på mindst 20.000 kr. i forhold til det benyttede indkomstgrundlag, skal  

 boligstøtten omberegnes med virkning fra begyndelsen af den måned, der følger  

 nærmest efter ændringens indtræden.
Husstandsindkomsten skal ved  

 omberegningen fastsættes på grundlag af de aktuelle indkomstforhold på  

 omregningstidspunktet opreguleret til årsbasis.
Det samme gælder, såfremt en  

 husstandsindkomst er opgjort efter § 8, stk. 7, og der i løbet af året sker  

 indkomststigning på mindst 10.000 kr. i forhold hertil, såfremt der i løbet  

 af året sker en mindskelse af antallet af børn i husstanden, såfremt  

 fremleje, fremlån, udlejning eller benyttelse til erhverv af en del af  

 lejligheden påbegyndes, eller såfremt der sker en nedsættelse af lejen.
 Stk. 2. Indtræder ændringen med virkning fra den 1. i en måned,  

 anses ændringen for at være sket i den foregående måned.
Efterregulering § 47. Overstiger den faktiske husstandsindkomst den efter § 8,  

 stk. 1-6, beregnede husstandsindkomst med mindst 20.000 kr., skal ansøgeren  

 eller hans dødsbo tilbagebetale den for meget modtagne boligstøtte.
 Stk. 2. Overstiger den faktiske husstandsindkomst den efter § 8,  

 stk. 7, opgjorte indkomst med mindst 10.000 kr., skal ansøgeren eller hans  

 dødsbo tilbagebetale den for meget modtagne boligstøtte.
 Stk. 3. Stk. 1 og 2 finder ikke anvendelse, såfremt ansøgeren  

 godtgør at have givet kommunalbestyrelsen meddelelse om indkomstændringer ud  

 over de i stk. 1 og 2 nævnte grænser.
Stk. 4. Såfremt støttemodtageren i løbet af året ikke har givet  

 meddelelse om indkomststigninger, anses disse som vedrørende hele året.
For  

 støttemodtagere, der kun har modtaget boligstøtte i en del af året, skal der  

 foretages en periodemæssig opdeling, såfremt støttemodtageren klart kan  

 dokumentere, at en del af indkomsten alene vedrører den del af året, hvor  

 boligstøtte ikke er ydet.
Stk. 5. Såfremt støttemodtageren i løbet af året har givet  

 meddelelse om en indkomstnedgang, der i henhold til § 44 har givet anledning  

 til omberegning, eller givet meddelelse om en indkomststigning i henhold til  

 § 46, foretages der ved opgørelsen af tilbagebetalingens størrelse en  

 periodemæssig opdeling af året.
Meddelte indkomststigninger indgår alene i  

 husstandsindkomsten med virkning fra den 1. i måneden efter ændringens  

 indtræden, medens ikkemeddelte indkomststigninger anses som vedrørende hele  

 året.
Stk. 4, 2. pkt., finder tilsvarende anvendelse.
 Stk. 6. Har ansøgeren om andre forhold end nævnt i stk. 1 og 2  

 undladt at give meddelelse som omhandlet i § 43, stk. 3, eller mod bedre  

 vidende uberettiget oppebåret boligstøtte, skal han eller hans dødsbo  

 tilbagebetale det beløb, der er oppebåret med urette.
 Stk. 7. Kommunalbestyrelsen skal skriftligt gøre ansøgeren bekendt  

 med disse regler og med, at tilsidesættelse heraf tillige kan medføre  

 strafansvar.
 § 48. I tilfælde, hvor boligudgiften nedsættes med tilbagevirkende  

 kraft, skal ansøgeren eller hans dødsbo tilbagebetale den for meget modtagne  

 boligstøtte med virkning fra nedsættelsens ikrafttræden, uanset at ansøgeren  

 ikke har tilsidesat sin oplysningspligt eller oppebåret boligstøtte mod bedre  

 vidende.
 Stk. 2. Tilbagebetalingskravet kan ikke overstige det beløb, som  

 ansøgeren har krav på at modtage som for meget betalt boligudgift.
§ 49. Krav på tilbagebetaling af boligstøtte kan modregnes i  

 fremtidig boligsikring eller boligydelse.
Der kan ligeledes ske modregning i  

 retten til udbetaling af overskydende skat med godtgørelse og renter samt i  

 tilbagebetaling efter kildeskattelovens § 55.
 Stk. 2. Krav på tilbagebetaling af boligstøtte kan inddrives efter  

 reglerne for inddrivelse af personlige skatter.
Stk. 3. Krav på boligstøtte kan ikke gøres til genstand for  

 arrest, eksekution eller anden retsforfølgning.
Aftaler om sådanne krav er  

 ugyldige.
 § 50. For pensionister gælder, at krav på for meget udbetalt  

 pension kan modregnes i boligstøtten.
 Stk. 2. Krav på tilbagebetaling af sygedagpenge og bistandshjælp  

 kan modregnes i den boligstøtte, som vedrører perioden mellem det tidspunkt,  

 hvor ansøgning indgives, og det tidspunkt, hvor pensionisten tilkendes  

 pension.
 Stk. 3. Krav på betaling af ejendomsskatter vedrørende den  

 ejendom, som pensionisten bebor, kan modregnes i boligstøtten.
 § 51. Kommunalbestyrelsen kan afskrive tilbagebetalingskravet, når  

 kommunalbestyrelsen skønner, at der inden for en rimelig årrække efter  

 kravets fremsættelse ikke er økonomisk mulighed for at gennemføre kravet.  

 Kommunalbestyrelsens afgørelse efter 1. pkt. kan ikke påklages til anden  

 administrativ myndighed.
 § 52. En pensionist, der under ophold på institution eller under  

 strafafsoning får inddraget sin pension efter pensionslovens regler herom,  

 mister retten til boligydelse fra det tidspunkt, hvor pensionen inddrages.
 Stk. 2. Udbetales der, efter at pensionen er inddraget, efter  

 pensionsloven et beløb til dækning af husleje, bevarer pensionisten retten  

 til boligydelse.
 § 53. Er en pensionist optaget på plejehjem efter lov om social  

 bistand, bortfalder boligydelsen fra udgangen af måneden, der følger efter  

 den måned, hvor pensionisten får ophold på plejehjemmet.
 Stk. 2. Er betalingen for plejehjemsopholdet nedsat efter § 85,  

 stk. 1, 2. pkt., i lov om social bistand, bevares retten til boligydelse.
Kapitel 10 Støtte til betaling af beboerindskud § 54. Efter bestemmelserne i §§ 55-57 ydes efter begæring lån til  

 boligtagers betaling af beboerindskud i almennyttigt byggeri, jf. kapitel 2 i  

 lov om boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kap. 12, eller tidligere boligbyggerilove, jf.  

 senest lovbekendtgørelse nr. 483 af 16. august 1973, kap. 6. Det er en  

 betingelse, at lejligheden eller enkeltværelset første gang er ibrugtaget den  

 1. april 1964 eller senere, eller at boligtageren har måttet fraflytte  

 hidtidig lejlighed som følge af en sanering eller en beslutning i henhold til  

 lov om byfornyelse og boligforbedring.
 Stk. 2. Stk. 1, 1. pkt., finder tilsvarende anvendelse på  

 ældreboliger, der er indrettet i henhold til lov om boliger for ældre og  

 personer med handicap.
Stk. 3. Stk. 1, 1. pkt., finder endvidere tilsvarende anvendelse, 1) når en beboer på plejehjem eller i beskyttet bolig, der ombygges til  

 ældrebolig, genhuses i ældreboliger eller ældreegnede almennyttige boliger,  

 eller 2) når en lejer i en udlejningsejendom, der ombygges til ældrebolig, i  

 forvejen bebor den ombyggede lejlighed.
 § 55. Det påhviler kommunalbestyrelsen at yde lån efter §§ 56 og  

 57.
Stk. 2. Lån kan dog ikke ydes, 1) hvis lånsøgeren efter kommunalbestyrelsens samlede vurdering af hans  

 økonomiske og personlige forhold ikke har behov for lånet, 2) hvis der foreligger sådanne omstændigheder, at kommunalbestyrelsen  

 kunne afslå at yde boligstøtte, jf. § 15, eller 3) hvis lånsøgeren ikke har afviklet gæld på tidligere beboerindskudslån.
 § 56. Lån til betaling af beboerindskud i lejligheder ydes til  

 boligtagere, hvis husstandsindkomst, jf. § 8, ved indflytning ikke overstiger  

 et beløb svarende til den samlede pension, som tilkommer et  

 folkepensionistægtepar som grundbeløb og tillæg til pensionen i medfør af §  

 49, stk. 1, nr. 1 og 3, i lov om social pension med tillæg af 5 pct.
 Stk. 2. Lån til betaling af beboerindskud i enkeltværelser ydes  

 til boligtagere, hvis husstandsindkomst, jf. § 8, ved indflytningen ikke  

 overstiger et beløb svarende til den pension, som tilkommer en enlig  

 pensionist i medfør af § 49, stk. 1, nr. 1 og 3, i lov om social pension med  

 tillæg af 5 pct.
 Stk. 3. Lån til betaling af beboerindskud i de i § 54, stk. 3,  

 nævnte tilfælde ydes uanset boligtagerens husstandsindkomst. § 55, stk. 2,  

 gælder ikke for sådanne lån.
§ 57. Lån efter reglerne i § 56, stk. 2, ydes til 3 eller flere  

 unge som nævnt i lov om boligbyggeri, § 68, stk. 1, der i fællesskab lejer en  

 lejlighed med 3 eller flere beboelsesrum.
Lån ydes til betaling af den  

 enkelte lejers forholdsmæssige del af beboerindskuddet.
§ 58. Lån i medfør af § 56, stk. 1, er rente- og afdragsfri i 5  

 år.
Herefter tilbagebetales lånet i løbet af 10 år og forrentes med 4,5 pct.  

 af den til enhver tid værende restgæld.
Stk. 2. Lån i medfør af §§ 56, stk. 2, og 57 er rente- og  

 afdragsfri i 5 år.
Herefter tilbagebetales lånet i løbet af højst 5 år og  

 forrentes med 4,5 pct. af den til enhver tid værende restgæld.
 Stk. 3. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen bevilge rente~ og  

 afdragsfrihed ud over det i stk. 1 og stk. 2 fastsatte tidsrum.
 Stk. 4. Såfremt husstandsindkomstens størrelse eller væsentligt  

 ændrede forhold i øvrigt måtte tale derfor, kan kommunalbestyrelsen forlange,  

 at rente- og afdragsfriheden for lån ydet i henhold til dette kapitel  

 ophører, eller at lånet afdrages over et af kommunalbestyrelsen fastsat  

 kortere åremål eller eventuelt indfries med 12 måneders varsel.
 Stk. 5. Når låntagerens husstandsindkomst og økonomiske forhold i  

 særlig grad taler derfor, kan kommunalbestyrelsen lade rente- og  

 afdragsfriheden genindtræde, uanset om tilbagebetaling er påbegyndt.
 Stk. 6. Lån i medfør af § 56, stk. 3, er rente- og afdragsfri.
 § 59. Til boligtagere, der ikke er omfattet af bestemmelserne i §§  

 55-57, kan kommunalbestyrelsen yde lån eller garantere for lån til betaling  

 af beboerindskud i almennyttigt byggeri, jf. kapitel 2 i lov om boligbyggeri.  

 Det samme gælder i ejendomme, der tilhører almennyttige institutioner,  

 såfremt der til ejendommens opførelse er bevilget statsstøtte i medfør af  

 kapitel 12 i lov om boligbyggeri eller tidligere boligbyggerilove, jf. senest  

 lovbekendtgørelse nr. 483 af 16. august 1973, kapitel 6.
 Stk. 2. Stk. 1 finder tilsvarende anvendelse på ældreboliger, der  

 er indrettet i henhold til lov om boliger for ældre og personer med handicap.
 § 60. For husstande, der skal rømme beboelseslejligheden efter §  

 36 i lov om byfornyelse og boligforbedring, kan kommunalbestyrelsen i den  

 hidtidige opholdskommune yde lån eller garantere for lån til betaling af  

 forudbetalt leje, depositum eller boligandel i private andelsboligforeninger,  

 såfremt husstanden skønnes at have behov derfor for at kunne opnå en efter  

 sine forhold passende bolig.
 Stk. 2. Bestemmelsen i stk. 1 finder tilsvarende anvendelse på  

 husstande, der efter § 38, stk. 4, i lov om byfornyelse og boligforbedring  

 får anvist en erstatningsbolig.
Stk. 3. Lånet efter stk. 1 og 2 kan ikke ydes til 1) husstande, der får godtgørelse efter § 40 i lov om byfornyelse og  

 boligforbedring, 2) ejere eller 3) lejere, der har indgået en tidsbestemt lejeaftale, og som ikke efter §  

 36 i lov om byfornyelse og boligforbedring opsiges til fraflytning inden  

 udløbet af den aftalte lejetid.
 Stk. 4. § 61, stk. 2 og 4, finder tilsvarende anvendelse.
Stk. 5. Ved lejeaftalens ophør eller ved overdragelse af  

 andelsbeviset forfalder lånet med påløbne renter.
Udlejeren indbetaler  

 låntagerens tilgodehavende til långiveren, som herefter afregner med  

 låntageren.
 § 61. Lån i medfør af dette kapitel udbetales til boligselskabet.
 Stk. 2. Når kommunalbestyrelsen har ydet lån eller garanteret for  

 lån til betaling af beboerindskud, kan indskuddet kun overdrages, pantsættes  

 eller gøres til genstand for retsforfølgning med respekt af långivers  

 tilgodehavender ifølge lånedokumentet.
 Stk. 3. Ved lejemålets ophør forfalder lånet med påløbne renter,  

 og efter at boligselskabet har modtaget boligindskud fra en ny boligtager,  

 indbetaler boligselskabet låntagerens tilgodehavende hos selskabet til  

 långiveren, som herefter afregner lånet med låntageren.
Stk. 4. Såfremt en ægtefælle eller et husstandsmedlem fortsætter  

 lejeforholdet efter reglerne herom, indtræder denne i den hidtidige  

 boligtagers forpligtelser i henhold til låneforholdet.
Den hidtidige  

 boligtagers forpligtelser bortfalder ikke.
 Stk. 5. Når lån til boligindskud ydes, kan sådan vedligeholdelse  

 af lejligheden, som ikke påhviler ejeren, overtages af denne mod en af  

 kommunen godkendt forhøjelse af boligafgiften.
 § 62. Såfremt lejemålet ophører, forinden et lån er tilbagebetalt,  

 fordeles det beløb, hvormed det ved indflytningen erlagte indskud måtte være  

 forhøjet som følge af indeksregulering i medfør af § 11, stk. 3, i lov om  

 boligbyggeri, mellem långiver og låntager i forhold til størrelsen af det  

 oprindelige lån og størrelsen af de på ophørstidspunktet forfaldne erlagte  

 afdrag.
 § 63. Kommunalbestyrelsen kan til enhver tid kræve, at låntageren  

 giver oplysning om sin husleje, husstand og husstandsindkomst.
 § 64. Betaling af afdrag og renter af lån ydet i henhold til dette  

 kapitel betragtes som pligtig ydelse i lejeforholdet efter lov om leje.
Kapitel 11 Lån til betaling af indskud m.v. til flygtninge § 65. Reglerne i dette kapitel finder anvendelse for personer,  

 der søger om boligstøtte inden for de første 3 år efter, at de har fået  

 opholdstilladelse efter bestemmelserne i udlændingelovens §§ 7, 8 og 9, stk.  

 2, nr. 2.
 § 66. Efter bestemmelserne i §§ 55 og 56 ydes efter ansøgning lån  

 til betaling af beboerindskud i almennyttigt byggeri, jf. kapitel 2 i lov om  

 boligbyggeri, og i ejendomme, der tilhører almennyttige institutioner,  

 såfremt der til disse sidste ejendommes opførelse er bevilget statsstøtte i  

 medfør af lov om boligbyggeri, kapitel 12, eller tidligere boligbyggerilove,  

 jf. senest lovbekendtgørelse nr. 483 af 16. august 1973, kapitel 6.
Stk. 2. Lån efter reglerne i § 57 ydes til 3 eller flere, der i  

 fællesskab lejer en bolig med 3 eller flere beboelsesrum, når mindst  

 halvdelen af beboerne er omfattet af dette kapitel.
Lån ydes til den enkelte  

 lejers forholdsmæssige del af beboerindskuddet.
§ 67. Efter bestemmelserne i §§ 55 og 56 ydes efter ansøgning lån  

 til forudbetaling af leje, indskud, depositum eller lignende vedrørende en  

 beboelseslejlighed i andet byggeri end det i § 66, stk. 1, nævnte.
Lån kan  

 ikke ydes til beløb, der overstiger et halvt års leje.
 Stk. 2. Stk. 1 finder tilsvarende anvendelse vedrørende  

 enkeltværelser, der ikke er en del af udlejerens lejlighed eller af det en-  

 eller tofamilieshus, hvor udlejeren bor.
 § 68. Til personer, der ikke opfylder betingelserne efter §§ 66 og  

 67, kan kommunalbestyrelsen yde lån eller garantere for lån til betaling af  

 indskud eller forudbetaling som nævnt i §§ 66 og 67.
Stk. 2. Lån eller garanterede lån i henhold til stk. 1 skal  

 tilbagebetales i løbet af højst 10 år.
Hvor forholdene taler derfor, kan lån  

 dog ydes rente- og afdragsfrit.
 § 69. For lån ydet i medfør af §§ 66 og 67 finder § 58 tilsvarende  

 anvendelse.
 Stk. 2. For lån ydet i medfør af dette kapitel finder §§ 61, 63 og  

 64 tilsvarende anvendelse.
§ 70. Når en person opnår lån eller garanti for lån efter § 67  

 eller opnår lån eller garanti for lån efter § 68 i andet byggeri end det i §  

 66, stk. 1,nævnte, yder kommunalbestyrelsen efter ansøgning garanti for  

 opfyldelse af kontraktmæssige forpligtelser over for udlejeren til at  

 istandsætte boligen ved fraflytning.
Garantibeløbet vedrørende de  

 enkeltværelser, der er nævnt i § 67, stk. 2, kan ikke overstige et halvt års  

 leje.
Garantien ydes kun til den del af de kontraktmæssige forpligtelser, der  

 overstiger forudbetaling af leje, indskud, depositum eller lignende.
 Stk. 2. Skyldige beløb tilbagebetales til kommunalbestyrelsen i  

 løbet af højst 5 år, idet tilbagebetalingen afpasses efter skyldnerens  

 økonomiske forhold.
 § 71. Såfremt en beboelseslejlighed af ejeren stilles til rådighed  

 for kommunalbestyrelsen til brug for de i § 65 nævnte personer, og accepteres  

 tilbudet, betaler kommunalbestyrelsen lejen fra det tidspunkt, fra hvilket  

 lejligheden er til rådighed, og indtil udlejning sker.
Kapitel 12 Beløb og regulering ved beregning af boligstøtte § 72. Følgende beløb reguleres en gang årligt med 2 pct. tillagt  

 eller fratrukket en tilpasningsprocent for det pågældende finansår, jf. lov  

 om en satsreguleringsprocent, afhængig af, om den tilgrundliggende  

 lønudvikling for beregning af satsreguleringsprocenten er højere eller lavere  

 end 2,0 pct:
 1) Fradragsbeløbet i et barns indkomst på 11.500 kr., jf. § 8, stk. 4.
 2) Fradragsbeløbet pr. barn i husstandsindkomsten på 22.000 kr., jf. § 8,  

 stk. 5.
 3) Fradragsbeløbet for udgifter til varme og varmt vand samt elforbrug på  

 henholdsvis 44 kr., 14 kr. og 33 kr., jf. § 10, stk. 2.
 4) Standardbeløb for vandtillæg på 4,25 kr., jf. § 10, stk. 3.
 5) Standardbeløb for vedligeholdelsestillæg på henholdsvis 33 kr. og 16,50  

 kr., jf. § 10, stk. 4.
 6) Standardbeløb for varmetillæg på 16,75 kr., jf. § 10, stk. 5.
 7) Standardbeløb for udgifter til drift og vedligeholdelse på 6.600 kr.,  

 jf. § 17, stk. 1, nr. 4.
 8) Indkomstgrænsen for forhøjelse af grænsebeløb på 124.400 kr., jf. §§  

 21, stk. 1, og 22, stk. 1.
 9) Grænsebeløbets minimumsbeløb, boligydelse på 4.400 kr., jf. § 21, stk.  

 1, og boligsikring på 7.000 kr., jf. § 22, stk. 1.
 10) Maksimumsbeløbet for den årlige leje på 45.900 kr., jf. § 14.
 11) Maksimumsbeløbet for den årlige boligstøtte på 24.204 kr., jf. § 23,  

 stk. 1.
 12) Mindstebeløbet for den årlige egenbetaling på 7.000 kr., jf. § 25,  

 stk. 9.
 13) Minimumsbeløbet for boligsikring og for boligydelse i form af tilskud  

 på 816 kr., jf. § 33.
 14) Minimumsbeløbet for boligydelse i form af lån på 1.440 kr., jf. § 34.
 Stk. 2. De beløb, der er nævnt i stk. 1, nr. 1, 2, 7-10 og 12,  

 afrundes til nærmeste kronebeløb, der er deleligt med 100. De beløb, der er  

 nævnt i nr. 11, 13 og 14, afrundes til nærmeste kronebeløb, der er deleligt  

 med 12. Beløb, der er nævnt i nr. 3-6, afrundes til nærmeste ørebeløb, der er  

 deleligt med 25.
 Stk. 3. De regulerede beløb er opgjort i 1991-niveau.
Kapitel 13 Klageadgang § 73. Kommunalbestyrelsens afgørelser om boligsikring,  

 boligydelse og beboerindskudslån efter §§ 55-57 og §§ 66 og 67 kan påklages  

 til amtsankenævnet, i Københavns og Frederiksberg Kommuner til  

 boligministeren, jf. dog §§ 10, stk. 2 og 3, 23, stk. 3, 42, stk. 2, og 51.
 Stk. 2. Amtsankenævnets afgørelser kan ikke påklages til anden  

 administrativ myndighed.
Stk. 3. Klage til amtsankenævnet eller boligministeren skal  

 indgives inden 4 uger efter, at klageren har fået meddelelse om afgørelsen.  

 Amtsankenævnet og boligministeren kan se bort fra overskridelse af fristen,  

 når der er særlig grund hertil.
Afgørelse herom træffes for amtsankenævnets  

 vedkommende af formanden.
 Stk. 4. Kommunalbestyrelsens afgørelse skal indeholde oplysning om  

 klageadgang og om frist for indbringelse af klagen.
 Stk. 5. Boligministeren kan fastsætte regler om behandlingen af  

 klagesager.
 § 74. Skatteministeren kan fastsætte regler om adgangen til at  

 påklage afgørelser om indkomsten for det enkelte husstandsmedlem efter § 8,  

 stk. 1, nr. 1.
Kapitel 14 Finansiering og administration m.v.
§ 75. Kommunen afholder de udgifter, der er forbundet med  

 administration af reglerne om boligstøtte.
Staten refunderer kommunens  

 udgifter med følgende satser:
1) boligsikring, 40 pct., 2) boligydelse, 75 pct., 3) sanerings- og byfornyelsesboligsikring ydet i medfør af § 27, 50 pct., 4) udgifter til istandsættelsesgaranti og leje efter §§ 70 og 71, 100 pct.
Stk. 2. Udgifter til boligstøtte til personer, der har opnået  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, eller 3) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv er kommet til landet efter  

 de bestemmelser, der er nævnt i nr. 1 og 2, eller når tilknytningen kan føres  

 tilbage til en sådan person, refunderes af staten med 100 pct. i 6 1/2 år efter datoen for  

 opholdstilladelsen.
Stk. 3. Af de udlånsmidler, der er fornødne til boligydelseslån,  

 stilles 75 pct. til kommunernes rådighed af staten.
Kommunerne indbetaler til  

 staten de afdrag og renter, der er modtaget som tilbagebetaling af lån.
Stk. 4. Af de udlånsmidler, der er fornødne til lån efter §§ 66 og  

 67, stilles 100 pct. til kommunens rådighed af staten.
Udlånsmidler til lån  

 efter § 68 stilles dog kun til rådighed med halvdelen og efter §§ 56 og 57  

 med 2/3.
Stk. 5. Boligstøtte, der skal udredes af kommunerne i  

 hovedstadsområdet, fordeles i forhold til de enkelte kommuners skattepligtige  

 indkomster for personer, således som disse indkomster er opgjort i henhold  

 til lovgivningen om kommunal udligning i indkomståret forud for det finansår,  

 fordelingen vedrører.
Fordelingen sker ved boligministerens foranstaltning.
Stk. 6. Boligministeren træffer nærmere bestemmelse om udbetaling  

 af statsrefusion, regnskabsaflæggelse og revision.
Refusion af kommunens  

 udgifter efter §§ 70 og 71 udbetales kvartalsvis bagud på grundlag af en  

 opgørelse over kommunens afholdte udgifter.
Opgørelsen fremsendes til  

 Kongeriget Danmarks Hypotekbank og Finansforvaltning.
 § 76. Såfremt der i medfør af lov om boliger for ældre og personer  

 med handicap sker anvisning af en ældrebolig til ældre eller personer med  

 handicap, kan det aftales, at opholdskommunen får sin nettoudgift til  

 boligstøtte refunderet af en tidligere opholdskommune.
 Stk. 2. Aftale om mellemkommunal refusion ophører, når den ældre  

 eller personen med handicap ikke længere bebor den anviste ældrebolig,  

 herunder på grund af senere fraflytning.
 Stk. 3. Kommunen afholder de udgifter, der er forbundet med  

 administration af en aftale om mellemkommunal refusion.
 § 77. Boligministeren fastsætter regler om beregning af boligens  

 bruttoetageareal, herunder i hvilket omfang fællesareal kan medregnes i  

 henhold til denne lov.
 § 78. Kommunalbestyrelsen kan afkræve andre offentlige myndigheder  

 oplysninger, herunder i elektronisk form, som anses for nødvendige for sagens  

 afgørelse.
 § 79. Boligministeren kan bemyndige en under ministeriet oprettet  

 styrelse til at udøve de beføjelser, der i denne lov er tillagt ministeren.
 Stk. 2. Boligministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelsen ikke skal kunne indbringes for ministeren.
 § 80. Skatteministeren stiller oplysninger til rådighed til brug  

 for beregning af indkomsten for det enkelte husstandsmedlem efter § 8, stk.  

 1, nr. 1.
 Stk. 2. Skatteministeren træffer bestemmelse om, hvilke  

 myndigheder der skal opgøre indkomsten for det enkelte husstandsmedlem efter  

 § 8, stk. 1, nr. 1 og 2.
Kapitel 15 Ikrafttrædelses- og overgangsbestemmelser § 81. Loven træder i kraft den 1. januar 1993.
 Stk. 2. Lov om individuel boligstøtte, jf. lovbekendtgørelse nr.  

 467 af 1. august 1988, ophæves.
 Stk. 3. I lov om boliger for ældre og personer med handicap, jf.  

 lovbekendtgørelse nr. 362 af 6. juni 1990, ophæves § 19.
§ 82. En pensionist, der før den 1. januar 1979 har modtaget  

 boligsikring som andelshaver i en privat andelsboligforening, skal ved  

 andelsforholdets ophør, jf. § 39, betale den modtagne boligsikring tilbage.  

 Der kan dog ikke kræves større beløb tilbage end boligandelens værdistigning  

 i den periode, hvor der er ydet boligsikring.
Det tilbagebetalingspligtige  

 beløb skal ikke forrentes.
 Stk. 2. Boligandelens værdistigning beregnes den 31. december 1978  

 på grundlag af stigningen i byggeomkostningsindekset fra det kvartal, hvor  

 udbetaling af boligsikring til pensionisten blev påbegyndt, indtil oktober  

 kvartal 1978.
 § 83. Til husstande, hvis boligstøtte bliver reduceret på grund af  

 overgangen til de nye regler, udbetales et kompensationsbeløb, der beregnes  

 efter reglerne i stk. 2-5. Kompensationsbeløbet kan kun udbetales til  

 husstande, der modtog boligstøtte efter den gældende lovs kapitel 2-4 a samt  

 kapitel 12 ved udgangen af 1992.
 Stk. 2. Kompensationsbeløbet for 1993 beregnes i december 1992 som  

 forskellen mellem boligstøtten efter de gældende regler i december 1992 og  

 støtten opgjort efter de gældende regler pr. 1. januar 1993, idet der ses  

 bort fra den midlertidige nedsættelse af støtten for året 1993, jf. § 84. I  

 begge tilfælde udregnes støtten på basis af de oplysninger om indkomst,  

 husleje, husstandssammensætning m.v., der ligger til grund for den faktiske  

 betaling af støtte i december 1992. Det således beregnede kompensationsbeløb  

 reduceres med 2.000 kr.
 Stk. 3. Det beregnede kompensationsbeløb benyttes for de følgende  

 år, idet beløbet dog reduceres med yderligere 2.000 kr. hvert år.
Stk. 4. Hvis grænsebeløbet efter §§ 21 og 22 til brug for  

 beregning af støtten fra og med 1993 er højere end den beregnede boligudgift,  

 reduceres kompensationsbeløbet med forskellen mellem disse to beløb.  

 Kompensationsbeløbet kan ikke være negativt.
Summen af den almindelige støtte  

 og det beregnede kompensationsbeløb kan ikke overstige den maksimale støtte  

 efter § 23. Hvis den almindelige støtte bliver nul, udbetales  

 kompensationsbeløbet, såfremt dette overstiger 120 kr. årligt.
Stk. 5. I de tilfælde, hvor en del af støtten udbetales i form af  

 lån, beregnes kompensationsbeløbet på samme måde som i stk. 2, idet det er  

 ændringen i den samlede berettigede støtte i form af tilskud og lån, der  

 lægges til grund.
En ændret fordeling mellem tilskud og lån berettiger ikke  

 til udbetaling af kompensation.
 Stk. 6. Kompensationsbeløbet udbetales, uanset om støttemodtageren  

 efter udgangen af 1992 overgår fra boligsikring, jf. § 21, til boligydelse,  

 jf. § 22, eller omvendt.
Stk. 7. Kompensationsbeløbet bortfalder, når 1) støttemodtageren fraflytter den bolig, hvortil der blev udbetalt støtte  

 ved udgangen af 1992, 2) støttemodtageren opnår boligstøtte efter §§ 25, stk. 7, 27, stk. 1, og  

 27, stk. 2, nr. 3, eller 3) en støttemodtager omfattet af § 3, stk. 1, overtager den hidtidige  

 bolig som privat andelsbolig, ejerbolig m.m.
§ 84. For 1993 reduceres boligydelse efter § 21, stk. 2, med 0,5  

 pct. til 99,5 pct. af det beløb, hvormed 90 pct. af den årlige boligudgift  

 overstiger grænsebeløbet.
Boligsikring efter § 22, stk. 2, reduceres  

 tilsvarende med 0,5 procentpoints til 74,5 pct. af det beløb, hvormed den  

 årlige boligudgift overstiger grænsebeløbet.
 § 85. Loven gælder ikke for Færøerne og Grønland.
