(til samtlige vejbestyrelser) Lov om offentlige veje foreligger nu som lovbekendtgørelse nr. 368 af 6.  

 august 1985.
 I lovbekendtgørelsen indgår de ændringer i loven, der blev gennemført ved  

 § 1 i lov nr. 197 af 3. maj 1978 om ændringer i vejlove, § 4 i lov nr. 304 af  

 8. juni 1978 om ændring af forskellige lovbestemmelser i anledning af lov om  

 vandforsyning m.v. og § 1 i lov nr. 185 af 8. maj 1985 om ændringer i  

 vejlove.
 Som led i regelsaneringsarbejdet har ministeriet fundet det  

 formålstjenligt at udsende et nyt, samlet cirkulære, der uddyber lovens  

 bestemmelser.
 Samtidig ophæves en række cirkulærer og cirkulæreskrivelser, der tidligere  

 er udsendt om lov om offentlige veje og om visse bestemmelser i den tidligere  

 gældende lov om bestyrelsen af de offentlige veje, jfr. nærmere pkt. 60.
 De realitetsændringer, der er sket ved ændringsloven af 1985, er omtalt  

 under cirkulærets punkter 3, 4, 11, 17, 18, 19, 23, 28, 31, 40, 46, 48 og 49.
Vejenes inddeling 1. Lov om offentlige veje finder anvendelse på  

 offentlige veje, således som disse er defineret i lovens § 1. Bestemmelsen  

 omfatter veje, gader m.v., der er åbne for almindelig færdsel, og som  

 administreres af stat, amtskommune eller kommune i henhold til vejloven.
 De offentlige veje inddeles i 3 kategorier, nemlig hovedlandeveje,  

 landeveje og kommuneveje (tidligere biveje).
Vejmyndigheder 2. Efter § 2 er ministeren for offentlige arbejder  

 øverste forvaltningsmyndighed for hovedlandeveje.
Administrationen af  

 hovedlandevejene er henlagt til et vejdirektorat under ministeriet for  

 offentlige arbejder.
Direktoratet varetager de opgaver, der er henlagt til  

 staten som vejbestyrelse for hovedlandevejene.
 De beføjelser, der i øvrigt ved loven er tillagt ministeren for offentlige  

 arbejder, varetages af ministeriet for offentlige arbejders departement i det  

 omfang, de ikke efter særlig bemyndigelse er henlagt til vejdirektoratet  

 eller andre vejbestyrelser.
Vejdirektoratet forestår den direkte administration af hovedlandevejene og  

 udøver de funktioner, som er omtalt nedenfor.
Under vejdirektoratet henhører  

 vejlaboratoriets og vejdatalaboratoriets virksomhed.
 Amtsrådene og en række kommunalbestyrelser bistår i henhold til aftale,  

 truffet i medfør af vejlovens § 15 vejdirektoratet ved administration af  

 hovedlandevejene.
 Direktoratet bistår ministeren med løsningen af en række opgaver  

 vedrørende vejnettet som helhed, herunder navnlig med udarbejdelse af  

 almindelige normer og regler i henhold til vejlovens §§ 6 og 85, lov om  

 private fællesveje, § 24, stk. 3, og lov om vintervedligeholdelse og  

 renholdelse af veje, § 15, samt med iværksættelse af tekniske, økonomiske og  

 statistiske undersøgelser af betydning for planlægning, anlæg og  

 vedligeholdelse af hovedlandeveje eller for vejnettet som helhed, jfr.  

 vejlovens § 7.
 Vejdirektoratet er desuden bemyndiget til at varetage følgende opgaver:  

 Udfærdigelse af samlet register over hovedlandeveje og landeveje, jfr.  

 vejlovens § 8, stk. 2.
 Meddelelse af bemyndigelse til amtskommunale og kommunale myndigheder til  

 at meddele tilladelse og dispensationer vedrørende hovedlandeveje, jfr.  

 vejlovens § 17.
 Udfærdigelse af samlet fortegnelse over vejplaner for hovedlandeveje og  

 landeveje, jfr. vejlovens § 30, stk. 3.
 Administration af de i vejlovens § 18 omhandlede, supplerende anlæg ved  

 motorveje og andre hovedlandeveje.
 Meddelelse af tilladelse i henhold til vejlovens § 46, stk. 2, til at  

 ekspropriation og taksation ved mindre anlægsarbejder på hovedlandeveje sker  

 ved amtskommunal eller kommunal foranstaltning efter reglerne i lovens  

 kapitel 5.
 Godkendelse af forslag om etablering eller forbedring af  

 sikkerhedsforanstaltninger ved krydsninger mellem jernbaner og veje i henhold  

 til vejlovens § 86, stk. 1.
 Meddelelse af pålæg i henhold til vejlovens § 86, stk. 2, om etablering og  

 forbedringer af sådanne sikkerhedsforanstaltninger.
 Beslutning om, at sikkerhedsforanstaltninger gøres mindre omfattende, jfr.  

 § 86, stk. 3.
 Meddelelse af tilladelse i henhold til vejlovens § 87 til afløsning af  

 bevogtning af krydsninger mellem jernbaner og veje.
 Regnskabsmæssig afvikling af vejrefusion, jfr. vejlovens § 120.
 Administration af afvikling af arbejder, hvortil der er givet endeligt  

 tilsagn om tilskud i henhold til vejtilskudslovens § 7, stk. 3, jfr.  

 vejlovens §§ 121-123.
 Forvaltningen af landevejene varetages som hidtil af amtsrådene og  

 forvaltningen af kommunevejene af kommunalbestyrelserne som vejbestyrelse,  

 jfr. § 2, stk. 3 og 4.
Vejnævnet 3. Vejnævnet har til opgave at udøve de beføjelser,  

 der er tillagt nævnet i vejlovens § 3, stk. 3, § 5, stk. 2 og 3, § 6, stk. 2,  

 § 12, stk. 1, § 14, stk. 4, §§ 15, 16, 22, 25, 27, 28, 29, stk. 2, samt § 15  

 i lov om vintervedligeholdelse og renholdelse af veje, jfr. lovbekendtgørelse  

 nr. 371 af 6. august 1985.
 Vejnævnets sammensætning fremgår af § 3. Efter ændringsloven af 1985 er  

 indenrigsministeriet ikke længere repræsenteret i nævnet.
Klager 4. Efter § 4 er ministeren eneste klagemyndighed i  

 forhold til såvel de kommunale vejbestyrelser som til amtsråd og  

 vejdirektoratet.
 Afgørelser vedrørende hovedlandeveje, som træffes af amtskommunale eller  

 kommunale myndigheder i henhold til aftale efter § 15 eller efter ministerens  

 bemyndigelse i medfør af § 17, kan kræves forelagt vejdirektoratet som  

 vejbestyrelse.
Anmodning herom rettes til den amtskommunale eller kommunale myndighed,  

 som foranlediger afgørelsen forelagt for vejdirektoratet med sin erklæring i  

 sagen.
Såfremt vejdirektoratet tiltræder de pågældende myndigheders  

 afgørelse, kan påklage ske til ministeren for offentlige arbejder.  

 Bestemmelserne i § 4, stk. 3-5, finder analog anvendelse med hensyn til disse  

 afgørelser.
Ministeren for offentlige arbejders hidtidige mulighed for at bemyndige  

 amtsrådene til endeligt at afgøre visse klager over kommunale beslutninger er  

 ophævet, da ordningen ikke har vist sig formålstjenlig i praksis.
Ministeriet  

 har i stedet i en vis udstrækning efter aftale med amtsrådene benyttet sig af  

 disses tekniske ekspertise i forbindelse med klager over kommunernes  

 administration af vejlovgivningen.
Denne ordning vil blive søgt fortsat.
Ved ændringsloven af 1985 er der tillagt ministeren for offentlige  

 arbejder hjemmel til at undtage afgørelser inden for nærmere angivne  

 sagsområder for den almindelige klageadgang.
Det er herved forudsat, at  

 sagstyper, hvor væsentlige retssikkerhedshensyn står på spil, ikke undtages  

 fra ankeadgangen.
Ministeriet har ved bekendtgørelse nr. 488 af 18. november 1985 undtaget  

 nedennævnte sagsområder fra klageadgangen.
Det er herved forudsat, at  

 ministeriet, når ordningen har fungeret i en tid, på baggrund af de  

 erfaringer der opnås, vil tage spørgsmålet om, hvilke sagsområder, der skal  

 være omfattet af ordningen, op til fornyet overvejelse. 1. afgørelser om  

 overtagelse af almene veje og private fællesveje som offentlige veje, §§ 21  

 og 23, 2. beslutninger om vejplanlægning, kapitel 3, 3. beslutning om pålæg  

 af byggelinier langs eksisterende veje, § 34, 4. afgørelser om overtagelse af  

 almene stier og private fællesstier som offentlige, § 97, 5. afgørelser om  

 opgravning m.v. af vejareal, § 101, 6. afgørelser om særlig råden over  

 vejareal, §§ 102 og 103, 7. afgørelser om parkeringsafgift, § 107, 8.  

 afgørelser om vejskilte, færdselstavler m.v., § 108, 9. afgørelser om  

 vejnavne, § 109, 10. afgørelse om husnumre, § 110.
Uanset at en afgørelse er fritaget fra klageadgang, kan afgørelser truffet  

 af vejdirektoratet som vejbestyrelse eller efter særlig bemyndigelse påklages  

 til ministeren for offentlige arbejder som øverste forvaltningsmyndighed for  

 hovedlandevejene.
Det samme gælder afgørelser vedrørende hovedlandeveje, der  

 er truffet af de amtskommunale eller kommunale myndigheder i henhold til  

 aftale eller efter bemyndigelse i medfør af §§ 15 og 17 i vejloven.
 Selv om visse sagsområder er undtaget fra almindelig klageadgang, kan  

 spørgsmålet om, hvorvidt afgørelsen har hjemmel i den pågældende bestemmelse  

 samt spørgsmålet om fortolkning af bestemmelserne i øvrigt, fortsat  

 indbringes for ministeren for offentlige arbejder.
 Ved afgørelser i disse sagsområder skal det derfor i klagevejledningen  

 udtrykkeligt angives, at selve afgørelsen ikke kan påklages, men alene  

 spørgsmålet om afgørelsens lovlighed.
Tvistigheder 5. Efter § 5 afgøres tvistigheder imellem kommunale  

 vejbestyrelser inden for samme amtsrådskreds bortset fra Københavns og  

 Frederiksberg kommuner - endeligt af amtsrådet.
I andre tilfælde afgøres  

 tvistigheder mellem vejbestyrelser af ministeren for offentlige arbejder,  

 herunder også tvistigheder mellem vejdirektoratet og andre vejbestyrelser.
§ 5  er den generelle bestemmelse om tvistigheder, som  

 finder anvendelse, hvis ikke andet er bestemt.
Særbestemmelser om  

 tvistigheder findes således i §§ 16, 22, 25 og 27-29.
Det er ved Østre Landsrets dom af 16. november 1981 (utrykt) fastslået, at  

 amtsrådenes kompetence foruden tvister vedrørende det eksisterende vejnet  

 også omfatter tvister om nyanlæg.
Det fremgår af dommen, at den særlige  

 bestemmelse i lov om offentlige veje, § 23, hvorefter en kommunalbestyrelse  

 bl.a. bestemmer, hvilke nye kommuneveje der skal anlægges, ikke indskrænker §  

 5's anvendelsesområde.
En afgørelse, truffet i medfør af § 5, kan dermed godt  

 medføre, at der pålægges en vejbestyrelse en forpligtelse til at anlægge/  

 færdiggøre en vej.
 Normer m.v.
6. Sammenhængen i vejnettet og vejtrafikken og  

 hensynet til trafiksikkerheden kræver en betydelig ensartethed i vejenes  

 indretning og udstyr.
Der er derfor ved § 6 tillagt ministeren for offentlige  

 arbejder hjemmel til at fastsætte almindelige regler og normer for en række  

 forhold vedrørende offentlige veje.
Arbejdet med at forberede nye regler og normer udføres af vejdirektoratet,  

 der er sekretariat for vejregelorganisationen.
Denne organisation omfatter et  

 styrende organ, vejregelkomiteen, der er sammensat af repræsentanter for  

 ministeriet for offentlige arbejder, Amtsrådsforeningen i Danmark og  

 Kommunernes Landsforening, Københavns og Frederiksberg kommuner, forskellige  

 ministerier og forskellige interesseorganisationer.
Vejregelkomiteen bistås  

 af et rådgivende, hovedsagelig teknisk sammensat organ, vejregeludvalget, der  

 i et samarbejde med nedsatte arbejdsgrupper på en række områder fremkommer  

 med indstillinger til vejregelkomiteen om regelarbejdet.
 7. Ved § 6, stk. 2, er der tillagt ministeren hjemmel  

 til at fastsætte retningslinier for fordeling af udgifter til  

 vejforanstaltninger i kryds mellem to veje under forskellige vejbestyrelser.  

 I overensstemmelse hermed er der fastsat følgende retningslinier:
 1. Vejforanstaltninger i kryds omfatter:
a.
Anlægsforanstaltninger, herunder ombygning med midterrabat,  

 kanalisering, lyssignal, vejbelysning og afmærkning, herunder afmærkning med  

 internationale tavler (advarsels-, prioritets-, forbuds- og påbudstavler  

 m.v.), fodgængerfelter, afstribning af opmarchfelter (spærrelinier og pile)  

 samt vejvisningstavler (vejvisere, portaltavler og orienteringstavler m.v.).
b.
Drifts- og vedligeholdelsesforanstaltninger i kryds.
 2. Vejbestyrelsen for en offentlig vej kan i  

 forbindelse med godkendelse af tilslutning af nye offentlige veje af lavere  

 klasse kræve, at bestyrelsen for den nye helt eller delvis afholder udgifter  

 til anlægsforanstaltninger på den eksisterende vej, jfr. lov om offentlige  

 veje, § 70, stk. 3.
 Kravet om betaling af de nævnte udgifter i forbindelse med tilslutning af  

 ny vej bør fremsættes, når vejbestyrelsen for den eksisterende vej får  

 forelagt planerne om vejtilslutningen, f.eks. ved forelæggelse af forslag til  

 vejplaner, regionplaner, ændringer i midlertidige rammer for  

 lokalplanlægningen og lokalplaner, og kan normalt ikke gøres gældende på et  

 senere tidspunkt, medmindre der er taget forbehold herom.
 Kravet bør normalt ikke stilles, såfremt den pågældende vejtilslutning på  

 udførelsestidspunktet indgår i en trafikal og byplanmæssig henseende naturlig  

 sammenhæng med den eksisterende vej.
Med hensyn til drift og vedligeholdelse af nyanlagte kryds forholdes som  

 angivet i punkt 5, medmindre anlægsudgiften helt eller delvis er pålagt  

 vejbestyrelsen for den tilsluttede vej.
I disse tilfælde fastsætter  

 vejbestyrelsen for den eksisterende vej reglerne for den fremtidige drift og  

 vedligeholdelse.
 3. Såfremt der i et eksisterende kryds sker en  

 almindelig stigning i trafikken på de to veje, der skærer hinanden, afholder  

 vejbestyrelsen for den højest klassificerede vej udgifterne dels til de  

 anlægsforanstaltninger, som den skønner påkrævede på den højest  

 klassificerede vejs areal, dels til de anlægsforanstaltninger, der i  

 forbindelse hermed er nødvendige på den lavest klassificerede vejs areal.
 4. Hvor flere end to vejbestyrelser er involveret, bør  

 der følges tilsvarende retningslinier.
 5. Drifts- og vedligeholdelsesforanstaltninger i kryds  

 forestås og betales af hver vejbestyrelse for sig med følgende undtagelser:
a.
Drift og vedligeholdelse af lyssignal og afmærkning forestås og  

 bekostes af bestyrelsen for den højest klassificerede vej.
b.
Drift og vedligeholdelse af belysningsanlæg forestås og bekostes efter  

 aftale mellem de berørte vejbestyrelser.
6. Foranstående retningslinier kan fraviges ved aftale  

 mellem vejbestyrelserne.
Uenighed om berettigelsen af eventuelle krav afgøres  

 af ministeren for offentlige arbejder efter forhandling med vejnævnet.
 8. Efter § 7 kan ministeren iværksætte tekniske,  

 økonomiske og statistiske undersøgelser af betydning for såvel hovedlandeveje  

 som for vejvæsenet som helhed.
 Også dette arbejde forestås af vejdirektoratet.
Vejregister.
Vejregnskaber 9. Bestemmelser herom findes i §§ 8 og 9.  

 Retningslinier for udarbejdelse og offentliggørelse af vejfortegnelse er  

 udsendt ved cirkulære af 22. januar 1973 om retningslinier for udarbejdelse  

 og offentliggørelse af fortegnelser over offentlige veje.
 For så vidt angår retningslinier for udarbejdelse af vejregnskaber  

 henvises til cirkulære af 3. maj 1974.
Almindelige bestemmelser om vejens  

 administration 10. Selv om den tidligere vejbestyrelseslov, der blev  

 ophævet i 1972, i vid udstrækning byggede på det kommunale selvstyre, var  

 dette dog reguleret på væsentlige punkter.
Således udøvede såvel staten som  

 amtsrådene som overordnede vejmyndigheder et tilsyn med henholdsvis  

 amtsrådene og kommunerne.
Vejbestyrelsesloven tillagde staten beføjelser som  

 planlægningsmyndighed for hovedlandeveje, landeveje og biveje af betydning  

 for den gennemgående færdsel.
For statens vedkommende har navnlig ydelse af  

 vejfondstilskud suppleret tilsyns- og planlægningsbeføjelserne.
 Vejlovens kapitel 2 indførte princippet om principielt ligestillede  

 vejbestyrelser, som hver for sig har såvel det forvaltningsmæssige som det  

 økonomiske ansvar for deres veje, jfr. § 10.
 Som modstykke hertil er det - for at sikre den fornødne koordinering af  

 vejnettet og med henblik på at sikre samfundsøkonomisk forsvarlige  

 investeringer inden for den totale vejsektor - i en række tilfælde  

 foreskrevet, at en vejbestyrelse skal indhente udtalelser fra andre  

 vejbestyrelser, som berøres af planlagte dispositioner, jfr. således §§ 14,  

 stk. 4, 16, 22-24, 27-29, 33, 35, stk. 2, og 42, stk. 1.
 De meningsuligheder, der kan opstå i samarbejdet mellem vejbestyrelser,  

 kan efter §§ 16, 22, 25, 27-29 og 33 af enhver af vejbestyrelserne kræves  

 forelagt vejnævnet.
 Bestemmelsen i § 12, stk. 1, om en vejs overgang fra en vejbestyrelse til  

 en anden svarer til vejbestyrelseslovens § 13, stk. 1.
 Efter § 12, stk. 2, kan der ikke, når en vej overgår til en lavere  

 vejklasse, fra den nye vejbestyrelse stilles krav om vederlag for  

 overtagelsen.
 Ændringer i bestyrelsesforholdet og klassificering af landeveje og  

 kommuneveje sker på initiativ af amtsråd og kommunalbestyrelser i  

 overensstemmelse med de regler, der gælder om optagelse og nedlæggelse af  

 landeveje og kommuneveje, jfr. §§ 21-25.
11. Efter § 13 kan vejbestyrelsen beslutte, at nye  

 offentlige veje forbeholdes for visse arter af færdsel, typisk for  

 motorkøretøjer (motorveje, motortrafikveje). Tilsvarende beslutning kan  

 træffes for eksisterende veje, der ombygges til den ændrede trafik.
Efter  

 ændringsloven af 1985 træffes denne beslutning af vejbestyrelsen efter  

 forhandling med politiet.
For hovedlandeveje træffes beslutningen dog af  

 ministeren for offentlige arbejder efter forhandling med justitsministeren.
§ 13  omfatter kun beslutninger, der træffes i  

 forbindelse med nyanlæg og ombygninger af veje.
For bestående veje gælder  

 færdselslovens § 92.
Hovedlandeveje 12. Som hovedlandeveje er klassificeret størstedelen  

 af de hovedlandeveje, der havde denne status før 1972, samt en række vigtige  

 veje, især landeveje af 1. klasse, der i 1972 var under amtskommunal  

 bestyrelse.
I byerne er som hovedlandeveje kun klassificeret veje, der er  

 nødvendige for at opretholde forbindelsen i det overordnede vejnet.  

 Hovedlandevejsnettets omfang og linieføring blev angivet i bilag til  

 bekendtgørelsen af lov om offentlige veje.
Nettet er siden revideret bl.a.  

 ved de årlige hovedlandevejslove.
Hovedlandevejene omfatter for tiden i alt  

 ca. 4.700 km.
Ved § 15 er det forudsat, at amtskommunale og kommunale vejbestyrelser  

 bistår vejdirektoratet ved bestyrelsen af hovedlandevejene.
I  

 overensstemmelse hermed er der mellem ministeren for offentlige arbejder og  

 de enkelte kommunale råd indgået samarbejdsaftale på grundlag af  

 standardaftale, udarbejdet efter forhandling med de kommunale organisationer.
 Denne aftale er revideret i 1985.
 Der er endvidere mellem de kommunale organisationer og ministeriet for  

 offentlige arbejder indgået aftale om nedsættelse af to samarbejdsorganer.
 Samarbejdsorganerne (aftaleudvalg og samarbejdsnævn) er nedsat med henblik  

 på at opnå det mest effektive, rationelle og hensigtsmæssige samarbejde  

 mellem amtsrådene/ kommunalbestyrelserne og vejdirektoratet i forbindelse med  

 varetagelse af opgaver på hovedlandevejsnettet.
 Hovedindholdet af standardaftalen er følgende:
Drift og vedligeholdelse Amtsråd og kommunalbestyrelser varetager inden for de bevillinger, der  

 stilles til rådighed for de enkelte aktiviteter, drift og vedligeholdelse af  

 hovedlandevejene.
Anlægsforanstaltninger Vejdirektoratet forestår normalt projektering og udførelse af nyanlæg af  

 motorveje samt anlægsarbejder på eksisterende motorveje.
 Amtsråd og kommunalbestyrelser forestår normalt projektering og udførelse  

 af anlægsforanstaltninger vedrørende andre hovedlandeveje.
Såfremt vejdirektoratet efter forhandling med et amtsråd eller en  

 kommunalbestyrelse finder, at amtsrådet/ kommunalbestyrelsen ikke kan  

 gennemføre projekteringen eller arbejdets udførelse inden for det tidsrum,  

 som vejdirektoratet finder nødvendigt, eller at det på grund af et anlægs  

 særlige karakter skønnes mest hensigtmæssigt, kan vejdirektoratet træffe  

 andre foranstaltninger til gennemførelsen.
Det samme gælder, såfremt  

 amtsrådet/ kommunalbestyrelsen ikke selv ønsker at forestå arbejdet.
Planlægning Ved planlægning af hovedvejsnettets udbygning bistår amtsråd og  

 kommunalbestyrelser vejdirektoratet med udarbejdelse af det nødvendige  

 planlægningsgrundlag.
Amtsråd og kommunalbestyrelser kan fremkomme med forslag til  

 vejdirektoratet om sådanne projekterings- og forundersøgelsesarbejder, som  

 det må anses for ønskeligt at bringe til udførelse som led i  

 vejplanlægningen.
Forslagene kan omfatte udbygning af enkelte strækninger,  

 nye vejanlæg eller ny vurdering af vejnettet som helhed.
Amtsråd og  

 kommunalbestyrelser bistår ved udarbejdelse af skitseprojekter og  

 forundersøgelsesmateriale vedrørende vejplanlægningen, såfremt  

 vejdirektoratet ikke selv udarbejder forundersøgelsesmaterialet eller selv  

 lader projekteringsarbejdet udføre.
Aftalens løbetid Aftalen løber i 5-års perioder med opsigelsesfrist på 2 år.
Aftale i  

 overensstemmelse med standardaftalen er indgået med samtlige amtsråd samt  

 følgende kommunalbestyrelseer: København, Helsingør, Frederikssund, Roskilde,  

 Næstved, Nykøbing F., Nexø, Rønne, Assens, Fåborg, Odense, Haderslev, Tønder,  

 Esbjerg, Varde, Vejle, Herning, Lemvig, Ringkøbing, Skjern, Struer, Ebeltoft,  

 Grenaa, Randers, Silkeborg, Århus, Skive, Viborg, Hobro, Frederikshavn,  

 Hjørring og Skagen.
 Med hensyn til hovedlandeveje i kommuner, med hvilke der ikke er indgået  

 aftale, varetages de pågældende opgaver af vedkommende amtskommune.
§ 16  foreskriver, at amtskommunale og kommunale  

 myndigheder skal have adgang til at udtale sig, inden et projekteret større  

 hovedlandevejsanlæg bringes til udførelse, og at meningsuligheder om  

 projektets udformning kan kræves forelagt vejnævnet, før ministeren træffer  

 afgørelse i sagen.
Efter § 17 kan ministeren for offentlige arbejder  

 bemyndige amtskommunale eller kommunale myndigheder til at meddele sådanne  

 tilladelser og dispensationer vedrørende hovedlandeveje, som efter loven  

 meddeles af vejdirektoratet.
 § 18  om supplerende anlæg ved motorveje og § 19 om  

 afholdelse af udgifter til belysning på hovedlandeveje svarer til tidligere  

 bestemmelser i hovedlandevejslovens § 11 og § 7, stk. 3.
 13. § 20 i lov om offentlige veje bestemmer, at  

 såfremt der ved et hovedlandevejsanlæg påføres en amtskommune eller kommune  

 eller et fælleskommunalt selskab udgifter til omlægning eller flytning af  

 ledninger eller spor, afholdes disse udgifter af statsskassen.
§ 20  fastslår således, at en særlig gruppe  

 ledningsflytninger ikke skal behandles efter det såkaldte  

 »gæsteprincip«, som er indeholdt i lovens § 106, stk. 1. Efter  

 dette princip skal ledningsejeren normalt selv betale for flytning af  

 ledninger som følge af regulering eller omlægning af landeveje eller  

 kommuneveje.
Ifølge § 106, stk. 2, gælder princippet også for arbejder på  

 hovedlandeveje, medmindre andet følger af § 20.
Bestemmelsen i § 20 blev indført ved hovedlandevejsloven af 1963 som følge  

 af kommissariatspraksis ved statens motorvejsanlæg.
Denne praksis gik ud på  

 at spare amtskommunerne (kommunerne) for udgifter til flytning af deres egne  

 ledninger, der havde ligget i amtskommunernes (kommunernes) veje, indtil  

 vejarealet blev inddraget under motorvejsanlægget.
Den praktiserede regel  

 blev ved § 20 udvidet til at gælde for alle hovedlandevejsanlæg.
Vejdirektoratet har som vejbestyrelse for hovedlandevejene ved anvendelse  

 af § 20 opfattet ordet »hovedlandevejsanlæg« som omfattende ethvert  

 arbejde på hovedlandevej.
Efter denne praksis er der givet amtskommunerne  

 (kommunerne) refusion af udgifter til flytning af amtskommunale (kommunale)  

 ledninger i hovedlandeveje overalt, hvor arbejder på hovedlandeveje har  

 forårsaget flytningen.
 Det er ministeriets principielle opfattelse, at denne praksis ikke har  

 været i overensstemmelse med lovens forudsætninger, idet begrebet  

 »hovedlandevejsanlæg« må opfattes som anlægsarbejder af en  

 størrelse og karakter, som ikke var forudsat i forbindelse med ledningernes  

 placering i vejareal.
I betragtning af, at vejdirektoratet har lagt den omtalte praksis til  

 grund i en meget lang årrække, finder ministeriet, at den også fortsat bør  

 lægges til grund for administration af disse sager.
Ministeriet har dog  

 tilkendegivet vejdirektoratet, at bestemmelsen i vejlovens § 20 bør betragtes  

 som en deklaratorisk bestemmelse, der bør fraviges i forbindelse med  

 ansøgninger om tilladelse til at placere kommunale og fælleskommunale  

 ledninger i hovedvejsareal eller areal, der er belagt med byggelinieservitut  

 af hensyn til sikring af en hovedlandevej.
I disse tilfælde vil en tilladelse  

 blive betinget af, at ledningsejeren flytter ledningen uden udgift for  

 vejbestyrelsen, såfremt hensynet til vejen gør det påkrævet, jfr. den  

 almindelige bestemmelse om ledninger i vejlovens § 106.
Landeveje 14. I medfør af § 117 er som landeveje under  

 amtskommunal bestyrelse klassificeret hovedlandeveje og landeveje, som blev  

 bestyret af amtsrådene, og som ikke blev overtaget af staten ved vejlovens  

 ikrafttræden i 1972.
 Ændringer af klassificeringen af landevejsnettet sker efter reglerne i §  

 21, hvorefter amtsrådet træffer bestemmelse om anlæg og nedlæggelse af  

 landeveje og om optagelse af kommuneveje, almene veje og private fællesveje  

 som landeveje. § 22 foreskriver den høringsprocedure, der skal følges ved  

 anlægsforanstaltninger m.v. vedrørende landeveje, og bestemmer, at  

 meningsuligheder kan kræves forelagt for vejnævnet, før ministeren for  

 offentlige arbejder træffer afgørelse i sagen.
Kommuneveje 15. Som kommuneveje er i medfør af § 118 klassificeret  

 hovedlandeveje, landeveje og biveje, som blev bestyret af kommunerne i 1972  

 og som ikke blev overtaget af staten ved vejlovsreformen. Ændringer i  

 kommunevejsnettet sker i overensstemmelse med § 23, hvorefter  

 kommunalbestyrelsen træffer bestemmelse om anlæg og nedlæggelse af  

 kommuneveje og om optagelse af almene veje og private fællesveje som  

 kommuneveje, § 23, stk. 2, og § 24 foreskriver den høringsprocedure, der skal  

 følges, inden anlægsforanstaltninger m.v. vedrørende kommunevej iværksættes.  

 Denne høringsprocedure tilsigter primært en koordineret planlægning og sikrer  

 de overordnede vejbestyrelser mulighed for at varetage hensynet til trafikken  

 og færdselssikkerheden på de overordnede veje.
Efter § 25 kan  

 meningsuligheder mellem en kommune og de overordnede vejbestyrelser  

 vedrørende kommuneveje kræves forelagt vejnævnet.
Tilslutning af kommunevej  

 til anden offentlig vej kræver efter § 70 vedkommende vejbestyrelses  

 samtykke.
Der henvises i øvrigt til cirkulærets pkt. 7.
Vejplanlægning 16. Vejplanlægningen er som sektorplanlægning henlagt  

 til de enkelte vejbestyrelser, hver for deres vejnet.
Dette planarbejde  

 forudsættes at foregå i snæver tilknytning til den sammenfattende planlægning  

 i området, og dermed i overensstemmelse med reglerne i planlovgivningen.
 Det forudsættes således, at planlægningen af større vejanlæg skal  

 forelægges regionplanmyndigheden i overensstemmelse med § 18 i lov om lands-  

 og regionplanlægning og § 16 i lov om regionplanlanlægning i  

 hovedstadsområdet.
Ved vejplanernes forelæggelse for kommunalbestyrelserne efter §§ 26 og 27  

 forudsættes det, at disse samtidig tager stilling til projektet som  

 planmyndighed efter kommuneplanlovgivningen.
Herved får de lejlighed til at  

 vurdere projektet i forhold til kommuneplaner samt lokalplaner/  

 byplanvedtægter, og foretage ajourføring af disse i det omfang dette er  

 påkrævet.
Den nødvendige koordination mellem de forskellige vejbestyrelsers  

 vejplaner forudsætter en gensidig orientering om planerne og eventuelt  

 forhandling herom.
Denne koordination er sikret ved den høringsprocedure, der  

 er foreskrevet i §§ 27-29.
Meningsuligheder mellem de respektive myndigheder kan af hver af disse  

 kræves forelagt vejnævnet.
Den endelige afgørelse træffes efter forelæggelsen  

 for vejnævnet af ministeren for offentlige arbejder.
 Sektorlovgivningens offentlighedsregler suppleres af de  

 offentlighedsregler, der indgår i udarbejdelse af regionplaner, kommuneplaner  

 og lokalplaner.
 Disse offentlighedsregler er baggrunden for, at ministeren ikke har  

 udnyttet sin hjemmel efter vejlovens § 31 til at fastsætte forskrifter for  

 udarbejdelse af vejplanfortegnelser og offentliggørelse af disse.
 Når et vejanlæg er optaget på vejplan, kan byggeliniepålæg gennemføres  

 efter § 35, ligesom erhvervelse af ejendomme om fornødent kan ske ved  

 ekspropriation efter kapitel 5, selv om det aktuelle vejanlæg endnu ikke er  

 endeligt besluttet af vedkommende myndighed, jfr. § 32.
Sikring af vejanlæg Pålæg af byggelinier 17. Bestemmelsen i § 34 indeholder regler om pålæg af  

 byggelinier ved bestående offentlige veje til sikring af muligheden for  

 udvidelse af vejen til større bredde, eller hvor færdslens tarv i øvrigt gør  

 det fornødent.
 Formålet med en vejudvidelseslinie er at billiggøre en senere vejudvidelse  

 for det offentlige og sikre grundejeren mod senere krav om nedrivning af  

 bygninger m.v., der lige så godt kan placeres andre steder på ejendommen.  

 Formålet med en byggelinie, der alene pålægges af hensyn til færdselens tarv,  

 er at holde bebyggelse og de aktiviteter, der foregår omkring denne, i en  

 passende afstand fra trafikken.
Efter bygningsreglementet af 1982, pkt. 2.2.2, stk 3 b, medregnes arealet  

 mellem en vej og en byggelinie ikke i beregningen af udnyttelsesgraden, når  

 byggeliniens formål er at sikre en vejudvidelse.
Såfremt en lodsejer derfor  

 har konkrete byggeplaner, må vejbestyrelsen orientere den pågældende om,  

 hvorvidt en byggelinie på ejendommen skal betragtes som en vejudvidelseslinie  

 eller en byggelinie, der alene er pålagt af hensyn til færdslens tarv.
Efter § 34 kan der generelt pålægges byggelinier med en indbyrdes afstand  

 af 100 m ved hovedlandeveje og landeveje og 50 m ved kommuneveje.
Ved  

 højdeforskel i terræn sker der en tilbagerykning med 2 gange højdeforskellen.  

 Reglen om tilbagerykning gælder ikke alene for bygninger, men som hidtil for  

 samtlige de anlæg, der er nævnt i § 34, stk. 3.
 Såfremt byggelinier, der er pålagt i medfør af vejbestyrelseslovens § 40  

 eller byggelinieloven af 1928, ønskes ændret, må vejbestyrelsen gå frem efter  

 reglerne i kapitel 4. Tilsvarende gælder med hensyn til ændring af  

 tilbagerykningsbestemmelsen.
Ændringsloven af 1985 har ændret formuleringen af § 34, stk. 1, og  

 præciserer dermed, at der kan pålægges asymmetriske byggelinier.
Disse kan  

 indebære, at byggelinierne ud over vejarealet kun berører arealer langs  

 vejens ene side.
 I stk. 3 er det præciseret, at grusgrave er blandt de anlæg, der kan  

 hindres ved byggeliniebestemmelser.
 § 35  indeholder regler om pålæg af byggelinier til  

 sikring af gennemførelsen af nye offentlige veje eller forlægninger af  

 bestående offentlige veje samt sikring af fri oversigt ved sådanne veje.
 Det er en betingelse for pålæg af byggelinier efter § 35, at vejanlægget  

 er optaget på vejplan efter reglerne i kapitel 3.
Når denne betingelse er opfyldt, kan vejbestyrelsen selv træffe  

 bestemmelse om byggeliniepålæg.
Byggeliniebeslutninger vedrørende  

 hovedlandeveje og landeveje skal som hidtil af vedkommende vejbestyrelse  

 forelægges de kommunale - for så vidt angår hovedlandeveje tillige de  

 amtskommunale myndigheder.
 For byggelinier efter § 35 er der ikke foreskrevet nogen højeste indbyrdes  

 afstand.
Nedlæggelse af forbud 18. Ved ændringsloven af 1985 gives der vejbestyrelsen  

 hjemmel til selv at nedlægge forbud mod bebyggelse på ejendomme, der berøres  

 af vejplaner, der endnu ikke er byggeliniesikret.
Samtidig forkortes  

 forbudsperioden fra 2 år til 1 år.
Herved bliver der bedre overensstemmelse  

 med kommuneplanlovens § 17, hvorefter en kommunalbestyrelse kan nedlægge  

 forbud mod retlige eller faktiske forhold, der kan hindres ved lokalplan.
I § 36, stk. 2, er der foreskrevet som almindelig regel, at  

 bygningsmyndigheden skal indgive indberetning til en vejbestyrelse om  

 planlagt byggeri, der må antages at komme i strid med en vejlinie, der er  

 optaget på vejplan.
Såfremt forbud ikke er nedlagt inden 2 måneder efter  

 indberetningen, er bygningsmyndigheden beføjet til at udfærdige  

 byggetilladelse.
Kundgørelse af byggeliniepålæg 19. I § 37, stk. 2, er det fremhævet, at  

 gyldighedsvirkningen af byggeliniepålæg er knyttet til den offentlige  

 kundgørelse.
Meddelelse til ejere og brugere af ejendomme, der berøres af  

 byggeliniepålæg, er kun af oplysende karakter.
Ved ændringsloven af 1985 ophævedes bestemmelsen i vejloven om, at det  

 påhviler kommunalbestyrelsen at påse, at der ikke udstedes byggetilladelse i  

 strid med bestemmelser truffet i medfør af §§ 34 og 35. Ændringen var en  

 konsekvens af en ændring af byggelovens § 16, stk. 3, ved lov nr. 193 af 9.  

 maj 1984, hvorefter der kan fastsættes tilsvarende bestemmelser i  

 bygningsreglementet.
Dette er nu sket, jfr.
Byggestyrelsens vejledning af 1.  

 april 1985 om kommunalbestyrelsernes lovgennemgang i byggesager, kapitel III,  

 pkt. 11.
Overtagelse af areal efter byggeliniepålæg 20. Byggeliniepålæg anses som en almindelig regulering  

 af ejendomsretten og er som sådan principielt erstatningsfrit.
I de tilfælde,  

 hvor byggeliniepålæg virker særligt indgribende, har en ejer af et areal, der  

 pålægges byggelinier, adgang til at begære sin ejendom helt eller delvis  

 overtaget af vejbestyrelsen.
 Det er præciseret, at overtagelse kan begæres ikke alene af det med  

 byggelinie belagte areal, men også af restejendommen i tilfælde, hvor hele  

 ejendommens benyttelse berøres af byggeliniepålægget, jfr. henvisningen til §  

 51, stk. 3.
Fristen for fremsættelse af overtagelsesbegæring er 6 måneder.  

 Vejbestyrelsen kan dog tillade, at begæring om overtagelse fremsættes efter  

 udløbet af denne frist, når særlige grunde foreligger.
Særlige grunde  

 foreligger, når der opstår en ny situation for ejendommen, for eksempel hvis  

 en bygning nedbrænder, og byggelinierne hindrer dens genopførelse.
Hjørneafskæring 21. Hjørneafskæringsbestemmelserne finder efter § 39,  

 stk. 1, anvendelse på skæringer mellem offentlige veje indbyrdes, mellem  

 offentlige veje og private fællesveje, mellem private fællesveje indbyrdes,  

 mellem offentlige veje og udlagte private fællesveje, mellem private  

 fællesveje og udlagte private fællesveje samt mellem udlagte private  

 fællesveje indbyrdes.
Hjørneafskæringsbestemmelserne finder anvendelse ved bebyggelse af en  

 ejendom, jfr. § 39, stk 1, samt ved udstykning, jfr. § 39, stk. 2 og 3.  

 Hjørneafskæring skal foretages i alle tilfælde af udstykning af hjørnegrunde,  

 dvs. både når en parcel udstykkes ved et vejhjørne, og når der fra en  

 ejendom, der grænser op til et vejhjørne, udstykkes en eller flere parceller  

 i nærheden af hjørnet.
Når en ejendom omfatter flere lodder, forudsættes  

 bestemmelsen i § 39, stk. 2, kun bragt til anvendelse, for så vidt  

 udstykningen berører den ved vejhjørnet liggende lod.
§ 39,  stk. 3, omfatter tilfælde, hvor udstykningen  

 foretages til en privat fællesvej, og hvor de parceller, der udstykkes, ikke  

 ligger i umiddelbar nærhed af vejhjørnet.
Kravet om hjørneafskæring gælder  

 kun den ejendom, der er genstand for udstykning, og kravet gælder ikke  

 udstykning af mark-, eng- eller skovarealer, der ikke samtidig overgår til  

 anden anvendelse.
 Hjørneafskæring skal foretages således, at der dannes lige store vinkler  

 med de to sammenstødende vejgrænser og skal respektere eksisterende  

 bebyggelse, jfr. § 40, stk. 2. Der er imidlertid åbnet mulighed for, at  

 vejmyndigheden selv kan træffe bestemmelse om ændret udformning af  

 hjørneafskæring i forbindelse med samlede vejudlæg inden for større områder,  

 jfr. § 40, stk. 3.
 § 40,  stk. 4 og 5, indeholder regler om anlæg af  

 afskårne hjørnearealer som vej.
Anlægsomkostningerne for hjørnearealer, der grænser til offentlig vej,  

 skal afholdes af vedkommende vejbestyrelse som konsekvens af, at arealet,  

 uanset om det tillige grænser til privat fællesvej, indgår som en del af den  

 offentlige vejs areal.
Efter § 88, stk. 1, påhviler det vejbestyrelsen at  

 sikre det offentliges ejendomsret også til sådanne afskårne hjørnearealer ved  

 arealernes udskillelse i matriklen.
Hjørnearealer, der alene grænser til  

 private fællesveje, skal derimod ifølge § 40, stk. 5, anlægges som vej på  

 grundejerens bekostning, og udgifterne skal fordeles efter reglerne om  

 fordeling af udgifter til private fællesveje, jfr. lov om private fællesveje  

 (lovbekendtgørelse nr. 370 af 6. august 1985).
 Regler om, hvem der skal afholde udgifterne ved etablering af  

 hjørnearealer som del af vejarealet samt bestemmelsen i § 40, stk. 4, 2.  

 pkt., om, at udgifter til eventuel hegnsflytning skal afholdes af vedkommende  

 grundejere, finder kun anvendelse, når hjørneafskæringer sker efter reglerne  

 i § 39, dvs. i forbindelse med udstykning eller bebyggelse af ejendommen.  

 Hvis hjørneafskæring ikke er påbudt efter § 39, kan den alene gennemføres ved  

 ekspropriation på vejmyndighedens bekostning efter reglerne i lovens kapitel  

 5, jfr. § 41. I disse tilfælde skal vejmyndigheden eller vejbestyrelsen ikke  

 alene udrede arealerhvervelsesudgifterne m.v., men tillige udgifter til  

 hegnsflytning og anlæg af arealet som vej.
 Grundejere har mulighed for at begære et areal overtaget som følge af  

 hjørneafskæring, jfr. § 40, stk. 6, der henviser til § 38.
Undtagelser fra byggeliniepålæg og fra hjørneafskæringsbestemmelser 22. Efter § 42, stk. 1, kan vejbestyrelsen selv i alle  

 tilfælde gøre undtagelse fra byggeliniepålæg og ligeledes selv ophæve sådanne  

 bestemmelser.
Kun hvor det drejer sig om dispensation fra eller ophævelse af  

 byggelinier, pålagt efter § 35, skal de myndigheder, der i sin tid har udtalt  

 sig om byggeliniepålægget, have adgang til at udtale sig, men kun såfremt  

 dispensation eller ophævelse i væsentlig grad vil berøre planerne for den  

 pågældende vejs udbygning.
Dispensation fra byggeliniepålæg kan meddeles uden betingelser.
Når  

 forholdene gør det rimeligt, kan dispensation meddeles på nærmere  

 betingelser, eksempelvis som det hyppigt er tilfældet, på betingelse af, at  

 ejeren af det byggeliniebelagte areal forpligter sig til - normalt efter et  

 vist åremål - at fjerne bebyggelsen uden erstatning, når vejanlæg eller  

 vejudvidelse gør det påkrævet.
Også en ikke-fordyrelsesklausul kan komme på  

 tale.
 Dispensationsbestemmelserne i § 42 gælder også for byggelinier pålagt  

 efter tidligere lovgivning, herunder vejbestyrelseslovens §§ 40 og 41.
Pålæg af byggelinieservitutter kan ske af hensyn til gennemførelsen af et  

 aktuelt vejprojekt.
Det kan også ske på mere summarisk måde for at sikre  

 mulighederne for at gennemføre en vejudvidelse, selv om denne ikke er aktuel  

 og måske først bliver det om en meget lang årrække.
Når vejanlægget ikke er  

 aktuelt, har byggelinien karakter af et formelt forbud mod bebyggelse m.v. på  

 ejendommene langs vejen inden for byggeliniearealet.
Konsekvensen af dette  

 er, at vejbestyrelsen må tage stilling til byggeriet, så snart dette bliver  

 aktuelt, og dermed vurdere konflikten mellem grundejerens ret til at udnytte  

 sin ejendom på rimelig måde, og vejbestyrelsens ret til at sikre det  

 offentlige mod urimelige udgifter.
 I vejbestyrelsens overvejelser om, hvorvidt der skal gives en dispensation  

 fra byggelinieservitutten, kan indgå omkostningerne ved bebyggelsen,  

 sandsynligheden for og tidspunktet for en fremtidig vejudvidelse, og  

 spørgsmålet om, hvor meget denne vil blive fordyret ved dispensationen.
 En dispensation vil bl.a. kunne betinges af en klausul om, at ejendommen i  

 tilfælde af ekspropriation skal vurderes uden hensyn til den ønskede  

 udvidelse, eller et krav om nedrivning af ejendommen eller en del af denne,  

 når vejanlægget måtte blive aktuelt.
Når sådanne vilkår stilles, bør det overvejes, om der kan opstilles en  

 frist, inden for hvilken grundejeren kan påregne, at de ikke vil blive gjort  

 gældende.
Herved vil navnlig ejerne af erhvervsejendomme få bedre  

 afskrivnings- og lånemuligheder.
Det er ikke enhver forandring på en ejendom, der kræver dispensation fra  

 byggeliniebestemmelserne.
Enhver rimelig modernisering eller ombygning vil  

 kunne ske, uden at det er fornødent at søge om dispensation fra  

 bestemmelserne.
Som eksempler kan nævnes: Indvendige ombygninger og  

 forandringer herunder ændringer i rumstørrelse, flytning af vægge,  

 modernisering af køkken, af bad, af wc, installation og udskiftning af varme-  

 og ventilationsanlæg, opsætning af pejse og brændeovn.
Såfremt uudnyttet  

 tagetage inddrages uden ændringer i tagkonstruktionen, vil dette også kunne  

 ske uden dispensation.
 Udskiftning af vinduer og døre, efterisoleringsarbejder, opsætning af  

 sædvanlig fjernsynsantenne, opsætning af skorsten, udskiftning af tag og  

 lignende vil ligeledes kunne finde sted uden vejbestyrelsens godkendelse.
Det kan være vejledende, men ikke afgørende, om der til det pågældende  

 arbejde udkræves byggetilladelse.
Også småbygninger på grunden, der udføres  

 uden byggetilladelse, vil kræve vejbestyrelsens godkendelse.
Det samme er  

 tilfældet med havemure, større indgangspartier og lignende.
 23. Ved ændringsloven er der tillagt vejbestyrelserne  

 hjemmel til at meddele undtagelser fra hjørneafskæringsbestemmelserne i §§  

 39-40, der ikke længere er betinget af generelle centrale retningslinier om  

 spørgsmålet.
Ekspropriation og taksation 24. Vejlovens ekspropriationsregler bygger i vidt  

 omfang på principperne i statsekspropriationsloven (lov nr. 186 af 4. juni  

 1964 om fremgangsmåden ved ekspropriation vedrørende fast ejendom) samt på  

 det udkast til forslag til lov om fremgangsmåden ved kommunale  

 ekspropriationer, som er indeholdt i betænkning nr. 595/ 1971, afgivet i 1971  

 af ministeriet for offentlige arbejders kommission af 1956 vedrørende  

 ekspropriationslovgivningen.
 Det er et hovedsynspunkt, at grundejerne får adgang til at gøre sig  

 bekendt med vejbestyrelsens planer og det påtænkte ekspropriationsindgreb og  

 til at fremkomme med deres bemærkninger og eventuelle ændringsforslag hertil,  

 inden beslutningen om ekspropriation træffes.
Det er fortsat den kommunale myndighed selv, der beslutter, hvorvidt og  

 hvorledes et projekt skal gennemføres og ligeledes foretage det konkrete  

 ekspropriationsindgreb.
Den kommunale myndighed vil også som hidtil under  

 eller efter åstedsforretningen kunne søge opnået forlig med grundejerne om  

 erstatningens størrelse m.v.
Også i kommuneplanlovens § 34 findes der hjemmel til ekspropriation til  

 vejanlæg i det omfang, dette er nødvendigt til at virkeliggøre en lokalplan.  

 Denne regel bør dog kun undtagelsesvis anvendes ved ekspropriation til anlæg,  

 regulering eller udvidelse af offentlige veje og kun, når ekspropriationen  

 sker i forbindelse med ekspropriation til et andet formål, som forudsættes  

 realiseret ved gennemførelse af lokalplanen.
I øvrigt bør den specielle  

 hjemmel til at ekspropriere til vejformål, der findes i lov om offentlige  

 veje, bringes i anvendelse.
Samspillet mellem ekspropriationer efter vejlovgivningens regler og  

 kommuneplanlovens regler om lokalplanpligt og lokalplanlægning samt allerede  

 foreliggende byplanvedtægter og lokalplaner forventes behandlet i et  

 cirkulære om lov om kommuneplanlægning, som miljøministeriet vil udsende.
Når  

 dette foreligger, vil vejmyndigheder og ekspropriationskommissioner blive  

 orienteret herom.
Den materielle ekspropriationshjemmel 25. § 43 indeholder den materielle  

 ekspropriationshjemmel inden for vejområdet.
Ekspropriation kan først og  

 fremmest ske til anlæg, udvidelse og ændringer af offentlige veje, jfr.  

 definitionen i lov om offentlige veje, § 1.
§ 43  giver dernæst hjemmel til etablering af sådanne  

 anlæg, der må anses for tilbehør til vejene.
Det må afhænge af den  

 vejtekniske udvikling til enhver tid, hvad der kan anses for tilbehør til  

 veje.
Som eksempler på sådanne anlæg nævnes i loven parkeringspladser,  

 vigepladser, rastepladser og materielpladser, støjafskærmende  

 foranstaltninger og beplantninger.
Opregningen af eksempler tilsigter  

 imidlertid ikke at være udtømmende.
Der vil således efter omstændighederne  

 kunne eksproprieres til mere specielle formål såsom til toiletbygninger i  

 forbindelse med rastepladserne.
Ved hovedlandeveje kan der endvidere eksproprieres til supplerende anlæg,  

 hvis beliggenhed umiddelbart i forbindelse med vejen har særlig betydning for  

 trafikanterne.
Der tænkes her navnlig på tank- og serviceanlæg, cafeterier og  

 moteller.
Der gives ved § 43 hjemmel til ekspropriation af arealer m.v., herunder  

 rettigheder over disse.
Der kan således foruden af arealerne ske  

 ekspropriation af bygninger og andre anlæg på arealerne samt af alle slags  

 rettigheder over arealerne, f.eks. brugsrettigheder og servitutter.
Der gives endvidere vejbestyrelserne hjemmel til pålæg af servitutter til  

 sikring af oversigt over vejkryds eller vejsving.
Bestemmelsen giver således  

 vejbestyrelserne hjemmel til at pålægge oversigtsservitutter overensstemmende  

 med ministeriet for offentlige arbejders vejregler ved skæringer mellem  

 offentlige veje indbyrdes og mellem offentlige og private veje.
Det samme  

 gælder vejindmundinger.
Endvidere vil servitutter kunne pålægges til  

 beskyttelse af offentlig vej.
Der kan således pålægges servitut om, at  

 lodsejerne ikke må foretage foranstaltninger, der kan udsætte vejdæmninger  

 eller andre bygværker for fare.
Bestemmelsen giver endvidere hjemmel til ekspropriation af bestående  

 overkørsler og overgange.
Bestemmelsen i § 43, stk. 1, sidste punktum, giver  

 hjemmel til ekspropriation til anlæg af private fællesveje i det omfang, det  

 er påkrævet for at retablere adgangen ud til offentlig vej, når denne er  

 blevet afbrudt ved ekspropriation af bestående overkørsler og overgange.  

 Bestemmelsen i § 43, stk. 1, sidste punktum, giver også hjemmel til  

 ekspropriation til anlæg af private fællesveje til retablering af de ved  

 vejanlæg afbrudte forbindelser, hvis vejbestyrelsen ikke finder det  

 ønskeligt, at de tilgrænsende arealer skal have direkte adgang til den nye  

 eller forlagte vej.
Endvidere vil ekspropriation til private fællesveje kunne  

 ske i medfør af den nævnte bestemmelse i § 43, stk. 1, jfr. § 78, i de  

 tilfælde, hvor ejeren af et areal som følge af beslutninger og bestemmelser,  

 truffet i medfør af §§ 70-73, afskæres fra en rimelig udnyttelse af arealet.  

 Endelig kan der eksproprieres til private fællesveje for at tilvejebringe  

 vejadgang i forbindelse med nedlæggelse af en offentlig vej eller almen vej  

 efter bestemmelserne i kapitel 9.
Ved § 43, stk. 2, er der givet vejbestyrelsen hjemmel til mod fuld  

 erstatning at ekspropriere arealer til fremskaffelse af vejmaterialer eller  

 fyld.
Ved erstatningsfastsættelsen bør der tages hensyn til, i hvilket omfang  

 de på ejendommen værende materialer forøger dens værdi i handel og vandel.  

 Arealafgivelsen kan være varig eller midlertidig.
I sidstnævnte tilfælde må  

 erstatning ydes for afsavn af jorden og for dennes eventuelle forringelse.  

 Erstatning for midlertidigt beslaglagte arealer fastsættes ved arealernes  

 tilbagelevering.
 Efter samme regler kan vejbestyrelsen foretage midlertidig eller endelig  

 arealerhvervelse til anbringelse af overskydende fyld eller anlæg af  

 interimsvej.
Arealer, der er afskåret ved et vejanlæg, og som ikke anvendes til  

 vejformål, bør søges magelagt.
Hvis magelæg ikke kan gennemføres, kan de  

 afskårne arealer eksproprieres, forudsat at bekostningen ved at tilvejebringe  

 adgang til dem ikke står i urimeligt forhold til deres værdi.
Er der uenighed  

 mellem vejbestyrelsen og en grundejer om, hvorvidt omkostningerne må anses  

 for urimelige, træffes afgørelsen af taksationsmyndighederne, jfr. § 51, stk.  

 5.
 Bestemmelsen i § 44 svarer til ekspropriationsprocedurelovens § 25.
Forarbejder og undersøgelser 26. I henhold til § 45 er vejbestyrelserne berettigede  

 til at foretage opmålinger, nivellementer og andre tekniske forarbejder på  

 privat ejendom, hvis det er nødvendigt i anledning af anlæg efter vejloven.  

 Dog skal der enten gives vedkommende ejer eller bruger særskilt underretning  

 i forvejen eller - hvis dette ikke er muligt - optages meddelelse herom med  

 mindst 2 ugers varsel i de lokale blade.
Al skade, der forvoldes ved disse  

 foranstaltninger, skal erstattes, og i mangel af mindelig overenskomst  

 fastsættes erstatningen af de i loven omhandlede taksationsmyndigheder.
Ekspropriationsmyndigheder 27. I § 46 fastslås, hvem der er  

 ekspropriationsmyndighed med hensyn til de respektive vejkategorier.
Ekspropriation til hovedlandevejsanlæg sker efter reglerne i  

 ekspropriationsprocedureloven.
Hvis ekspropriation til hovedlandevejsanlæg  

 efter ministeren for offentlige arbejders bestemmelse, jfr. stk. 2, sker ved  

 amtskommunal eller kommunal foranstaltning, finder reglerne i kapitel 5  

 anvendelse i deres helhed - herunder også bestemmelserne om taksation og  

 taksationsmyndigheder men med de lempelser, der følger af, at  

 ekspropriationsmyndigheden i disse tilfælde ikke er vejbestyrelsen, men  

 foretager ekspropriationen for en anden vejbestyrelse (vejdirektoratet).
 Ekspropriation til amtskommunale og kommunale vejanlæg sker efter reglerne  

 i kapitel 5.
 Som hidtil kan ministeren for offentlige arbejder dog efter begæring fra  

 en vejbestyrelse tillade, at ekspropriation til sådanne anlæg sker efter  

 reglerne i ekspropriationsprocedureloven, jfr. § 46, stk. 3.
Ekspropriationens gennemførelse Åstedsforretning 28. I modsætning til, hvad der var gældende efter  

 vejbestyrelsesloven, afholdes åstedsforretningen nu inden vejbestyrelsens  

 ekspropriationsbeslutning.
Dette skyldes ønsket om at give de berørte  

 grundejere mulighed for at varetage deres interesser på et så tidligt  

 tidspunkt som muligt. Åstedsforretningens afholdelse forudsætter således kun  

 en principbeslutning fra vejbestyrelsens side om at søge de påtænkte  

 foranstaltninger gennemført ved ekspropriation.
 §§ 47-48 indeholder detaljerede regler om den procedure med hensyn til  

 indvarsling og om fremlæggelse af planer for ekspropriation m.v., som  

 vejbestyrelsen skal følge i forbindelse med afholdelse af åstedsforretning,  

 og om ejers og brugeres adgang til under åstedsforretningen eller inden for  

 en frist af 3 uger efter denne at fremkomme med bemærkninger og  

 ændringsforslag til de planlagte foranstaltninger.
 Efter § 47, stk. 4, skal ikke alene ejere og brugere, men også andre, der  

 skønnes at have rimelig interesse at varetage, indvarsles til  

 åstedsforretningen.
 Under åstedsforretningen kan der som hidtil af vejbestyrelsen afgives  

 forslag til erstatningens fastsættelse (forligstilbud). Erstatningsforslaget  

 kan som hidtil accepteres af grundejerne under selve åstedsforretningen, blot  

 med den forskel, at aftale må indgås med det forbehold, at ekspropriationen  

 af vejbestyrelsen besluttes fremmet på det grundlag, der foreligger under  

 åstedsforretningen, og at vejbestyrelsen tiltræder erstatningsforslaget.
 Mindst et medlem af vedkommende kommunale råd, der er vejbestyrelse, skal  

 deltage i åstedsforretningen, og et medlem af det pågældende råd skal lede  

 forretningen, jfr. § 48, stk. 1.
 Ved ændringsloven af 1985 er der sket den ændring af § 47, stk. 4, at de  

 enkelte grundejere, der berøres af ekspropriationer, alene skal have  

 fremsendt den del af arealfortegnelsen, som vedrører den pågældendes ejendom.
 Dette skyldes, at arealfortegnelsen ved større ekspropriationer kan have  

 et sidemæssigt stort omfang, og det forekommer uhensigtsmæssigt, at en  

 lodsejer skal have tilsendt mere end det, der vedrører den pågældendes  

 ejendom.
 Hvis lodsejerne er interesseret i at blive bekendt med arealfortegnelsen  

 vedrørende andre ejendomme, er denne, jfr. § 47, stk. 3, fremlagt i 2 uger  

 før åstedsforretningen.
Ekspropriationsbeslutning 29. Når den 3 ugers frist for afgivelse af  

 bemærkninger til vejbestyrelsens forslag, der er fastsat i § 48, stk. 3, er  

 udløbet, træffer vejbestyrelsen på grundlag af det fremkomne beslutning om,  

 hvorvidt og i bekræftende fald hvorledes ekspropriationen og  

 foranstaltningerne skal gennemføres, jfr. § 49, stk. 1. Under nærmere angivne  

 betingelser kan ekspropriationsbeslutning dog undtagelsesvis træffes inden  

 udløbet af fristen, jfr. stk. 1, 2. pkt.
 Såfremt vejbestyrelsen beslutter at foretage væsentlige ændringer i de  

 planer, der har været fremlagt under åstedsforretningen, bør fornyet  

 åstedsforretning afholdes med indvarsling af de ejere og andre, der berøres  

 af ændringerne.
Erstatningens fastsættelse 30. Bestemmelserne herom i § 51 svarer til tilsvarende  

 bestemmelser i ekspropriationsprocedureloven.
Taksation og overtaksation 31. Efter § 52 skal vejbestyrelsen, hvis mindelig  

 overenskomst om erstatningens størrelse ikke er opnået senest 8 uger efter  

 ekspropriationsbeslutningen - eller hvis denne er påklaget senest 4 uger  

 efter endelig afgørelse af klagen - indbringe erstatningsspørgsmålet for  

 taksationskommissionen.
Det er forudsat, at indbringelsen herefter sker  

 snarest muligt.
Bestemmelsen er ikke til hinder for, at en  

 erstatningsberettiget under forhandlinger med vejbestyrelsen om en  

 forligsmæssig afgørelse giver samtykke til udskydelse af indbringelsen, og  

 heller ikke til hinder for, at erstatningsspørgsmålet indbringes for  

 taksationsmyndighederne før fristens udløb, hvis vejbestyrelsen har opgivet  

 at opnå forlig om erstatningen.
Indvarsling til taksations- og overtaksationsforretningen skal ske med  

 mindst 2 ugers varsel, jfr. § 53, stk. 1, og § 54, stk. 2. Fristen for  

 indbringelse af en taksationskommissions kendelse for  

 overtaksationskommissionen er 3 uger.
Der er åbnet mulighed for, at  

 overtaksationskommissionens formand kan tillade indbringelse efter fristens  

 udløb.
Efter bestemmelsen i § 56 skal vejbestyrelsen forelægge  

 taksationskommissionen erstatningskrav, der rejses af personer, der ikke er  

 omfattet af ekspropriationen.
Sagen kan påkendes af taksationskommissionen,  

 hvis denne finder sagen egnet til behandling for kommissionen.
Bestemmelsen  

 afskærer ikke vejbestyrelsen fra at imødekomme erstatningskrav af denne art,  

 men udelukker, at vejbestyrelsen undlader at forelægge krav, som den selv  

 anser for ubegrundede.
 Ved ændringsloven af 1985 er det præciseret, at grundejeren alene har en  

 mulighed for at få et spørgsmål, der ikke vedrører ekspropriationen, f.eks.  

 spørgsmål af naboretlig art, vurderet af taksationsmyndighederne, når disse i  

 forvejen beskæftiger sig med det pågældende anlægsarbejde.
Taksationsmyndigheder 32. Såfremt forlig ikke opnås, skal sagen indbringes  

 for de taksationsmyndigheder, der er nævnt i §§ 57 og 58.
Taksationskommissionernes og overtaksationskommissionernes områder Der nedsættes normalt en taksationskommission for hver amtsrådskreds.
I  

 Københavns amtsrådskreds med Københavns og Frederiksberg kommuner er der dog  

 nedsat to kommissioner.
Det samme gælder Århus, Fyns og Nordjyllands  

 amtsrådskredse.
I alt er der for tiden nedsat 18 taksationskommissioner.
 Der er nedsat i alt 7 overtaksationskommissioner med følgende geografiske  

 områder: Københavns og Bornholms amtsrådskredse Frederiksborg og  

 Vestsjællands amtsrådskredse Roskilde og Storstrøms amtsrådskredse Fyns  

 amtsrådskreds Vejle, Ribe og Sønderjyllands amtsrådskredse samt del af  

 Ringkøbing amtsrådskreds Århus amtsrådskreds og del af Ringkøbing  

 amtsrådskreds Nordjyllands og Viborg amtsrådskredse.
Taksationsmyndighedernes opgaver Foruden at fastsætte erstatningerne i tilfælde af ekspropriation skal  

 kommissionerne træffe afgørelse i en række andre sager, der forelægges  

 kommissionerne i medfør af lov om offentlige veje, herunder: 1. fastsættelse  

 af erstatning i anledning af skader og ulemper forvoldt i forbindelse med  

 undersøgelser (opmålinger, nivellementer m.v.) forud for vejanlæg, § 45, 2.  

 spørgsmålet om overtagelse af den del af en ejendom, der bliver tilbage efter  

 ekspropriation af den øvrige del af ejendommen, samt spørgsmålet om  

 overtagelse af afskårne arealer, § 51, stk. 3, 3. spørgsmålet om afståelse af  

 en ejendom, hvis ekspropriationserstatningen for værdiforringelsen står i  

 åbenbart misforhold til restejendommens værdi, § 51, stk. 4, 4. spørgsmålet  

 om afståelse af afskårne arealer, hvis ekspropriationserstatningen for  

 værdiforringelsen står i åbenbart misforhold til restejendommens værdi, eller  

 hvis omkostningerne ved at tilvejebringe adgang til dem skønnes at komme til  

 at stå i åbenbart misforhold til arealernes værdi, § 51, stk. 5, 5.  

 spørgsmålet om, hvorvidt der er etableret fornøden vejforbindelse til en  

 ejendom eller dennes afskårne arealer, når adgangen er blevet afbrudt i  

 forbindelse med et vejanlæg, § 69, stk. 2, 6. spørgsmålet om overtagelse af  

 en ejendom eller en del af denne, hvis ejeren på grund af byggeliniepålæg  

 afskæres fra en økonomisk rimelig og forsvarlig udnyttelse af arealet, § 38,  

 7. spørgsmålet om overtagelse af en ejendom, hvis ejeren på grund af  

 beslutninger og bestemmelser, truffet i medfør af §§ 70-73, afskæres fra en  

 økonomisk rimelig og forsvarlig udnyttelse af arealet, § 79, 8. spørgsmålet  

 om erstatning i forbindelse med optagelse af private fællesveje og -stier som  

 offentlige, 9. spørgsmålet om nedlæggelse af offentlige veje, der ikke  

 opretholdes som private, § 90, 10. fastsættelse af overtagelsesbeløb for nedlagte  

 offentlige vejarealer, der forudsættes tilskødet ejeren af en ejendom, der  

 grænser til vejen, § 91, stk. 2, 11. fastsættelse af erstatning i anledning af skader  

 og ulemper, forvoldt af visse foranstaltninger (anbringelse af  

 vejnavneskilte, færdselstavler og signaler, belysningselementer m.v. på  

 privat ejendom), § 108, Også privatvejsloven tillægger taksationskommissionerne visse opgaver,  

 herunder:
12. spørgsmålet om overtagelse af et areal eller en  

 del af dette, der er berørt af et vejudlæg i medfør af privatvejslovens § 23,  

 stk. 2 og 3, privatvejslovens § 37, 13. erstatningsfastsættelse for udlagt privat  

 fællesvej, der afgives til anlæg af en sådan vej, privatvejslovens § 40, 14. spørgsmål om opretholdelse af private fællesveje,  

 der er besluttet nedlagt, privatvejslovens § 54, 15. spørgsmålet om bortfald af private  

 servitutforpligtelser, privatvejslovens § 66, Endelig tillægger lov om vintervedligeholdelse og renholdelse af veje  

 taksationskommissionerne opgaver, nemlig:
 16. fastsættelse af erstatning for skader ved  

 etablering af sneskærme m.v. og etablering af vej under sneforhold, jfr.  

 lovens § 2.
En række love uden for vejområdet pålægger vejtaksationskommissionerne  

 forskellige opgaver, hovedsagelig erstatningsfastsættelse, samt sager om  

 overtagelse af ejendomme, der berøres af almindelige indskrænkninger i  

 ejendomsrettens grænser.
De væsentligste af disse er lov om  

 kommuneplanlægning, byggelov, folkeskolelov, saneringslov, byfornyelseslov,  

 lov om tilbudspligt, råstofloven, lov om sommerhuse og campering, lov om  

 ekspropriation til byudvikling og lov om vandforsyning.
Forretningsgangen ved taksationskommissionerne a.
Vejbestyrelsens begæring om taksation, jfr. pkt. 31, må rettes til  

 formanden for taksationskommisssionen.
Begæringer bør i almindelighed  

 indgives samlet for de ejendomme, der ved et bestemt anlæg eller en parcel  

 heraf er gået til taksation.
Begæringen om taksation må være bilagt en samlet  

 udskrift af den ved åstedsforretningen førte protokol med tilhørende  

 arealerhvervelsesplaner og må foruden angivelse af vedkommende ejere og  

 brugeres navne og postadresser og ejendommenes matrikelbetegnelse indeholde  

 oplysning om, hvad ekspropriationen nærmere går ud på, herunder angivelse af  

 størrelsen af de arealer, der afstås, ejendommenes brug, hvilke ejendomme der  

 afstås i deres helhed, hvilke bygninger der vil være at nedrive helt eller  

 delvis, hvilke rådighedsindskrænkninger der pålægges, og hvilke bestemmelser  

 der er truffet om adgangsforholdene.
Sidstnævnte oplysninger bør optages i en  

 lodsejerfortegnelse, der udarbejdes i samråd med kommissionens landinspektør,  

 jfr. nedenfor under c.
b.
Når formanden for taksationskommissionen har modtaget vejbestyrelsens  

 begæring om afholdelse af taksation, udpeger han de to medlemmer, der skal  

 deltage i behandlingen af det pågældende anlæg.
 Formanden for taksationskommissionen må så vidt muligt påse, at ingen af  

 de udpegede taksatorer er inhabile i henhold til § 60.
c.
Det påhviler vedkommende vejbestyrelse at udpege en landinspektør, som  

 skal bistå taksationskommissionen (og overtaksationskommissionen) jfr. § 59,  

 stk. 1. I København og Frederiksberg kommuner udpeger stadskonduktøren  

 henholdsvis stadslandinspektøren, der udfører de arbejder, der efter  

 nærværende bestemmelser udføres af en landinspektør.
Det vil være praktisk,  

 at den samme landinspektør medvirker ved kommissionens behandling af hvert  

 enkelt vejanlæg, men der vil intet være til hinder for, at samme  

 landinspektør medvirker ved samtlige taksationsforretninger  

 (overtaksationsforretninger) inden for amtsrådskredsen.
Der kan udpeges den  

 praktiserende landinspektør, som i øvrigt bistår anlægsmyndigheden.  

 Landinspektøren deltager i taksationskommissionernes møder, men har ikke  

 stemmeret.
Landinspektøren giver oplysning om det matrikeltekniske grundlag  

 for forretningerne.
Han sørger i fornødent omfang og eventuelt i samarbejde  

 med anlægsmyndigheden for oplysninger om de af ekspropriationen berørte  

 arealer, herunder disses størrelse, benyttelse, deres vurdering til  

 ejendomsskyld og tidligere salgssummer samt redegør for, hvorledes de berøres  

 af anlægget og oplyser herunder, hvorledes adgangsforholdene ændres, og i  

 hvilket omfang der sker en defigurering af arealerne.
Landinspektøren  

 indhenter endvidere udskrifter af ejendommens blad i tingbogen til  

 forelæggelse for kommissionerne og bistår i det hele formanden med  

 tilvejebringelse af tekniske oplysninger, der har betydning for erstatningens  

 fastsættelse.
d.
Når taksatorerne og landinspektøren er udpeget, fastsætter formanden  

 tid og mødested for taksationsforretningen.
Formanden lader de pågældende  

 ejere og brugere samt vejbestyrelsen indkalde med mindst 14 dages forudgående  

 varsel.
Indkaldelsen af ejerne og brugerne sker ved anbefalet brev.
e.
Såfremt formanden finder, at det ved vurderingen af en eller flere af  

 de berørte ejendomme er nødvendigt at tilkalde en særlig sagkyndig, f.eks.  

 til vurdering af skovbrug, havebrug, erhvervsvirksomheder eller lignende,  

 jfr. § 59, stk. 2, indkaldes denne på samme måde.
Den tilkaldte særligt  

 sagkyndige deltager i kommissionens forhandlinger, men har ikke stemmeret.
f.
Taksationskommissionens formand kan med ministeriet for offentlige  

 arbejders godkendelse antage en sekretær, som deltager i møderne uden  

 stemmeret.
g.
Der føres efter formandens anvisning en protokol, hvori kommissionens  

 kendelse optages.
h.
Kommissionens kendelse bekendtgøres for lodsejerne ved, at der snarest  

 tilsendes dem udskrift af protokollen pr. anbefalet brev.
 Samtidig må udskrift sendes til anlægsmyndigheden og landinspektøren.
Der ydes formanden og sekretæren vederlag, som afholdes af statskassen.  

 Kommissionens øvrige udgifter, derunder bl.a. godtgørelse til formanden,  

 medlemmerne, sekretæren og særligt sagkyndige, til befordring og fravær fra  

 hjemstedet, samt honorar til medlemmerne og landinspektøren afholdes derimod  

 af vedkommende vejbestyrelse.
Medlemmernes honorar fastsættes af ministeriet  

 for offentlige arbejder.
Formanden kan af vejbestyrelsen forlange indbetalt  

 et forskudsbeløb til bestridelse af de vejbestyrelsen påhvilede udgifter.
Forretningsgangen ved overtaksationskommissionerne a.
Såvel ejerne og brugerne som anlægsmyndigheden kan indbringe  

 taksationskommissionens kendelse for vedkommende overtaksationskommission.  

 Kendelsen skal indankes inden 3 uger efter, at meddelelse om resultatet af  

 taksationsforretningen er kommet frem til den pågældende.
Af praktiske grunde  

 skal begæringen om anke indsendes til formanden for den taksationskommission,  

 som har foretaget erstatningsfastsættelsen i første instans.
Hvis begæringen  

 er indgivet rettidigt, fremsender taksationskommissionens formand begæring om  

 anken til formanden for vedkommende overtaksationskommission.
b.
Ved ankens indgivelse til overtaksationskommissionen fremsender  

 taksationskommissionens formand udskrift af taksationskommissionens protokol  

 og samtlige de under sagen fremlagte bilag.
c.
Formanden for overtaksationskommissionen udpeger de to medlemmer, der  

 skal medvirke i vedkommende sag, efter den liste, som er udarbejdet af  

 amtsrådet m.fl.
d.
I overtaksationskommissionen medvirker som foran nævnt den  

 landinspektør, der har medvirket i taksationskommissionen.
e.
Overtaksationskommissionens formand kan med ministeren for offentlige  

 arbejders godkendelse antage en sekretær, som deltager i møderne uden  

 stemmeret.
f.
I øvrigt finder de principper, der gælder for taksationskommissionens  

 forretningsgang, tilsvarende anvendelse for overtaksationskommissionerne, dog  

 udsendes udskrift af protokollen ved almindeligt brev.
Sagsomkostninger ved kommissionsbehandling 33. § 61 bygger på gældende praksis i analogi af  

 tilsvarende bestemmelse i ekspropriationsprocedureloven.
Efter denne  

 bestemmelse kan taksationsmyndigheden pålægge vejbestyrelsen at udrede en  

 passende godtgørelse til en part, der til varetagelse af sine interesser over  

 for vejbestyrelsen under sagens behandling for kommissionen, har afholdt  

 nødvendige udgifter til sagkyndig bistand, herunder til advokat, revisor m.v.  

 I forbindelse med meddelelsen efter § 49, stk. 3, bør vejbestyrelsen give  

 oplysning om indholdet af § 61.
 Udgifterne til taksations- og overtaksationskommissionernes virksomhed  

 afholdes af henholdsvis staten og vedkommende vejbestyrelse, jfr. § 62, stk.  

 2. Grundejerne bør ligeledes i forbindelse med meddelelsen efter § 49, stk.  

 3, gøres bekendt med, at indbringelse af erstatningsspørgsmålet for  

 taksationsmyndighederne er omkostningsfri.
Erstatningens udbetaling 34. §§ 63-64 svarer til tilsvarende bestemmelser i  

 ekspropriationsprocedureloven.
 Efter § 63 skal erstatningsbeløb forrentes med 1 pct. over  

 nationalbankdiskontoen på tidspunktet for ekspropriationsbeslutningen.
Efter § 64, stk. 1, skal vejbestyrelsen inden udbetaling af erstatningen  

 skaffe oplyst, om panthaver og andre indehavere af rettigheder gør krav på  

 erstatningen.
Forskriften er begrænset til rettighedshavere, hvis adresser  

 kan oplyses af tinglysningsdommeren.
Beløb, der tilkommer en tinglyst  

 panthaver, hvis adresse ikke har kunnet oplyses, bør dog ikke udbetales, jfr.  

 analogien af den tilsvarende bestemmelse i ekspropriationsprocedurelovens §  

 24. Vejbestyrelsen vil i givet fald kunne pådrage sig erstatningsansvar over  

 for panthaveren.
Der bør derfor ske deponering af den del af  

 ekspropriationserstatningen, der medgår til at indfri pantehæftelsen, indtil  

 den erstatningsberettigede godtgør, at panthavers samtykke til udbetaling  

 foreligger.
 Efter § 64, stk. 2, kan vejbestyrelsen under visse betingelser udbetale  

 ekspropriationserstatning uden samtykke fra panthavere eller andre  

 rettighedshavere.
Betingelserne er, dels at ekspropriationen i forhold til ejendommens  

 størrelse og værdi er ubetydelig, dels at ekspropriationen ikke indebærer  

 nogen fare for pantesikkerheden.
Begge betingelser skal være opfyldt, men det  

 er overladt til vejbestyrelsen at skønne, om dette er tilfældet.
Risikoen for  

 fejlskøn påhviler vejbestyrelsen.
Vejbestyrelsens beslutning kan af en  

 panthaver påklages til ministeriet.
Søgsmål 35. Søgsmål om ekspropriation behandles i første  

 instans ved landsretten.
Afgørelser, der kan påklages eller for så vidt angår  

 erstatningsfastsættelser, kan indbringes for en overtaksationskommisssion  

 efter § 54, kan dog ikke indbringes for domstolene, før henholdsvis  

 klageadgangen og overtaksationskommissionsbehandlingen har været udnyttet,  

 jfr. § 65.
Adgangsforhold til offentlige veje Definitioner 36. For at tydeliggøre den i vejlovgivningen anvendte  

 terminologi er begreberne overkørsler, overgange og vej- og stitilslutninger  

 defineret i § 68.
 Ved overkørsel forstås adgang til offentlige veje for kørende færdsel fra  

 tilgrænsende ejendomme eller fra private fællesveje.
 Ved overgang forstås adgang til offentlig vej for gående færdsel fra  

 tilgrænsende ejendomme eller fra private fællesstier.
 Ved vej- eller stitilslutning forstås tilslutning til offentlige veje og  

 stier for offentlige veje og stier.
Som det fremgår af definitionerne, er private fællesveje og private  

 fællesstier, der indmunder i en offentlig vej, overkørsler (overgange) til  

 den offentlige vej.
Som overkørsel (overgang) anses også privat vej (sti),  

 der kun tjener til brug for en enkelt ejendom.
Adgangsforhold i forbindelse med anlæg eller ombygning af offentlige veje 37. Bestemmelsen i § 69 fastslår, at vejbestyrelsen i  

 forbindelse med anlæg af en ny vej eller ombygning af en bestående offentlig  

 vej skal træffe bestemmelse om, hvorvidt og i bekræftende fald i hvilket  

 omfang, der kan tillades adgang fra tilgrænsende ejendom.
Hvis en ejendoms  

 adgang afbrydes, skal vejbestyrelsen så vidt muligt sikre ejendommen anden  

 fornøden forbindelse til offentlig vej.
Begrebet »fornøden adgang« er fastlagt i rets- og  

 taksationspraksis, der stort set lægger vægt på, at adgangsforholdene til  

 ejendommen er teknisk egnede til den trafik, som er nødvendig for ejendommens  

 udnyttelse.
Herudover betragtes ejendommens beliggenhed ved en offentlig vej  

 ikke som et retsbeskyttet formuegode.
Dette er angivet i § 69, stk. 2. Her  

 fastslås, at ændrede adgangsforhold, der giver ejendommen en mere afsides  

 beliggenhed i forhold til offentlig vej, bebyggelse eller lokalitet, afskærer  

 den fra dens hidtidige kundekreds, eller påfører ejendommen fremtidige  

 vejudgifter, ikke kan begrunde erstatning.
Disse regler er et udslag af det  

 også bl.a. i Norge, Sverige og Tyskland anerkendte princip, at en ejendoms  

 beliggenhed ved en offentlig vej alene er en chance og mulighed, der  

 bortfalder, hvis vejforholdene i området ændres på afgørende måde.
 Den adgang til offentlig vej, der er »fornøden« i den nævnte  

 forstand kan eventuelt tilvejebringes ved anlæg af en privat fællesvej eller  

 en privat vej kun til brug for en enkelt ejendom: Erhvervelse af arealer til  

 sådanne private vejanlæg kan ske ved ekspropriationer efter § 43.
Vejbestyrelsen har ikke nogen ubetinget pligt til uanset bekostningen at  

 retablere adgang til offentlig vej.
Hvis fornøden forbindelse imidlertid ikke  

 etableres, har ejendommens ejer eller bruger ret til erstatning, eventuelt må  

 arealet eksproprieres.
Hjemmel hertil findes i § 43, jfr. også § 51, stk. 5,  

 hvorefter vejbestyrelsen under visse betingelser kan fordre arealer, der  

 afskæres ved en ny vejlinie, afstået.
 Hjemmel til ved ekspropriation at nedlægge eller spærre bestående  

 overkørsler og overgange, herunder adgange for private fællesveje og -stier  

 og andre private veje og stier, findes ligeledes i § 43. Også i disse  

 tilfælde kan der til retablering af den afbrudte forbindelse med offentlig  

 vej anlægges privat fællesvej m.v., og arealer hertil erhverves ved  

 ekspropriation.
Anlæg af nye adgange til offentlig vej 38. Anlæg af en ny adgang til offentlig vej kræver  

 tilladelse fra vejbestyrelsen.
Efter § 70, stk. 2, skal der tillige indhentes  

 tilladelse fra vejbestyrelsen for en hovedlandevej eller landevej til anlæg  

 af nye adgange til en anden offentlig vej (landevej eller kommunevej), når  

 ændringer af adgangsforholdene sker i mindre afstand end 100 m - i bymæssig  

 bebyggelse 50 m - fra hovedlandevejen eller landevejen.
 Begrundelsen for bestemmelsen er, at det hyppigt forekommer, at  

 trafikskabende virksomheder, såsom udstillingsbygninger og supermarkeder,  

 placeres på et areal, der grænser op til en primær vej (hovedlandevej eller  

 landevej), men med adgang til en sekundær vej (landevej eller kommunevej).  

 Uanset at overkørsel etableres til den sekundære vej, vil virksomhedens nære  

 beliggenhed ved den primære vej kunne indvirke væsentligt på trafikforholdene  

 på denne og frembyde en fare for trafiksikkerheden.
Efter § 70, stk. 3, kan vejbestyrelsen som hidtil, når det skønnes  

 påkrævet af vejtekniske eller færdselsmæssige grunde, som betingelse for  

 tilladelse til ændring af adgangsforholdene stille tekniske krav og kan kræve  

 udgifterne ved gennemførelsen af kravene afholdt af vedkommende ejer eller  

 bruger.
De eksempler på tekniske krav, der er nævnt i stk. 3, er ikke  

 udtømmende.
 En vejbestyrelse kan desuden betinge sin tilladelse af, at den offentlige  

 vej, hvortil der etableres adgang, ombygges med midterrabat, kanalisering,  

 lyssignal o.l., og kan kræve, at udgifterne hertil helt eller delvis afholdes  

 af vejbestyrelsen for den vej eller sti, der tilsluttes, eller for så vidt  

 angår overkørsel eller overgang af vedkommende ejer eller bruger.
 Adgangen til at påligne en ejer eller bruger udgifterne helt eller delvis  

 ved ombygning af en offentlig vej er dog begrænset til særlige tilfælde,  

 eksempelvis etablering af adgang fra særligt trafikskabende virksomheder,  

 hvor kravene til ejeren eller brugeren står i rimeligt forhold til fordelene  

 for den pågældende.
Benyttelse af bestående adgange til offentlig vej 39. Vejbestyrelsens tilladelse til udvidet benyttelse  

 af en bestående adgang til offentlig vej kræves kun i de tre grupper af  

 tilfælde, der er nævnt i § 71, stk. 1-3. Da § 71 også omfatter benyttelse af  

 private fællesveje, der indmunder i en offentlig vej, kan overkørsler for  

 private fællesveje til en offentlig vej ikke uden vejbestyrelsens tilladelse  

 benyttes som adgang for udstykkede parceller.
 Bestemmelsen i stk. 3 om parcellers benyttelse af overkørsler m.v. i  

 tilfælde af udstykning omfatter i overensstemmelse med hidtidig praksis såvel  

 hovedparcellen som de udstykkede parceller.
 Også til ændret benyttelse af bestående adgang til offentlig vej, som sker  

 i umiddelbar nærhed af hovedlandevej eller landevej, kræves der tilladelse  

 fra vejbestyrelsen for den overordnede vej, jfr. stk. 5, som svarer til  

 bestemmelsen i § 70, stk. 2.
 Vejbestyrelsen kan ligeledes gøre sin tilladelse betinget, herunder kræve  

 udgifterne ved ombygning m.v. af den offentlige vej dækket i samme omfang som  

 efter § 70, stk. 3, jfr. henvisningen i § 71, stk. 6.
Adgangsbestemmelser 40. Reglerne i vejlovens §§ 72-83 beskriver den  

 særlige form for begrænsning af adgangsforholdene til offentlige veje af  

 særlig betydning for den gennemgående færdsel, som betegnes  

 adgangsbegrænsning.
Denne indebærer en registrering af ejendommenes benyttelse på et givet  

 tidspunkt.
Registreringen indgår i særlige adgangsbestemmelser, der  

 offentliggøres.
Efter tidspunktet for offentliggørelsen må ejendommene ikke  

 anvendes på en måde, der medfører mere intensiv trafik end oprindelig  

 forudsat.
 Såvel udarbejdelse af adgangsbestemmelser som dispensation fra disse  

 bestemmelser var oprindelig, da ordningen blev indført ved  

 vejbestyrelsesloven af 1957, henlagt til ministeren for offentlige arbejder.  

 Indstillingen om fastsættelse af adgangsbegrænsning blev dog udarbejdet af et  

 lokalt udvalg, betegnet vejadgangsudvalget.
 Ministeriets beføjelser er ved ændringer af lov om offentlige veje gradvis  

 henlagt til vejbestyrelsen.
 Ved ændringsloven af 1985 er alle beføjelser henlagt til den pågældende  

 vejbestyrelse, og vejadgangsudvalgene er nedlagt, idet deres gennemgang af  

 vejnettet stort set er sluttet.
Kundgørelse 41. I § 74, stk. 2, er det fastsat, at  

 gyldighedsvirkningen af adgangsbestemmelserne i forhold til ejere og brugere  

 af ejendomme, som berøres af bestemmelserne, er knyttet til kundgørelsen i  

 Statstidende, medens kundgørelse i stedlige blade, underretning af ejere og  

 brugere samt tinglysning alene har oplysende virkning.
 Disse regler gælder selvsagt ikke adgangsbegrænsning, pålagt ved  

 ekspropriation.
Underretning - Indsigelser - Tinglysning 42. § 75 giver detaljerede regler for underretning om  

 adgangsbestemmelserne, om indsigelser mod disse og om tinglysning af  

 bestemmelserne.
 Ikke alene ejere og brugere langs den adgangsbegrænsede vejstrækning, men  

 så vidt muligt enhver ejer og bruger af ejendomme, der skønnes at blive  

 berørt af adgangsbestemmelserne, skal have underretning ved anbefalet brev om  

 bestemmelserne.
Underretningen skal ske senest inden 6 måneder efter kundgørelsen i  

 Statstidende.
I underretningen skal der angives en frist på ikke under 6  

 måneder for fremsættelse af indsigelser med hensyn til den adgangsret, der er  

 tillagt en ejendom.
Desuden skal der gives oplysning om muligheden for at  

 begære arealovertagelse efter § 78.
 Det bør tilkendegives i underretningen, at indsigelser, der fremkommer  

 efter fristens udløb, normalt ikke kan forventes taget til følge.
Formuleringen »så vidt muligt« i § 75, stk. 1, angiver, at  

 vejbestyrelsen skal foretage rimelige bestræbelser for at opspore ejere af  

 ejendomme, der berøres af adgangsbestemmelserne.
Den antyder, at det i  

 praksis kan være forbundet med urimeligt besvær at finde frem til adressen på  

 sådanne ejere, f.eks. hvis de er bosat i udlandet uden at have efterladt  

 adresse her i landet.
I relation til indsigelser og overtagelsesbestemmelsen  

 i § 78, stk. 2. må det antages, at en ejer, der kan godtgøre, at han ikke har  

 fået underretning om adgangsbestemmelserne, ikke vil være afskåret fra at  

 gøre indsigelse eller fremsætte begæring om overtagelse efter fristens udløb.
 Efter § 75, stk. 3, skal adgangsbestemmelserne tinglyses ikke alene på de  

 ejendomme, der grænser til den adgangsbegrænsede vejstrækning, men i det hele  

 på ejendomme, der må skønnes at blive berørt af bestemmelserne.
Berigtigelse samt ændring og ophævelse af adgangsbestemmelser 43. §§ 76-77 indeholder nærmere regler om disse  

 forhold.
Overtagelse af areal 44. Bestemmelserne i §§ 78-79 fastslår, at adgangen  

 til at begære et areal overtaget af vejbestyrelsen omfatter tilfælde, hvor  

 vejbestyrelsen har nægtet tilladelse efter §§ 70-71 samt reglerne om  

 adgangsbestemmelser (§§ 72 og 73).
Meddelelse af undtagelser fra adgangsbestemmelser 45. Efter § 80 meddeles dispensation fra  

 adgangsbestemmelser af vejbestyrelsen.
Efter § 80 kan dispensation alene meddeles, når vægtige grunde taler  

 derfor, og det skønnes foreneligt med de hensyn, der ligger til grund for  

 adgangsbestemmelserne.
Det skal understreges, at adgangsbestemmelsernes  

 formål er færdselssikkerhedsmæssige hensyn, og at der er gode grunde til at  

 antage, at antallet af færdselsulykker på en vejstrækning med gennemgående  

 trafik har en direkte sammenhæng med antallet af overkørsler og  

 vejtilslutninger på strækningen.
Det er derfor af væsentlig betydning, at  

 veje af denne karakter i videst muligt omfang bibeholdes som facadeløse veje,  

 hvilket kun kan ske, hvis dispensationsbeføjelsen udøves med tilbageholdenhed  

 og konsekvens.
For en række vejstrækninger er der - som regel i forbindelse med ydelse af  

 vejfondstilskud til anlægsarbejder - fastsat regler om, at vejbestyrelsen  

 skal indhente ministeriets samtykke i næsten alle tilfælde, hvor der søges om  

 udvidet adgang til de pågældende vejstrækninger.
Disse vilkår er tinglyst på  

 de pågældende ejendomme, men er dog i en række tilfælde erstattet af  

 adgangsbestemmelser efter vejlovens kapitel 6.
Siden vejlovsændringen i 1978 har vejbestyrelserne haft bemyndigelse til  

 selv at administrere eksisterende servitutter om facadeløshed, idet  

 ministeriets påtaleret ikke længere er bragt i anvendelse.
Denne  

 administration bør udøves i overensstemmelse med de hensyn, der ligger bag  

 ved bestemmelserne.
Et spørgsmål, der særlig har været aktuelt ved administrationen af  

 adgangsbestemmelserne, er spørgsmålet om en rimelig udnyttelse af de  

 landbrugsbygninger, der i forbindelse med den stedfindende omlægning af  

 landbrugets struktur, ikke længere anvendes efter deres formål.
På dette  

 område har ministeriet efter forhandling med De samvirkende danske  

 Landboforeninger fastlagt følgende retningslinier, oprindelig som udtryk for  

 ministeriets dispensationspraksis, senere som udtryk for ministeriets praksis  

 i anledning af klager over nægtet dispensation fra adgangsbestemmelserne:
A.
Beboelsesbygninger Ministeriet vil finde det rimeligt at tillade at bestående  

 beboelsesbygninger (såvel stuehuse som eventuelle funktionærboliger) anvendes  

 såvel til enhver form for helårsbeboelse som til udlejning til  

 sommerhusbeboelse.
 Ministeriet vil derimod i almindelighed støtte vejbestyrelsen i, at  

 sådanne bygninger ikke bør anvendes til hotel- og pensionatvirksomhed.  

 Ministeriet vil ligeledes normalt acceptere en vejbestyrelses afslag på  

 ansøgning om tilladelse til særskilt udstykning af parcel med aftægts- eller  

 medhjælperbolig opført efter adgangsbestemmelsernes indførelse.
B.
Driftsbygninger Såfremt det efterfølgende er umiddelbart tilladt efter by- og  

 landzoneloven eller tilladelse kan forventes, vil ministeriet i almindelighed  

 finde, at vejbestyrelsen bør meddele tilladelse til:
 1. Gartneri, frugtavl og planteskole uden detailsalg.
 2. Forskellige former for dyrehold som f.eks.  

 minkfarm, stutteri, dyrehospital og hundekennel, men ikke rideskole,  

 hundepension og maskinstation.
 3. Lager af ikke særlig trafikkrævende art under  

 forudsætning af at lageretableringen kan finde sted uden forudgående  

 investeringer i bygninger og anlæg med henblik på denne virksomhed, og at det  

 accepteres, at tilladelsen tilbagekaldes, hvis virksomheden giver anledning  

 til trafikale gener.
Såfremt de nævnte driftsbygninger er placeret i en landsby, bør  

 spørgsmålet om anvendelse af bygningerne til erhvervsmæssige formål, der går  

 videre end de ovenfor nævnte, i højere grad vurderes ud fra samlede  

 planlægningsmæssige overvejelser, hvori også de trafikale hensyn bør  

 tillægges vægt.
Hensynet til ønsket om længst muligt at bevare  

 landsbysamfundene taler for, at adgangsbestemmelserne i disse tilfælde kun  

 bør hindre en anvendelse, der kan accepteres ud fra zonelovshensyn, såfremt  

 konkrete færdselsmæssige og vejtekniske hensyn taler mod at imødekomme en  

 ansøgning om ændret bygningsanvendelse.
 Efter ministerens praksis i klagesager bør vejbestyrelserne acceptere, at  

 ejeren eller brugeren af et enfamilieshus eller en landbrugsejendom driver en  

 beskeden erhvervsvirksomhed på grundlag af den adgangsret, som måtte tilkomme  

 en ejendom som landbrugsejendom eller enfamiliesbeboelse, såfremt der ikke  

 beskæftiges fremmed medhjælp i virksomheden, foretages skiltning om den eller  

 foretages særlige bygningsindretninger til brug for denne.
Forholdet til jernbaner 46. Ved lov nr. 127 af 25. marts 1970 om ændringer i  

 vejlove som følge af ændringer i den kommunale styrelseslovgivning blev  

 krydsningsloven (lovbekendtgørelse nr. 88 af 12. marts 1962) ophævet.
Visse  

 af bestemmelserne blev bibeholdt som nye paragraffer i vejbestyrelsesloven  

 (§§ 19 a og 55 a). Disse bestemmelser er - med visse ændringer - opretholdt i  

 kapitel 7 (§§ 84-87). Udgifterne ved de arbejder, der tidligere er afholdt af  

 vejfonden, afholdes nu af statskassen.
 Efter krydsningsloven påhvilede det de enkelte amtsudvalg efter nærmere  

 angivne retningslinier at fremkomme med indstillinger til det nu ophævede  

 rådgivende vejkrydsudvalg om anlæg af nye over- eller underføringer ved  

 krydsninger mellem veje og jernbaner eller til ombygning af bestående  

 viadukter.
Efter § 84, stk. 1, er det nu formelt ministeren for offentlige arbejder,  

 der tager initiativet til anlæg eller udbygning af viadukter.
Forinden  

 beslutning træffes herom, skal der indhentes udtalelse fra vedkommende  

 jernbanestyrelse og vejbestyrelse.
Såfremt anlægget besluttes fremmet, kan ministeren pålægge vedkommende  

 jernbanestyrelse og/ eller vejbestyrelse at udføre arbejdet.
Udgifterne  

 herved afholdes fuldt ud af statskassen af beløb, der stilles til rådighed på  

 de årlige finanslove.
For så vidt viaduktanlægget medfører fremtidige  

 lettelser i jernbanens årlige udgifter, skal et beløb, der svarer til den  

 kapitaliserede værdi af udgiftsbesparelsen, dog afholdes af jernbanen, jfr. §  

 84, stk. 2.
Forslag til anlæg eller ombygning af viadukter kan forelægges ministeriet  

 af jernbanestyrelser og vejbestyrelser.
Disse kan ligeledes henlede  

 ministeriets opmærksomhed på krydsninger, hvor særlige trafikale eller  

 færdselssikkerhedsmæssige forhold taler for gennemførelse af viaduktanlæg.
I § 86 er proceduren for forslag til etablering af andre  

 sikkerhedsforanstaltninger end viadukter ved krydsninger mellem veje og  

 jernbaner nærmere beskrevet.
Denne bestemmelse er blevet omformuleret ved  

 ændringsloven af 1985 for at tydeliggøre bestemmelsens indhold.
For at sikre størst mulig ensartethed pålægges det efter § 86, stk. 1,  

 vejbestyrelserne at forelægge ministeriet forslag om etablering eller  

 forbedring af sådanne foranstaltninger.
De sikkerhedsforanstaltninger, der  

 især kan komme på tale, er etablering af lyssignaler mod vejen, herunder  

 lyssignaler suppleret med automatiske halve bomme.
Der henvises herom til  

 ministeriet for offentlige arbejders regler af 14. december 1959 vedrørende  

 automatiske signaler ved niveauoverkørsler over jernbaner.
Disse regler  

 forventes i nær fremtid afløst af nye regler.
Der kan endvidere være behov  

 for at forbedre bestående signaler, f.eks. supplering af bestående  

 lyssignaler i højre vejside med signal i venstre vejside og/ eller med  

 klokkesignal eller i særlige tilfælde koordinering af lyssignal med  

 almindeligt gadesignal med trelysgrupper.
 Efter § 86, stk. 2, kan ministeriet også selv tage initiativ til konkrete  

 ændringer i foranstaltningernes udformning.
Sikkerhedsforanstaltningerne etableres af vedkommende jernbanestyrelse  

 eller vejbestyrelse efter nærmere anmodning fra ministeriet.
Udgifterne  

 hertil og til drift og vedligeholdelse afholdes fuldt ud af statskassen, jfr.  

 § 86, stk. 4.
Den ændrede formulering i stk. 5 præciserer, at statskassen alene betaler  

 etablering og forbedring af sikkerhedsforanstaltninger i kryds mellem veje og  

 jernbaner, når behovet for foranstaltningerne eller forbedringen af disse  

 skyldes udviklingen i den almindelige færdsel, herunder f.eks. byudvikling i  

 området eller den tekniske udvikling af afmærkningen, f.eks. en ændret  

 udformning af lyssignaler.
Efter gældende praksis har staten ikke betalt  

 disse sikringsforanstaltninger, hvis sikringen er gjort nødvendig, fordi der  

 er tale om et nyt kryds, forårsaget f.eks af et nyt vejanlæg over banen eller  

 en ny banestrækning over vejen eller en så væsentlig udvidelse af en  

 eksisterende vej, at denne kan sidestilles med et nyt vejanlæg.
Dette sidste  

 vil særligt være tilfældet, når antallet af kørebaner forøges, eller der  

 anlægges nye cykelstier og fortove med henblik på at øge vejens kapacitet for  

 motorkøretøjer.
Udgiften ved nye kryds afholdes af den instans, som har taget  

 initiativ til anlægsarbejdet.
Derimod betaler staten for forbedringer af  

 sikringsforanstaltninger, selv om de er nødvendiggjort af nye anlægsarbejder  

 der ikke er så omfattende, at den ombyggede vej kan sidestilles med anlæg af  

 ny vej, og arbejder, der ikke har til formål at forøge kapaciteten af  

 motorkøretøjer, men f.eks. at sikre de svage trafikanter.
Trafikale ændringer på vej- eller banenettet kan gøre det forsvarligt at  

 reducere omfanget af sikkerhedsforanstaltningerne i krydset.
Dette kan også  

 ske med ministeren for offentlige arbejders godkendelse efter forslag fra de  

 lokale myndigheder eller på ministerens eget initiativ efter forhandling med  

 de lokale instanser, jfr. § 86, stk. 3.
Efter § 87 kan ministeren efter indstilling fra en jernbanestyrelse  

 tillade, at bevogtning af krydsninger med veje ophæves på betingelse af, at  

 der opsættes lyssignalanlæg.
Udgifterne ved anlæg, drift og vedligeholdelse  

 af lyssignalanlæg afholdes i disse tilfælde af vedkommende jernbane.
Udskillelse af vejareal i matriklen.
Hævd.
47. Fra matrikelmyndighedernes side lægges der vægt  

 på, at offentlige vejarealer i matriklen udskilles fra de ejendomme,  

 hvorunder de henligger, og at der inden for en rimelig tid sker berigtigelse  

 af forandringer i ejendomsgrænserne i forbindelse med vejmyndighedernes  

 erhvervelse af vejarealer.
Manglende notering i matriklen kan medføre  

 betydelige ulemper for ejerne af de pågældende ejendomme i tilfælde af salg  

 eller belåning af ejendommene.
Det er ligeledes af betydning for  

 vejbestyrelsen, at ejendomsretten til vejarealer sikres ved notering i  

 matriklen dels for at undgå uoverensstemmelser med grundejerne om vejgrænsen,  

 dels af hensyn til bestemmelsen i § 88, stk. 2, hvorefter hævd ikke kan  

 vindes over offentlige veje, hvis arealer er udskilt i matriklen.
I overensstemmelse med matrikeldirektoratets retningslinier bør der kun  

 udskilles arealer, der anvendes til selve vejanlægget og naturligt tilbehør  

 hertil, såsom fortove, hjørneafskæringer, grøfter, vigepladser, rastepladser,  

 parkeringspladser, sideanlæg, grusdepoter og lignende.
Derimod bør arealer,  

 der ikke skal indgå i vejarealet (f.eks. afskårne arealer), ikke udskilles af  

 matriklen, men tildeles selvstændige matrikelnumre.
Nedlæggelse af offentlige veje 48. Ved ændringsloven af 1985 er de hidtidige regler  

 om nedlæggelse af offentlige veje søgt tydeliggjort.
Den hidtidige frist på 3  

 måneder til fremsættelse af indsigelser er samtidig nedsat til 8 uger,  

 således at der er bedre overensstemmelse med indsigelsesfristen for  

 lokalplanforslag.
 Også fristen i § 93 for indsigelse mod beslutning om nedlæggelse eller  

 omlægning af almene veje er ved ændringsloven af 1985 forkortet til 8 uger.
 I § 90, stk. 1, præciseres det, at den nedlagte offentlige vej kan  

 opretholdes som privat fællesvej eller privat vej for en enkelt ejendom,  

 hvorved forstås en vej, der uden at være offentlig, hverken er privat  

 fællesvej eller almen vej i henhold til privatvejslovens §§ 2 og 4. Hvis  

 vejen bliver privat vej, tillægges arealet den pågældende ejendom.
I højesteretsdom af 20. september 1984 er det udtalt, at vejlovens kapitel  

 9 om nedlæggelse af offentlige veje alene tager sigte på nedlæggelse af en  

 vejstrækning i hele dens bredde.
Det er dog udtalt, at det findes naturligt  

 at anvende lovens kapitel 9 analogt i det omfang, det er muligt.
Denne  

 tilføjelse er formentlig vendt mod landsretsdommens bemærkning om, at  

 vejindskrænkninger er hjemlet alene ved § 10, med den virkning, at  

 vejbestyrelsens bedømmelse ikke kan indbringes for taksationsmyndighederne.
I  

 højesteretsdommen er det udtrykkeligt bemærket, at det ikke kan antages, at  

 vejmyndighederne ikke skulle kunne indskrænke en offentlig vejs bredde, hvor  

 færdselsmæssige grunde ikke taler imod det.
Det siges endvidere, at reglen i  

 § 91, stk. 1, ikke kan føre til, at en formindskelse af vejbredden skal ske  

 ved nedlæggelse af lige store arealer i begge sider.
 Efter ministeriets opfattelse kan en vejbestyrelse beslutte at indskrænke  

 vejens bredde ved at nedlægge et vejareal i vejens ene side.
 Anvendelse af procedurereglerne efter kap. 9 er næppe påkrævet i disse  

 tilfælde, hvis det er åbenbart, at det tilbageværende vejareal er  

 tilstrækkeligt til at betjene trafikken og de tilgrænsende ejendomme.
 Det følger i øvrigt af § 69, stk. 1, at såfremt projektet (indskrænkning  

 af vejens bredde) ændrer en ejendoms adgangsforhold således, at den ikke  

 længere har fornøden vejforbindelse, kan dens ejer kræve erstatning.  

 Spørgsmålet herom henhører under taksationsmyndighederne, jfr. § 69, stk. 2.
Offentlige stier 49. I § 96 indeholdes en afgrænsning af begrebet  

 offentlig sti i forhold til offentlig vej.
Efter § 97 kan vejbestyrelsen anlægge og nedlægge offentlige stier og  

 overtage bestående stier som offentlige.
Det gælder både private fællesstier  

 og stier, hvortil almenheden har færdselsret, herunder gamle kirke- og  

 skolestier, selv om de ikke har været optaget tidligere på stifortegnelse.  

 Private stier, der ikke falder ind under disse kategorier, kan derimod ikke  

 overtages som offentlige efter § 97. Her skal stiarealet erhverves ved  

 ekspropriation, hvis stien fremtidig skal være offentlig.
Overtagelse af  

 bestående stier, der er færdselsarealer for flere ejendomme eller almene  

 færdselsarealer som offentlige, er en art ekspropriation, men da der normalt  

 ikke er noget tab forbundet med optagelse af færdselsarealer, der benyttes af  

 mere end en grundejer, vil overtagelse sædvanligvis ikke begrunde nogen  

 erstatning.
Ved ændringsloven af 1985 er der indført en ny bestemmelse i § 97,  

 hvorefter private fællesveje kan overtages som offentlige stier og dermed  

 tjene to formål.
Denne bestemmelse er i overensstemmelse med en praksis, der  

 i hvert fald har været gældende siden fyrrerne.
Reglen er af størst betydning  

 på landet, idet private fællesveje i byerne ikke må afspærres uden  

 vejmyndighedernes samtykke, og offentligheden derfor frit kan benytte  

 sidstnævnte veje til såvel gående som kørende færdsel.
Når en privat  

 fællesvej (tillige) optages som sti, indebærer det imidlertid, at der skal  

 tilvejebringes en fordeling af udgifterne til vedligeholdelse og  

 istandsættelse af færdselsarealet mellem de private og vejbestyrelsen.
Hvis  

 fordelingen ikke sker ved aftale mellem vejbestyrelsen og de vejberettigede,  

 fastsætter vejbestyrelsen fordelingen.
Er vejbestyrelsen også vejmyndighed  

 for den private fællesvej, kan fordelingen fastsættes, når den træffer  

 beslutning efter privatvejslovens kapitel 6 eller 10. Da stien samtidig  

 bevarer sin hidtidige status som privat fællesvej, overtager vejbestyrelsen  

 ikke ejendomsretten til arealet, og dette skal således ikke udskilles i  

 matriklen i medfør af lovens kapitel 8.
 Ved lovens § 98, stk. 2, er der tillagt ministeren hjemmel til at  

 fastsætte retningslinier for udarbejdelse og offentliggørelse af  

 stifortegnelser.
 Disse er udsendt ved ministeriets cirkulære af 26. maj 1975.
 Efter § 99 påhviler det vejbestyrelsen i samme omfang som ved offentlige  

 veje at holde de offentlige stier i den stand, som benyttelsen kræver, og  

 afholde de udgifter, der er forbundet hermed.
 I § 100 er det fastslået som almindeligt princip, at lovens regler om  

 offentlige veje med de fornødne lempelser finder anvendelse på offentlige  

 stier.
Forskellig råden over offentlige veje 50. Kapitel 11 indeholder en række bestemmelser, der  

 angiver vejbestyrelsernes beføjelser med hensyn til dispositioner på og nær  

 vej.
Der er dog ikke tale om nogen udtømmende beskrivelse af den ret til at  

 disponere over vejarealet, som er tillagt den enkelte vejbestyrelse.  

 Folketingets ombudsmand har således i en afgørelse af 9. maj 1978 tiltrådt,  

 at en vejbestyrelse er berettiget til at afslå en ansøgning om tilladelse til  

 udstillingsvirksomhed på vejareal, såfremt afslaget hviler på en afvejning af  

 samtlige hensyn til vejarealets funktioner, herunder også vejarealets brug  

 til offentlig meningstilkendegivelse.
Opgravning m.v. af vejareal 51. Reglen i § 101 præciserer naboejerens  

 forpligtelser, hvis den pågældende ved pløjning, opgravning og opfyldning  

 m.v. herved udsætter vejens stabilitet for risiko.
Denne bestemmelse afløser  

 den i ældre tid gældende regel om »vejalen«, der angav, hvor tæt  

 der kunne pløjes til en landevejs areal.
Særlig råden over vejareal 52. § 102 indeholder bl.a. et forbud mod uden  

 vejbestyrelsens tilladelse at anvende offentligt vejareal til varig eller  

 midlertidig anbringelse af affald, materiel, løsøregenstande, skure,  

 skurvogne, boder, automater, skilte, hegn eller lignende, og mod - uden  

 vejbestyrelsens tilladelse - at anbringe køretøjer på offentlig vej med  

 henblik på salg eller udlejning uden fører.
 53. § 103, stk. 1, afgrænser en bygherres rettigheder  

 og forpligtelser vedrørende byggeri, der berører vejarealet.
§ 103,  stk. 2, indeholder hjemmel for vejbestyrelsen  

 til at kræve træer og anden beplantning på eller over vejen fjernet,  

 nedskåret, opstrammet eller studset ved vedkommende ejers foranstaltning og  

 på dennes bekostning, når vejens istandsættelse eller hensynet til færdslen  

 gør det nødvendigt.
Den pågældende bestemmelse stod oprindelig i  

 færdselslovgivningen.
 Reglen bør administreres med en vis varsomhed, idet nedskæring m.v., der  

 ødelægger beplantning på privat ejendom, kun kan gennemføres ved  

 ekspropriation efter § 43, stk. 2.
 For private fællesveje findes tilsvarende hjemmel i § 47 i lov om private  

 fællesveje.
 Inden tilladelse gives i de tilfælde, der er nævnt i §§ 100-103, skal  

 vejbestyrelsen forhandle med politiet, jfr. § 105.
Tankanlæg Vejbestyrelsens skøn 54. Det er efter § 104, stk. 1, overladt til  

 vejbestyrelsen frit at skønne over, hvorvidt tilladelse til oprettelse af  

 tankanlæg eller til udvidelse af sådanne - bør gives eller ikke gives.  

 Tilladelse vil herefter kunne meddeles eller nægtes meddelt efter et på  

 sagligt grundlag udøvet skøn.
I det skøn, som vejbestyrelsen skal udøve, kan  

 indgå såvel generelle som konkrete færdselsmæssige og vejtekniske  

 overvejelser og hensyn, herunder også en vurdering af den risiko, der  

 færdselsmæssigt kan være forbundet med en forøgelse af tankanlæggenes antal  

 på en given vejstrækning.
I skønnet kan også indgå overvejelser om der ud fra hensynet til  

 trafikanternes tarv kan antages at være behov for yderligere tankanlæg,  

 hvilket - alt efter forholdene på stedet kan begrunde såvel tilladelse som  

 afslag.
Sådanne synspunkter kan dog efter ministeriets opfattelse ikke gøres  

 gældende for så vidt angår tankanlæg i byområder, men alene på de åbne  

 vejstrækninger.
 Det er ikke forudsat, at den enkelte vejbestyrelse skal lade sit skøn  

 bestemme af mere almene samfundsøkonomiske overvejelser over, om der bør være  

 flere eller færre tankanlæg.
Udvidelse af tankanlæg Tilladelse kræves efter § 104, stk. 1, også til udvidelse af tankanlæg.
Hvorvidt der foreligger en udvidelse af tankanlæg, som kræver tilladelse,  

 må afgøres på grundlag af de konkrete forhold.
I almindelighed må det  

 antages, at en udvidelse foreligger, når anlæggets kapacitet forøges.
Tilladelsens indhold I forbindelse med meddelelse af tilladelse til tankanlæg er vejbestyrelsen  

 beføjet til at bestemme det nærmere indhold af tilladelsen.
 Vejbestyrelsen vil således kunne bestemme i tilladelsen, at godkendelse  

 skal indhentes til etablering og ændring af særligt udstyr - såsom  

 lysinstallationer, reklameskilte, vimpler og lignende - og at sådant udstyr  

 skal fjernes eller ændres, hvis færdselsmæssige eller vejtekniske hensyn gør  

 det påkrævet.
 Ved godkendelse af særligt udstyr bør det påses, at udstyret ikke  

 anbringes på en sådan måde, at det kan virke vildledende eller være til  

 særlig ulempe for færdslen, og at skiltning afviger fra den almindelige  

 vejafmærkning, jfr. herved færdselslovens § 99. Skiltning og reklamer bør  

 ikke tillades på eller over offentlig vej.
En tilladelse til oprettelse af tankanlæg giver ikke indehaveren ret til  

 uden vejbestyrelsens godkendelse at etablere - eller udvide - tilbehør i  

 tilslutning til anlægget såsom servicevirksomhed, smørehal, vaskehal, kontor,  

 opholdsrum, bolig for tankpersonale eller andre, værksted og  

 reparationsvirksomhed, parkeringsareal ud over det til anlæggets drift  

 fornødne, kiosk, butik, cafeteria eller anden beværtning.
I forbindelse med  

 meddelelse af tilladelse bør der af vejbestyrelsen træffes bestemmelse om,  

 hvorvidt og i hvilket omfang sådanne tilbehørsfaciliteter må etableres.
Det vil hyppigt være naturligt og ubetænkeligt at tillade, at flere eller  

 færre af de nævnte tilbehørsfaciliteter etableres, navnlig i tilknytning til  

 moderne tankanlæg.
Afgørelsen herom træffes af vejbestyrelsen efter en  

 bedømmelse af de færdselsmæssige og vejtekniske forhold på stedet.
Tidsbegrænsning af tilladelsen Efter § 104, stk. 1, er vejbestyrelsen berettiget til, hvor forholdene  

 taler for det, at tidsbegrænse tilladelsen til et tankanlæg til et nærmere  

 fastsat åremål.
Det kan således i tilladelsen fastslås, at indehaveren ved  

 tilladelsens udløb på anfordring skal være forpligtet til at ophøre med  

 benyttelsen af anlægget.
Om tilladelsen i det enkelte tilfælde bør tidsbegrænses, må afgøres ud fra  

 en konkret vurdering af, om færdselsmæssige eller vejtekniske hensyn giver  

 fornøden begrundelse herfor, f.eks. hvor det kan forudses, at en omlægning  

 eller omprofilering af vejen inden for et nærmere åremål vil umuliggøre  

 tankanlæggets fortsatte tilstedeværelse.
Ved fastsættelsen af åremålet bør  

 der gives indehaveren rimelig mulighed for at afskrive investeringen i  

 anlægget inden fristens udløb.
Hvis dette ikke skønnes muligt, må  

 alternativet være, at tilladelse meddeles uden tidsbegrænsning, eller at der  

 meddeles afslag.
Hvor fastsættelse af åremål er begrundet, bør vejbestyrelsen  

 forhandle med ansøgere for at søge bedst mulig overensstemmelse tilvejebragt  

 mellem åremålets længde og investeringens størrelse.
Tilladelsens bortfald ved opgivelse af virksomheden Tilladelse til tankanlæg bortfalder, hvis indehaveren af tilladelsen  

 opgiver sin virksomhed.
 Også tilladelse, der er meddelt efter tidligere lovgivning, bortfalder ved  

 indehaverens opgivelse af virksomheden.
Indehaver er den, til hvem tilladelsen er givet, uanset om anlægget er  

 bortlejet eller bortforpagtet.
Indehaveren af tilladelsen er i forhold til  

 vejbestyrelsen ansvarlig for, at fastsatte vilkår overholdes.
Spørgsmålet om, hvem der er indehaver af en tilladelse til tankanlæg, er  

 lettest at afgøre ved nyere tilladelser. Ældre anlæg er ofte etableret uden  

 formel tilladelse fra vejbestyrelsen.
Dette skyldes, at vejlovgivningen ikke  

 før 1957 indeholdt hjemmel for vejbestyrelsen til at modsætte sig etablering  

 af tankanlæg.
Derimod indeholdt den dagældende færdselslov en hjemmel for  

 politiet til at modsætte sig et sådant anlæg, hvis det havde en uheldig  

 færdselsmæssig placering.
Ved sådanne anlæg må det antages, at den til enhver  

 tid værende indehaver af den ejendom, hvorpå anlægget ligger, har  

 »tilladelse« til anlægget.
For så vidt angår etablering i årene  

 efter vejbestyrelseslovens gennemførelse i 1957 bør vejbestyrelsen konkret  

 vurdere, om tilladelsen er givet til et benzinselskab, eller om tilladelse er  

 givet til indehaveren af ejendommen.
Dette kan efter omstændighederne være  

 tilfældet, såfremt et benzinselskab har søgt tilladelse til anlægget på  

 ejerens vegne.
 Begrundelse for bortfald er et ønske om at fjerne tankanlæg, hvis  

 placering på grund af ændrede trafikale forhold eller ændrede vejforhold er  

 uhensigtsmæssige i trafikal henseende.
 Hvis tilladelse er givet til et benzinselskab som indehaver, bortfalder  

 selskabets tilladelse ved opgivelse af virksomheden både i tilfælde, hvor  

 selskabet ejer arealet, hvorpå anlægget er beliggende, og i tilfælde, hvor  

 selskabet har lejet eller forpagtet arealet.
 I sidste fald har arealejeren ikke noget krav på, at tilladelsen overgår  

 til ham, således at han eventuelt kan entrere med et andet selskab.  

 Retsforholdet mellem indehaveren af tilladelsen og en heraf forskellig  

 arealejer må principielt anses for vejbestyrelsen uvedkommende.
 Når et benzinselskab meddeler en vejbestyrelse, at det vil opgive et  

 tankanlæg, vil det dog ofte være hensigtsmæssigt, såfremt vejbestyrelsen også  

 sikrer sig, at indehaveren af ejendommen er indforstået med nedlæggelsen.
Tilladelsens bortfald ved manglende ibrugtagning Tilladelsen bortfalder ifølge § 104, stk. 1, pkt. 3, ligeledes, hvis  

 tankanlæg ikke er taget i brug inden 2 år efter tilladelsens meddelelse.
 Baggrunden for bestemmelsen er, at det er forekommet, at der ikke fra  

 indehaverens side har været nogen vilje til at udnytte tilladelsen, eventuelt  

 fordi formålet med ansøgningen primært har været at holde konkurrenter ude.
Normalt vil et tankanlæg kunne være taget i brug i løbet af 2 år.
Hvis der  

 af indehaveren er udfoldet normale bestræbelser for at oprette anlægget, men  

 der foreligger særlige undskyldelige omstændigheder, eksempelvis  

 vanskeligheder med at få fornøden byggetilladelse, som bevirker, at fristen  

 ikke vil kunne overholdes, bør fornøden forlængelse af 2-årsfristen gives af  

 vejbestyrelsen.
Overdragelse af tankanlæg I § 104, stk. 1, sidste pkt., er det fastsat, at overdragelse af tankanlæg  

 ikke må ske uden vejbestyrelsens godkendelse.
Hvor tilladelsen til tankanlægget er givet til et benzinselskab som  

 indehaver, kan overdragelse af tilladelse således ikke finde sted uden  

 vejbestyrelsens samtykke.
Bestemmelsen er derimod ikke til hinder for, at  

 selskabet bortlejer eller bortforpagter anlægget uden vejbestyrelsens  

 godkendelse, medmindre det er fastsat som vilkår i tilladelsen, at bortleje  

 og bortforpagtning af anlægget skal godkendes.
Hvor indehaveren af tilladelsen ikke er et benzinselskab, vil indehaveren  

 i almindelighed indgå overenskomst med et benzinselskab om forhandling af  

 dettes produkter.
Såfremt ikke andet er fastsat som vilkår i tilladelsen, vil  

 der ikke være noget til hinder for, at indehaveren - hvis indehaveren eller  

 selskabet opsiger overenskomsten - uden vejbestyrelsens godkendelse optager  

 forhandling af et andet selskabs produkter, ligesom indehaveren - hvis ikke  

 andet er fastsat i tilladelsen - uden vejbestyrelsens godkendelse kan  

 bortleje eller forpagte anlægget til trediemand.
Adgang til offentlig vej I forbindelse med tilladelse til oprettelse af tankanlæg må der også af  

 vejbestyrelsen træffes bestemmelse om anlæg af nye eller benyttelse af  

 bestående adgange til anlægget og eventuelle tilbehørsfaciliteter efter  

 reglerne i kapitel 6. Vejbestyrelsen må herved være opmærksom på eventuelle  

 adgangsbestemmelser for vejen.
Tilladelse fra anden vejbestyrelse Efter bestemmelsen i § 104, stk. 2, skal der tillige indhentes tilladelse  

 fra vejbestyrelsen for en hovedlandevej eller landevej til oprettelse eller  

 udvidelse af tankanlæg ved anden offentlig vej (landevej eller kommunevej) i  

 mindre afstand end 100 m - i bymæssig bebyggelse 50 m - fra hovedlandevejen  

 eller landevejen.
Bestemmelsen finder anvendelse, når anlægget eller nogen  

 del af dette ønskes etableret inden for de angivne afstande.
Formålet med  

 bestemmelsen er at give vejbestyrelsen for den overordnede vej mulighed for  

 at modsætte sig etablering af anlæg, der kan indeholde faremomenter for  

 færdslen på den primære vej, eller som ikke er begrundet i noget behov for  

 trafikanterne på denne.
Betingelser i øvrigt for tilladelse til tankanlæg Efter § 104, stk. 3, kan vejbestyrelsen - når det skønnes påkrævet af  

 vejtekniske eller færdselsmæssige grunde - som betingelse for sin tilladelse  

 til tankanlæg stille krav med hensyn til den nærmere placering, udformning,  

 indretning og anvendelse af anlægget.
Udgifterne ved kravenes gennemførelse  

 kan kræves afholdt af tankanlæggets indehaver.
I stk. 3 fastslås det, at vejbestyrelsen desuden kan gøre sin tilladelse  

 til tankanlæg betinget af, at indehaveren af anlægget helt eller delvis  

 afholder udgifterne ved foranstaltninger, som vejbestyrelsen finder det  

 nødvendigt at foretage på den offentlige vej, eksempelvis anlæg af  

 decelerationsbane.
Bestemmelsen svarer til bestemmelserne i §§ 70 og 71.
 Efter § 105 skal vejbestyrelsen forhandle med politiet, inden tilladelse  

 til tankanlæg gives efter § 104.
Ledningsarbejder 55. § 106 indeholder nærmere regler om ledningsejerens  

 forpligtelser og rettigheder i forbindelse med offentligt vejareal.  

 Udgangspunktet for tilstedeværelsen af ledninger i vejareal er, at  

 ledningsejeren er forpligtet til på egen bekostning at flytte ledninger i  

 sådanne arealer i forbindelse med vejens regulering og omlægning.
Denne regel  

 gælder dog kun, såfremt flytningen er begrundet i et egentlig vejarbejde, men  

 ikke i tilfælde, hvor flytningen skyldes f.eks. ledningsarbejder, der ikke  

 tjener vejformål.
Tilsvarende regler gælder for ledninger i private  

 fællesveje, jfr. privatvejslovens §§ 50-52.
Den nævnte regel respekterer dog særlige bestemmelser om ledningsejerens  

 forhold, når disse er fastsat ved overenskomst med ledningsejeren, ved  

 kendelse, afsagt af en landvæsenskommission eller af en  

 ekspropriationskommission nedsat i henhold til ekspropriationsprocedureloven § 106  finder også anvendelse for så vidt angår  

 hovedlandeveje, medmindre andet følger af lov om offentlige veje, § 20.
 § 106  omfatter alene ledninger placeret i offentlige  

 vejes areal, men ikke ledninger der er lovligt placeret på privat grund.  

 Disse må derfor erstattes af vejbestyrelsen, hvis et anlægsarbejde på arealet  

 nødvendiggør flytning af ledningerne.
Udgifter ved ledningsflytning kan efter omstændighederne og ikke mindst  

 ved teleledninger, andrage betydelige beløb.
Det er derfor af væsentlig  

 betydning, at vejbestyrelserne ved administrationen af § 106 erkender dette  

 forhold og bestræber sig på at bidrage til at reducere udgiften til  

 ledningsflytninger til et minimum.
 Erfaringen viser eksempelvis, at der ved en kontakt mellem vejbestyrelse  

 og teleadministration på et tidligt stadium af vejprojektets tilblivelse ofte  

 vil kunne aftales mindre ændringer i vejprojektet uden nogen skade for dette,  

 hvorved der vil kunne spares betydelige beløb for teleadministrationen.
 Vejbestyrelserne bør derfor så tidligt som muligt orientere vedkommende  

 ledningsejer om påtænkte vejarbejder, der kan forventes at nødvendiggøre  

 midlertidig eller permanent flytning af ledninger, samt optage forhandling  

 med vedkommende ledningsejer om de pågældende vejarbejder, således at der i  

 videst muligt omfang kan tages hensyn til ledningsejerens interesser.
Kan der ikke tilvejebringes enighed mellem vejbestyrelsen og vedkommende  

 teleadministration om projektet, bør dette ikke iværksættes forinden udløbet  

 af den i vejlovgivningen gældende klagefrist på fire uger.
I forbindelse med  

 behandlingen herefter vil spørgsmålet om at tillægge klagen opsættende  

 virkning blive overvejet af ministeren som klageinstans.
 Med hensyn til vilkår for udførelse af ledningsanlæg i eller over veje  

 henvises til almindelige og supplerende betingelser for udførelse af  

 ledningsanlæg i eller over hovedlandeveje, udsendt af vejdirektoratet den 28.  

 juli 1977 samt almindelige og supplerende betingelser for udførelse af  

 ledningsanlæg i kommuneveje og private fællesveje, udsendt den 21. oktober  

 1980 af Kommunernes Landsforening.
Forskellige bestemmelser Vejskilte, færdselstavler m.v.
56. Anbringelse af vejnavneskilte, færdselstavler,  

 lyssignaler m.v. belysningslegemer, visse master og barduner, mærker for  

 nivellement og andre former for afmærkning på privat ejendom kunne tidligere  

 kun gennemføres ved en egentlig ekspropriation. § 108 angiver en enklere  

 procedure for disse foranstaltninger, således at de kan gennemføres efter  

 forudgående meddelelse til grundejerne og mod erstatning for skader og  

 ulemper ved anbringelse, tilstedeværelsen eller vedligeholdelsen af  

 foranstaltningerne.
Anbringelse på privat ejendom kan kræves, selv om  

 ejendommen ikke grænser direkte til den offentlige vej, men eventuelt er  

 adskilt ved en smal arealstribe fra vejen.
Vejnavne og husnumre 57. De tidligere bestemmelser om vejnavne fandtes i  

 visse vejvedtægter, indført med forbillede i den københavnske gadelov af  

 1857. I § 109 fastslås nu som almindelig regel, at kommunalbestyrelsen  

 fastsætter offentlige vejes navne, for hovedlandeveje og landeveje efter  

 forhandling med vedkommende vejbestyrelse.
§ 110  tillægger såvel vejbestyrelsen som  

 kommunalbestyrelsen beføjelse til at pålægge grundejerne at opsætte skilte  

 med angivelse af hus- og matrikelnummer.
Forpligtelsen omfatter alene  

 bebyggede ejendomme og ejendomme, der er udstykket med bebyggelse for øje.  

 Det er en forudsætning, at de pågældende ejendomme har eller kan få adgang  

 til den pågældende vej.
 § 110,  stk. 2, tillægger vejbestyrelsen hjemmel til  

 at fastsætte nærmere regler om udførelse og anbringelse af skilte med  

 husnumre og matrikelnumre og belysning af husnumre.
 Reglerne om vejnavne og husnumre gælder tilsvarende for private fællesveje  

 jfr. lov om private fællesveje, § 63 a.
Hegn mod vej 58. § 111, stk. 1, giver vejbestyrelsen hjemmel til,  

 når vejtekniske eller færdselsmæssige grunde gør det påkrævet, at bestemme,  

 hvorvidt grundene ved en offentlig vej skal hegnes samt om nødvendigt at  

 træffe bestemmelse om hegnenes udformning, således at de nævnte hensyn  

 tilgodeses.
De trafikale hensyn, der begrunder opsætning af hegn, vil normalt  

 have overvægt, men f.eks. ønske om fri oversigt kan begrunde et ønske om at  

 undgå hegn.
Udgifterne til opsætning og vedligeholdelse af hegn afholdes i  

 disse tilfælde af grundejerne.
§ 111,  stk. 2, giver vejbestyrelsen hjemmel til at  

 bestemme, at reglerne om istandsættelse og vedligeholdelse af private  

 fællesveje skal finde anvendelse på visse, ikke indhegnede færdselsarealer,  

 tilhørende en ejendom.
Det er alene afgørende, om et sådant areal anvendes  

 til almindelig færdsel.
Når der gennemføres adgangsbegrænsning for en offentlig vej, påhviler det  

 som hovedregel vejbestyrelsen selv at sikre overholdelsen af  

 adgangsbestemmelserne, om nødvendigt ved selv at opsætte og vedligeholde  

 hegn, jfr. § 111, stk. 3. Vejbestyrelsen kan dog kræve, at grundejerne skal  

 opsætte hegn langs en sådan vej, når der sker udstykning af grunde langs  

 vejen, jfr. stk. 3, 2. pkt.
Anvendelsen af bestemmelsen må forudsætte, at  

 kravet om hegn stilles som vilkår i forbindelse med en overkørselstilladelse.  

 I øvrigt gælder den almindelige regel i § 111, stk. 1, ved siden af  

 bestemmelsen i stk. 3.
 Også reglerne om hegn mod vej finder tilsvarende anvendelse på private  

 fællesveje, jfr. lov om private fællesveje, § 46.
Udpantning - Overtrædelser Berigtigelse af ulovligt forhold 59. I § 112 gives der vejbestyrelsen eller kommunen  

 hjemmel til at gennemføre udpantning for udgifter og beløb, som er udredet  

 forskudsvis af det offentlige.
Bestemmelsen har eksempelvis betydning for  

 udgifter ved de i § 70, stk. 3, § 71, stk. 6, § 104, stk. 3, og § 106, stk.  

 4, nævnte foranstaltninger.
Bestemmelsen i § 112, stk. 2, fastslår, at betingelser knyttet til  

 tilladelser eller godkendelser i medfør af loven gælder forud for bl.a.  

 panterettigheder.
Bestemmelsen svarer til tilsvarende bestemmelse i  

 naturfredningslov, lov om kommuneplanlægning og byggelov.
60. Efter § 114, stk. 4, yder politiet de i vejloven  

 omhandlede myndigheder bistand efter regler, der fastsættes efter forhandling  

 mellem ministeren for offentlige arbejder og justitsministeren.
Det  

 forudsættes, at politiet, indtil sådanne regler er fastsat, yder fornøden  

 bistand i hidtidigt omfang.
 Ophævelse af ældre cirkulærer m.v.
 61. I forbindelse med dette cirkulære ophæves følgende  

 cirkulærer m.v.: 1. Cirkulære af 22. august 1957 om forretningsgangen ved  

 ekspropriation og taksation i henhold til vejbestyrelsesloven. 2. Cirkulære  

 af 3. marts 1958 om udgifterne ved vejbestyrelseslovens § 35-udvalg. 3.  

 Cirkulære af 22. marts 1961 om ændring i cirkulære om udgifterne ved  

 vejbestyrelseslovens § 35-udvalg. 4. Cirkulære af 23. juli 1962 om udgifter  

 til landinspektørassistance ved vejbestyrelseslovens § 35-udvalg. 5.  

 Cirkulære af 19. juli 1963 om dispensation fra adgangsbestemmelserne i  

 henhold til vejbestyrelseslovens § 35. 6. Cirkulære af 13. december 1972 om  

 lov om offentlige veje. 7. Cirkulære af 2. juli 1974 om ændring af den  

 statslige vejadministration. 8. Cirkulære af 3. oktober 1974 om ændringer i  

 vejlovgivningen. 9. Cirkulære af 20. november 1975 om ændringer i  

 vejlovgivningen.
 10. Cirkulæreskrivelse af 1. december 1977 om adgang  

 fra adgangsbegrænset vejstrækning til landbrugsbygninger, der ikke længere  

 finder landbrugsmæssig anvendelse.
 11. Cirkulære af 10. august 1978 om ændringer i  

 vejlovgivningen.
 12. Cirkulære af 1. oktober 1978 om fordeling af  

 udgifter til vejforanstaltninger i kryds mellem veje under forskellig  

 vejbestyrelse.
