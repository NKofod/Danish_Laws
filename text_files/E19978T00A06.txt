A.6 Toldværdi A.6.1 Transaktionsværdien A.6.2 De alternative metoder A.6.3 Angivelse og dokumentation A.6.4 Særlige tilfælde Formål Den værdi, som tolden beregnes af, kaldes toldværdien.
De fleste  

 toldsatser i Toldtariffen er værditoldsatser, dvs. at tolden skal beregnes  

 som en procentdel af de indførte varers værdi.
Toldværdien danner også  

 grundlag for beregningen af importmoms og ved opgørelsen af  

 importstatistikken.
Det legale grundlag De vigtigste toldværdiregler findes i toldkodeksens artikel 28-36, medens  

 en række supplerende bestemmelser er optaget i gennemførelsesbestemmelsernes  

 artikel 141-181a og i gennemførelsesbestemmelsernes bilag 23-29. Endvidere  

 indeholder toldbehandlingsbekendtgørelsens §§ 35 og 37-39 en række regler om  

 angivelse og dokumentation af toldværdien.
A.6.1 Transaktionsværdien Hovedreglen i værdisystemet er, at toldværdien så vidt muligt skal  

 ansættes på grundlag af transaktionsværdien.
TK art. 29 Transaktionsværdien er den pris, som faktisk er betalt eller skal betales  

 for varerne ved salg til udførsel til EU's toldområde justeret for  

 omkostninger til forsendelse, emballage, evt. provenu ved videresalg,  

 royalties og licensafgifter m.m.
GB art. 147 Kravet om, at prisen skal være opstået ved et salg til udførsel til EU's  

 toldområde, anses for opfyldt, når blot de omhandlede varer har været  

 genstand for et salg og er angivet til fri omsætning i EU.
Begrebet "den pris, der faktisk er betalt eller skal betales",  

 er uddybet i toldkodeksens artikel 29, stk. 3, litra a, som den fulde  

 betaling, som køberen yder eller skal yde sælgeren eller yde til fordel for  

 denne, for de indførte varer.
Den omfatter alle de betalinger, som er erlagt,  

 eller som skal erlægges af køberen til sælgeren som betingelse for salget af  

 de indførte varer, eller som af køberen skal erlægges til en tredjepart til  

 opfyldelse af sælgerens forpligtelser over for denne.
Betaling skal ikke  

 nødvendigvis ske i kontanter.
Den kan finde sted ved anvisninger eller  

 omsætningspapirer og kan foretages direkte eller indirekte.
GB art. 147 Har varerne været genstand for successive salg inden værdiansættelsen,  

 anses kravet om, at prisen skal være opstået ved et salg til udførsel til EU,  

 kun for opfyldt, når det drejer sig om det sidste salg, som medførte, at  

 varerne blev ført ind i EU.
Det sidste salg kan også være en  

 salgstransaktion, der gennemføres, når varerne allerede befinder sig i EU -  

 dvs. på toldoplag.
Hvis der er gennemført et salg forud for det sidste salg, kan klarereren  

 anmode told- og skatteregionen om at lægge dette salg til grund for  

 ansættelsen af toldværdien, dog forudsat at det kan dokumenteres, at  

 specifikke og relevante omstændigheder har gjort sig gældende i forbindelse  

 med det pågældende salg, og at disse har ført til varens udførsel til EU.
Der  

 kan fx være tale om følgende omstændigheder:
- varen er fremstillet i overensstemmelse med EU's specifikationer, eller  

 bærer mærkning eller påtegninger, hvoraf det fremgår, at varen ikke har nogen  

 anden brug eller noget andet bestemmelsessted, - varen er fremstillet/produceret specifikt til en køber i EU, - en specifik vare bestilles hos en mellemmand, som får varen leveret fra  

 en fabrikant, og varen forsendes direkte til EU fra nævnte fabrikant.
 EU-domstolen har i sag C-11/89, se Samling af domstolsafgørelser 1990,  

 side 2275, afgjort, at en importør ikke kan fortryde anvendelsen af et af  

 flere mulige successive salg som grundlag for toldværdiansættelsen, efter at  

 varerne er blevet frigivet til fri omsætning.
A.6.1.1 Betingelser for anvendelse af transaktionsværdien Følgende betingelser skal være opfyldt, for at transaktionsværdien kan  

 danne grundlag for værdiansættelsen:
1. at der ved den konkrete transaktion foreligger et salg.
Varer, der er  

 gratis leveret eller er leveret uden beregning, til lån, til leje eller i  

 konsignation, opfylder ikke denne forudsætning, For varer, der indføres af en filial, fx et salgskontor, der ikke kan  

 anses for at være en selvstændig juridisk enhed, er der heller ikke tale om  

 et salg, da et salg forudsætter, at der er indgået en aftale mellem to  

 selvstændige personer - fysiske eller juridiske.
 2. at der ikke er fastsat nogen begrænsning med hensyn til køberens  

 rådighed over eller anvendelse af varerne ud over sådanne begrænsninger, som:
- er pålagt eller krævet ifølge lovgivningen eller af de offentlige  

 myndigheder i EU, - begrænser det geografiske område, hvor varerne kan videresælges, - ikke i væsentlig grad påvirker varernes værdi.
Som eksempel herpå kan  

 nævnes tilfælde, hvor en sælger kræver af en køber af automobiler, at han  

 ikke videresælger eller udstiller dem før en bestemt dato, som markerer  

 begyndelsen af modelåret.
3. at salget eller prisen ikke er betinget af vilkår eller ydelser, hvis  

 værdi ikke kan bestemmes med hensyn til de varer, der skal værdiansættes.
Der  

 kan fx være tale om følgende tilfælde:
- sælgeren fastsætter prisen for de indførte varer på den betingelse, at  

 køberen ligeledes køber andre varer i bestemte mængder, - prisen for de indførte varer er afhængig af den eller de priser, til  

 hvilke køberen af de indførte varer sælger andre varer til sælgeren af disse  

 indførte varer, - prisen fastsættes på grundlag af en betalingsmåde, som er uden  

 forbindelse med de indførte varer, hvilket fx er tilfældet, hvis de indførte  

 varer er halvfabrikata, som sælgeren har leveret på betingelse af at modtage  

 en bestemt mængde af færdigvarerne.
Vilkår eller ydelser, som står i forbindelse med produktionen eller  

 markedsf ringen af de indførte varer medfører ikke, at  

 transaktionsværdimetoden ikke kan anvendes.
Som eksempel kan nævnes, at det  

 forhold, at køberen til sælgeren leverer ingeni rarbejder eller tegninger,  

 der er udført i indførselslandet ikke medfører, at transaktionsværdimetoden  

 skal afvises.
 Hvis værdien af vilkår eller ydelser kan fastsættes, skal denne værdi  

 anses som en indirekte betaling fra køberen til sælgeren og derfor medtages i  

 toldværdien.
4. at ingen del af provenuet ved nogen form for videresalg, overdragelse  

 eller yderligere anvendelse af varerne fra køberens side direkte eller  

 indirekte tilfalder sælgeren, medmindre der kan foretages et passende tillæg  

 til den pris, der er betalt eller skal betales, 5. at køberen og sælgeren ikke er indbyrdes afhængige, fx  

 moder-/datterselskaber, interessenter eller kompagnoner mv.
GB art. 143 Indbyrdes afhængighed, mellem personer - såvel fysiske som juridiske -  

 anses kun for at foreligge:
- hvis den ene er medlem af direktionen eller bestyrelsen for den andens  

 virksomhed og omvendt, - hvis de juridisk set anses for interessenter eller kompagnoner, - hvis de er arbejdsgiver og arbejdstager, - hvis en person direkte eller indirekte besidder, kontrollerer eller  

 råder over 5% eller mere af begges aktier eller anparter med stemmeret, - hvis den ene af dem direkte eller indirekte kontrollerer den anden, - hvis de begge direkte eller indirekte kontrolleres af en tredjemand, - hvis de tilsammen direkte eller indirekte kontrollerer en tredjemand, - hvis de er medlemmer af samme familie.
 I relation til sidstnævnte anses personer kun for at være medlemmer af  

 samme familie, hvis de er:
- mand og hustru, - forældre og børn, - brødre og søstre, - bedsteforældre og børnebørn, - onkel eller tante og nev eller niece, - svigerforældre og svigersøn eller svigerdatter, - svogre og svigerinder.
 Personer, hvis afhængighedsforhold alene består i, at den ene er eneagent  

 eller eneforhandler for den anden, anses ikke for at være indbyrdes  

 afhængige.
 Har afhængighedsforholdet:
- ikke påvirket prisen, eller - ligger prisen meget nær en såkaldt sammenligningsværdi, kan transaktionsværdien alligevel antages som toldværdi.
TK art. 29, stk. 2, litra a Det forhold, at køberen og sælgeren er indbyrdes afhængige, er ikke i sig  

 selv tilstrækkelig grund til at betragte transaktionsværdimetoden som  

 uanvendelig, idet en nærmere undersøgelse af omstændighederne ved salget vil  

 kunne godtgøre, at afhængighedsforholdet ikke har påvirket prisen, således at  

 transaktionsværdien alligevel kan finde anvendelse.
TK art. 29, stk. 2, litra b Der kan endvidere blive tale om at anvende transaktionsværdimetoden, når  

 importøren kan påvise, at værdien ligger meget nær en af de i det følgende  

 nævnte værdier på samme eller omtrent samme tidspunkt:
- transaktionsværdien ved salg mellem købere og sælgere, som er indbyrdes  

 uafhængige, af identiske eller lignende varer ved udførsel til EU, - toldværdien af identiske eller lignende varer, fastsat på grundlag af  

 videresalgsprisen med visse fradrag, - toldværdien af identiske eller lignende varer fastsat efter en beregnet  

 værdi.
 Hvis en eller flere af de nævnte forudsætninger for at anvende  

 transaktionsværdien ikke er opfyldt, foregår værdiansættelsen med anvendelse  

 af en af de alternative værdiansættelsesmetoder, se A.6.2.
A.6.1.2 Beregningsgrundlag Når betingelserne for at anvende transaktionsværdien er opfyldt, kan  

 toldværdien ansættes på grundlag af den pris, der er betalt eller skal  

 betales, hvilket i almindelighed vil være den pris, der fremgår af  

 handelsfakturaen for de pågældende varer.
Det er en betingelse, at alle de  

 beløb, der direkte eller indirekte skal betales i forbindelse med den  

 pågældende transaktion, er medregnet i fakturaprisen, eller at sådanne beløb  

 tillægges fakturaprisen.
A.6.1.2.1 Rabatter Grundlaget for værdiansættelsen er varens nettopris, dvs. den pris, der  

 faktisk er betalt forud for fortoldningstidspunktet, eller som skal betales  

 på et senere tidspunkt.
Dette indebærer, at en rabat eller anden  

 prisnedsættelse kan fradrages ved ansættelsen af toldværdien.
Det er en  

 betingelse, at rabatten vedrører de varer, der skal værdiansættes, og at  

 importøren har et lovligt krav på rabatten på fortoldningstidspunktet.
Kontantrabatter GB art. 144 Kontantrabatter er fradragsberettigede, når de opnås som følge af betaling  

 inden for den af sælgeren fastsatte frist.
Hvis varepartiet er betalt forud  

 for fortoldningstidspunktet, kan den faktisk opnåede kontantrabat fratrækkes.  

 Hvis betaling ikke har fundet sted forud for fortoldningstidspunktet, kan den  

 rabat fratrækkes, som køberen ville kunne opnå, hvis betalingen fandt sted på  

 fortoldningstidspunktet.
Det skal kunne dokumenteres, hvilken kontantrabat,  

 der faktisk er opnået eller er opnåelig.
 Eksempel:
Fakturadato: 1.02.97 Betalingsvilkår:
- inden 15.02.97: 4% rabat, - inden 01.03.97: 2% rabat, - herefter ingen rabat.
Fortoldningsdato: 25.02.97 Følgende rabat kan fratrækkes:
- er varerne betalt inden 15.02.97: 4%, - er varerne betalt efter 15.02.97: 2%, - er varerne ikke betalt på fortoldningsdagen: 2% rabat.
Mængderabatter Mængderabatter kan fradrages i det omfang, de vedrører det vareparti, der  

 skal fortoldes.
Rabat, der ydes for tidligere leverede varer, kan ikke  

 fratrækkes.
Bonus for de i en periode leverede varer kan således kun  

 anerkendes for så vidt angår den del, som vedrører det vareparti, der skal  

 fortoldes.
Hvis et vareparti udgør en del af et større kvantum, for hvilket  

 der er indgået bindende aftale om køb, kan den forholdsmæssige andel af  

 totalprisen benyttes ved værdiansættelsen.
A.6.1.2.2 Renter TK art. 33, litra c Rentebetalinger, fx rentetillæg, der opkræves, fordi der er givet køber  

 udsættelse med betaling, eller rentetillæg for ratevis betaling, kan i visse  

 tilfælde holdes uden for toldværdien af de indførte varer.
Der skal være tale  

 om betalinger, som afholdes i henhold til en finansieringsaftale indgået af  

 køber vedrørende de varer, der skal toldværdiansættes, og det er en  

 betingelse, at beløbet er særskilt angivet i forhold til den pris, der  

 faktisk er betalt eller skal betales for varerne.
 Følgende betingelser skal være opfyldt:
1. finansieringsaftalen skal være indgået skriftligt, 2. køberen skal kunne påvise, at sådanne varer faktisk sælges til den  

 angivne pris, 3. den angivne rentesats må ikke overstige det normale niveau for sådanne  

 transaktioner i det land og på det tidspunkt, hvor finansieringen  

 tilvejebringes.
 Reglerne finder anvendelse, uanset om finansieringen tilvejebringes af  

 sælgeren eller fx af et pengeinstitut.
A.6.1.2.3 Kvoteomkostninger Omkostninger, der vedrører anskaffelse af eksportlicens for andre varer  

 end tekstilvarer, skal som hovedregel medregnes i toldværdien.
Omkostninger til erhvervelse af eksportlicens for tekstilvarer, der er  

 omfattet af det såkaldte multifiberarrangement, skal ikke medregnes til  

 toldværdien.
Denne bestemmelse er en følge af EU-domstolens afgørelse i sag  

 7/83, se Samling af domstolsafgørelser 1984, side 609.
Eksportlicenser stilles normalt gratis til rådighed for eksportørerne.
I  

 enkelte lande i stasien er det imidlertid også muligt for eksportørerne at  

 købe eksportlicenser hos hinanden.
Modtager en eksportør således en ordre på  

 varer, som han ikke har eksportlicens til, kan han eventuelt købe en  

 uudnyttet eksportlicens fra en anden eksportør.
Viderefakturerer han  

 omkostningerne derved til importøren i EU, skal denne ikke medregne beløbet i  

 toldværdien.
Det er en betingelse, at beløbet er særskilt anført i fakturaen.
 Importøren skal i givet fald kunne fremskaffe dokumentation for, at de  

 fakturerede kvoteomkostninger svarer til den pågældende eksportørs virkelige  

 udgifter til erhvervelse af eksportlicensen.
A.6.1.2.4 Indirekte betalinger GB art. 148 Hvis der ved transaktionen foreligger vilkår eller ydelser, hvis værdi kan  

 opgøres med hensyn til de indførte varer, jf. betingelse 3, se A.6.1.1, skal  

 en sådan værdi betragtes som en indirekte betaling for varerne og medregnes  

 derfor i toldværdien.
 Som indirekte betalinger anses ikke aktiviteter, som køberen udfører for  

 egen regning, selv om sælgeren drager nytte af dem, eller de er blevet udført  

 med hans godkendelse, bortset fra sådanne, som der er en justering for i  

 toldkodeksens artikel 32, fx for varer og tjenesteydelser som køberen leverer  

 direkte eller indirekte til brug ved fremstillingen af de indførte varer.
GB art. 149 Udgifter til markedsf ring, som køberen afholder for egen regning, skal  

 således ikke medregnes i toldværdien, selv om de afholdes som en forpligtelse  

 for køberen i henhold til en aftale med sælgeren.
Ved markedsf ring forstås  

 enhver aktivitet vedrørende annoncering og salgsfremmende foranstaltninger,  

 fx reklame, udstilling, demonstration mv.
Som markedsf ring anses også enhver  

 aktivitet vedrørende garantier, som køberen afholder for de indførte varer,  

 fx udgifter til garantireparation og service efter indførslen.
A.6.1.2.5 Valutaomregning GB art. 168-172 Ved værdiansættelsen af varer, som er faktureret i udenlandsk valuta, skal  

 der ske omregning til danske kroner efter følgende regler:
Valutaer, der noteres af Nationalbanken De valutakurser, der noteres af Danmarks Nationalbank den næstsidste  

 onsdag i en måned, skal anvendes ved fortoldning i den følgende  

 kalendermåned.
Kurserne offentliggøres i aviserne dagen efter noteringen i  

 Nationalbanken.
 Hvis der ikke noteres en kurs den næstsidste onsdag i en måned, fx fordi  

 den pågældende dag er helligdag, anvendes i stedet den kurs, der er noteret  

 senest forud for den pågældende onsdag.
En række aviser offentliggør dagligt en liste over de aktuelle  

 omregningskurser - også kaldet toldkurser.
Det er for tiden Berlingske  

 Tidende, Børsen, Erhvervsbladet og Morgenavisen Jyllands-Posten.
 I tilfælde af store kursudsving, fx i forbindelse med revaluering eller  

 devaluering af en valuta, ændres ovennævnte kurser efter følgende regler:
Told-Skat foretager hver onsdag en sammenligning af kurserne den  

 pågældende onsdag med de gældende månedskurser.
Konstateres det ved denne  

 sammenligning, at en kurs afviger med 5% eller mere fra månedskursen,  

 erstatter den månedskursen med virkning fra den følgende onsdag.
 Meddelelse om ændring af månedskurserne indrykkes i Statstidende, og de  

 aviser, der offentliggør toldkurserne, bliver underrettet.
Valutaer, der ikke noteres af Nationalbanken Ved omregning af valutaer, der ikke noteres af Danmarks Nationalbank, skal  

 der søges oplysning hos pengeinstitutterne om den senest noterede sælgerkurs.
Særlig omregningskurs Er der mellem køber og sælger indgået aftale om at anvende en fast  

 omregningskurs, og er betalingen til sælgeren baseret på denne kurs, skal den  

 også anvendes ved fastsættelsen af toldværdien, idet en sådan  

 faktureringsmåde sidestilles med fakturering i danske kroner.
A.6.1.3 Tillæg til fakturaprisen TK art. 32 Ved fastsættelsen af toldværdien skal der til transaktionsværdien lægges  

 en række omkostninger.
Der er tale om følgende omkostninger: Provision og  

 mæglerhonorar, emballage og emballering, varer og tjenesteydelser leveret af  

 køberen, royalties og licensafgifter, provenu ved videresalg, overdragelse  

 eller anvendelse samt leveringsomkostninger.
A.6.1.3.1 Provision og mæglerhonorar TK art. 32, stk. 1, litra a, pkt. 1 Hvis køberen er forpligtet til at afholde omkostninger til leverandørens  

 agent eller anden mellemmand, der har medvirket ved salget, og disse  

 omkostninger ikke er medregnet i fakturaprisen, skal sådanne omkostninger  

 lægges til fakturaprisen i forbindelse med værdiansættelsen.
 Vederlag benævnt provision, kommission, kurtage eller mæglerhonorar  

 beregnes almindeligvis som en procentdel af fakturaprisen.
Disse vederlag skal, uanset benævnelsen, medregnes i toldværdien uanset om  

 agenten eller mellemmanden har bopæl i udlandet eller her i landet.
I  

 tilfælde, hvor omkostningerne ikke fremgår af fakturaen, kan justering ske på  

 grundlag af andre dokumenter, såsom provisionsnotaer, kommissionsregninger  

 eller særlige debetbilag fra leverandøren eller tredjemand.
Indkøbsprovision Indkøbsprovision, hvorved forstås honorar, som køberen betaler til sin  

 agent for at have repræsenteret sig ved indkøb af de indførte varer, skal  

 derimod ikke medregnes i toldværdien.
 En sådan funktion ses ofte ved indkøb af varer, hvor en vis udvælgelse  

 eller kvalitetsbedømmelse er nødvendig.
Visse agenter benævnes kontraktagenter.
Disse benyttes især i handelen med  

 lande i Det fjerne sten.
En kontraktagent arbejder som regel for flere  

 købere.
Hans opgave består i at finde de rigtige leverandører, at videresende  

 tilbud til køberne, og hvis det kommer til en handel, at overvåge  

 produktionen og leveringen af varerne.
Normalt findes der en skriftlig aftale, som fastlægger pligter og  

 rettigheder for henholdsvis importøren og agenten.
For sine tjenesteydelser  

 modtager agenten en indkøbsprovision af køberen.
Ofte udsteder kontraktagenten en faktura til køberen, hvori prisen, der er  

 betalt eller skal betales til producenten/leverandøren, fremgår, og hvori  

 indkøbsprovisionen er faktureret særskilt.
Normalt kræves det, at der som  

 dokumentation for toldværdien skal fremlægges den af sælgeren - producenten  

 eller leverandøren - udstedte faktura.
Imidlertid kan ovennævnte faktura fra  

 kontraktagenten godtages - indkøbsprovisionen medregnes ikke - på betingelse  

 af, at den indeholder de nødvendige oplysninger, og at det er muligt at  

 kontrollere disse.
I givet fald skal importøren kunne fremlægge leverandørens  

 faktura og anden relevant dokumentation.
 EU's toldværdiudvalg har i konklusion nr. 14 afgivet følgende udtalelse om  

 import gennem kontraktagenter:
 Redegørelse for sagen:
Køber Y, der er etableret i Fællesskabets toldområde, indfører store  

 mængder af forskellige varer fra forskellige producenter/leverandører i Det  

 fjerne sten.
Med henblik på markedsundersøgelser, markedsiagttagelse og  

 repræsentation i Det fjerne sten anvender køber Y agent X, som bl.a. handler  

 på køber Y's vegne for så vidt angår købet og leveringen af varer, der skal  

 værdiansættes.
For sine tjenesteydelser modtager agent X en indkøbsprovision  

 af køber Y.
Størrelsen og betalingsmåden af indkøbsprovisionen og agentens  

 ansvarsområder er fastlagt i en agentaftale indgået mellem X og Y.
I henhold  

 til aftalen gælder:
a.
Agent X modtager ordrer fra køber Y med beskrivelse af varerne, deres  

 pris, leveringsfrist og leveringsbetingelser, sammen med anden dokumentation.  

 Hertil anviser køber ofte en bestemt producent/leverandør.
b.
Agent X videregiver disse bestillinger, til tider i eget navn, til  

 producenten/leverandøren og sender køber Y en bekræftelse af ordrerne.
I  

 visse tilfælde sker dette ved at fremsende producentens/leverandørens  

 stemplede bekræftelse.
c.
Som regel sendes varerne af producenten/leverandøren til havnen i  

 eksportlandet, hvor dokumenterne overdrages til agent X.
d.
Agent X udsteder til køber Y en faktura, hvoraf prisen, der er betalt  

 til producenten/leverandøren for varerne, fremgår, med den aftalte provision  

 angivet særskilt.
Når varerne angives til fri omsætning, angiver køber Y varens toldværdi og  

 fremlægger fakturaen udstedt af agent X.
Ydelsen betalt af køber Y til agent  

 X som en indkøbsprovision angives ikke som værende en del af toldværdien.
Køber Y er villig og parat til på Told Skat's begæring at fremlægge  

 dokumentation i form af agentkontrakt, hans ordrer og ordrebekræftelser, hans  

 korrespondance med agent X, hans bogf ring over betalinger og andre  

 dokumenter til støtte for at toldværdideklarationen er blevet udfyldt på  

 tilbørlig og korrekt måde.
I givet fald er køber Y også i stand til på Told  

 Skats begæring at fremlægge producenternes/leverandørernes fakturaer og  

 korrespondancen mellem sidstnævnte og agent X.
Udvalgets udtalelse Hvor den pris, der er betalt til producenten/leverandøren, er grundlaget  

 for transaktionsværdien i henhold til toldkodeksens artikel 29, kræves det  

 normalt af klarereren i medfør af gennemførelsesbestemmelsernes artikel 181,  

 at der for Told Skat fremlægges en faktura udstedt af  

 producenten/leverandøren.
Imidlertid kan Told Skat i lyset af ovennævnte  

 redegørelse godtage en faktura - indkøbsprovisionen ikke medregnet - udstedt  

 af agent X, betinget af mulig kontrol.
A.6.1.3.2 Emballage og emballering TK art. 32, stk. 1, litra a, pkt. 2 og 3 Afholder køberen omkostninger til emballage og emballering, som ikke er  

 medregnet i fakturaprisen, skal de lægges til prisen i forbindelse med  

 værdiansættelsen.
Der kan være tale om omkostninger til beholdere og anden emballage,  

 herunder såvel arbejdsløn som materialer.
Emballage er indre og ydre  

 beholdere, udstyr, indpakning og underlag, men ikke transportmidler, såsom  

 containere, presenninger, læssemidler og det ved transporten anvendte  

 tilbehør.
Flergangsemballage For emballage, der tilhører sælgeren, og som benyttes flere gange, fx  

 flasker, tromler og fade, medregnes kun emballageomkostninger i det omfang,  

 sælgeren kræver betaling, fx på grund af beskadigelse eller bortkomst.  

 Eventuelle omkostninger til returfragt medregnes ikke.
Tilhører emballagen køberen, skal der ikke foretages tillæg, hvis  

 emballagen har været i fri omsætning i EU.
Har emballagen derimod ikke været  

 i fri omsætning i EU, skal omkostningerne tillægges.
Der kan fx være tale om  

 emballage, som en importør har købt i et land uden for EU og fået sendt  

 direkte til vareleverandøren for at blive anvendt til emballering af varerne.  

 Prisen for emballagen medregnes i så fald enten fuldt ud i de indførte varers  

 toldværdi, eller der kan tillægges et skønnet beløb for slitage, idet der  

 tages hensyn til det antal gange, emballagen normalt anvendes.
Eventuelle  

 omkostninger til forsendelse af emballagen til vareleverandøren medregnes  

 ikke, hvis beløbet er særskilt anført.
A.6.1.3.3 Varer og tjenesteydelser leveret af køberen TK art. 32, stk. 1, litra b Fakturaprisen skal tillægges den forholdsmæssigt udregnede værdi af  

 nedenstående varer og tjenesteydelser, såfremt disse er leveret direkte eller  

 indirekte af køberen uden beregning eller til nedsat pris til brug ved  

 fremstilling og salg til EU af de indførte varer, og såfremt værdien ikke  

 allerede er medregnet i fakturaprisen:
 - materialer, komponenter, dele o.l., der er indgået i de indførte varer.
Der er tale om materialer, komponenter, dele o.l., som af køberen er  

 midlertidigt udført til forarbejdning, reparation mv. i udlandet, eller som  

 udføres for at indgå i produktionen af de varer, der indføres.
Som eksempel  

 kan nævnes metervarer, der leveres til farvning eller konfektionering i  

 udlandet.
Der vil for de genindførte varer evt. kunne opnås toldnedsættelse  

 ifølge reglerne for passiv forædling, se A.15.
 Der kan desuden være tale om materialer, komponenter, dele o.l., som  

 køberen har bestilt hos tredjemand til levering hos den udenlandske  

 forarbejdnings- eller produktionsvirksomhed.
 - værktøj, matricer, forme o.l., der er anvendt ved fremstillingen af de  

 indførte varer.
Dette punkt omfatter værktøj, matricer, forme o.l., som er leveret af  

 køberen eller på dennes foranledning til brug ved fremstilling af de indførte  

 varer.
Det kan være specielt fremstillet værktøj, modeller, støbeforme,  

 skabeloner, trykplader, klicheer mv.
 Værdien af værktøjet kan enten medregnes i toldværdien fuldt ud ved den  

 første forsendelse, eller importøren kan anmode om at fordele værdien over  

 det antal sendinger, der forventes indført.
 - materialer, der er forbrugt ved fremstillingen af de indførte varer.
 Dette punkt omfatter materialer, der er leveret af køberen eller på dennes  

 foranledning, og som er forbrugt, dvs. medgået ved fremstillingen af de  

 indførte varer, fx hjælpestoffer, olie, drivmidler o.l.
 - ingeni rarbejde, udviklingsarbejde, kunst- og designarbejde, tegninger  

 og skitser, som udføres andetsteds end i EU, og som er nødvendige for  

 fremstillingen af de indførte varer.
Værdien af de under dette punkt nævnte elementer skal kun medregnes til  

 toldværdien, hvis de er fremstillet uden for EU's toldområde, men leveret  

 direkte eller indirekte af køberen.
Som eksempler under dette punkt kan  

 nævnes konstruktionsarbejde i form af tegninger, skitser og mønstre.  

 Endvidere kan nævnes film, fotografier, diapositiver, lay-out og reprofilm,  

 men ikke trykplader o.l.
 Omkostninger vedrørende forskning og designskitser, dvs. sådanne arbejder,  

 som er gået forud for den egentlige udvikling eller det egentlige design, og  

 dermed sædvanligvis ikke kan relateres til et bestemt produkt, skal dog ikke  

 medregnes i toldværdien, uanset hvor forskningen, respektive fremstillingen,  

 har fundet sted.
Værdien for ovennævnte varer og tjenesteydelser vil, hvis importøren har  

 erhvervet dem af en sælger, være den pris, som køberen har betalt ved  

 indkøbet af de pågældende varer og tjenesteydelser.
Har importøren selv  

 produceret det pågældende element, kan produktionsprisen lægges til grund.  

 Omkostninger til transport og forsikring ved forsendelsen til den udenlandske  

 forarbejdnings- eller produktionsvirksomhed skal ikke medregnes i værdien.
A.6.1.3.4 Royalties og licensafgifter TK art. 32, stk. 1, litra c Ved royalties og licensafgifter forstås navnlig betalinger for brugen af  

 rettigheder vedrørende:
GB art. 157 og 158 - fremstillingen af den indførte vare, især patenter, tegninger, mønstre  

 mv. samt knowhow, - salget til udførsel af den indførte vare, især fabriks- og varemærker,  

 registrerede mønstre mv., - anvendelsen eller videresalget af den indførte vare, især ophavsret og  

 fremstillingsmetode mv., som er uadskilleligt knyttet til den indførte vare.
 Royalty/licensafgiftsbetalinger sker normalt i form af løbende rater, fx  

 månedlige eller årlige, eller i form af et engangsbeløb, eventuelt kombineret  

 med efterfølgende rater.
 En royalty eller en licensafgift skal kun medregnes i toldværdien, hvis  

 følgende to betingelser er opfyldt:
 1. Royaltyen/licensafgiften skal vedrøre de varer, der skal værdiansættes.
 Ved afgørelsen af spørgsmålet om hvorvidt royalty/licensafgift vedrører de  

 varer, der skal værdiansættes, er det ikke afgørende, hvordan  

 royaltyen/licensafgiften beregnes, men hvorfor den betales, dvs. hvad  

 licenshaveren faktisk får som modydelse for betalingen.
 Sker beregningen af en royalty/licensafgift på grundlag af prisen på de  

 indførte varer, kan betalingen formodes at vedrøre disse varer, medmindre  

 andet godtgøres.
 Hvis beregningen sker, som det almindeligvis er tilfældet, uafhængigt af  

 prisen på de indførte varer, fx som en procentdel af provenuet ved  

 videresalget af de varer, der er omfattet af royaltyen/licensafgiften, kan  

 betalingen alligevel vedrøre de indførte varer.
 Når den indførte vare udelukkende udgør en bestanddel eller komponent, som  

 indgår i varer, der fremstilles inden for EU, skal en justering af den pris,  

 som faktisk er betalt eller skal betales for den indførte vare, kun  

 foretages, såfremt den pågældende royalty eller licensafgift direkte vedrører  

 denne vare.
 For varer, der indføres i usamlet form, eller som kun skal gennemgå en  

 simpel behandling inden videresalget, fx fortynding eller emballering, anses  

 den pågældende royalty eller licensafgift normalt for at vedrøre de indførte  

 varer.
 Hvis royalty eller licensafgift til dels vedrører de indførte varer og til  

 dels andre bestanddele eller komponenter, som tilsættes varerne efter  

 indførslen, eller vedrører arbejds- eller tjenesteydelser præsteret efter  

 indførslen, skal der foretages en passende fordeling på grundlag af objektive  

 og målelige oplysninger om varesammensætning mv.
 2. Det skal være en betingelse for salget af disse varer, at der skal  

 betales royalty/licensafgift.
GB art. 160 Afgørende i denne sammenhæng er, om sælgeren vil være villig til at sælge  

 de omhandlede varer uden betaling af royalty eller licensafgift.
Såfremt  

 dette ikke er tilfældet, er betingelsen opfyldt.
En betingelse om betaling  

 kan være udtrykkelig eller underforstået.
I de fleste tilfælde vil der dog  

 foreligge en licensaftale, som nærmere fastsætter betingelserne for betaling  

 af royalties eller licensafgifter.
I tilfælde, hvor en køber betaler royalties eller licensafgifter til en  

 anden person end sælgeren, betragtes betingelsen kun som opfyldt, hvis  

 sælgeren eller en med denne forbunden person kræver af køberen, at der sker  

 en sådan betaling.
Det er fx tilfældet, når varer købes fra et selskab i en  

 multinational koncern, og royalties eller licensafgifter kræves betalt til et  

 andet selskab i koncernen.
Det vil endvidere være tilfældet, når varer købes  

 fra en sælger, som er royalty/licensafgiftsmodtagerens licenshaver, og  

 royalty/licensafgiftsmodtageren kontrollerer salgsbetingelserne.
Fabriks- og varemærker For royalty/licensafgift, der betales for retten til at bruge et fabriks  

 eller varemærke, gælder desuden, at beløbene kun skal medregnes i  

 toldværdien, såfremt:
GB art. 159 - den pågældende royalty/licensafgift vedrører varer, der videresælges i  

 uforandret stand eller kun skal gennemgå en simpel behandling efter  

 indførslen, - varerne markedsføres under det fabriks- eller varemærke, for hvilket der  

 betales royalty/licensafgift, - køberen ikke frit kan købe sådanne varer fra andre leverandører, der  

 ikke er forbundne med sælger.
Reproduktion TK art. 32, stk. 5 Betalinger for retten til at reproducere - mangfoldiggøre - de indførte  

 varer skal ikke medregnes i toldværdien.
Det samme gælder betalinger, som  

 foretages af køberen til gengæld for retten til at forhandle eller  

 videresælge de indførte varer, hvis disse betalinger ikke er en betingelse  

 for salg til eksport til EU af de indførte varer.
Knowhow Knowhow, som overføres i henhold til en indgået aftale, vil ofte omfatte  

 levering af mønstre, opskrifter, formler og instruktioner vedrørende  

 anvendelsen af de varer, som licensen omfatter.
Såfremt der ydes knowhow af  

 denne art vedrørende de indførte varer, skal eventuelle betalinger af  

 royalty/licensafgifter herfor tages i betragtning ved toldværdiansættelsen.
Levering af knowhow kan imidlertid også omfatte tjenesteydelser, fx  

 uddannelse af licenshaverens personale med henblik på fremstillingen af et  

 produkt eller anvendelsen af maskiner og anlæg - forekommer fx i forbindelse  

 med begrebet franchising, eller teknisk bistand inden for ledelse,  

 administration, markedsf ring, regnskab mv.
Betalingen af royalties eller  

 licensafgifter for sådanne ydelser skal ikke medregnes ved  

 toldværdiansættelse af indførte varer.
Beregning Når det er konstateret, at en royalty/licensafgift helt eller delvis er en  

 del af toldværdien for en indført vare, skal der herefter foretages en  

 beregning af det beløb, som skal indregnes i toldværdien.
 I tilfælde, hvor beregningen af royaltyen/licensafgiften foretages på  

 grundlag af den indførte vares værdi eller mængde, kan den endelige toldværdi  

 for varerne sædvanligvis fastsættes allerede på fortoldningstidspunktet.
Beregningen af en royalty/licensafgift sker imidlertid ofte på et  

 grundlag, der først kan bestemmes efter varernes indførsel.
I sådanne  

 tilfælde kan den endelige toldværdiansættelse af det indførte vareparti enten  

 udsættes, eller der kan fastsættes en generel justering af de fakturerede  

 priser.
En sådan generel justering, som efterfølgende regelmæssigt må ajourføres,  

 fastsættes på grundlag af oplysninger for en repræsentativ periode og efter  

 samråd mellem importøren og told- og skatteregionen.
I givet fald udstedes en  

 skriftlig toldværdiafgørelse til importøren.
A.6.1.3.5 Provenu ved videresalg, overdragelse eller anvendelse TK art. 32, stk. 1, litra d Hvis en del af provenuet ved senere videresalg, overdragelse eller  

 anvendelse af de indførte varer direkte eller indirekte tilfalder sælgeren,  

 skal denne del af provenuet tillægges fakturaprisen.
 Denne bestemmelse tager sigte på tilfælde, hvor en del af betalingen til  

 sælgeren for de indførte varer først finder sted i forbindelse med køberens  

 videresalg her i landet, respektive ved køberens overdragelse eller  

 ibrugtagning af de indførte varer.
Hvis beløbets størrelse først kan konstateres ved et umiddelbart  

 efterfølgende salg mv. af de indførte varer, må der foretages en foreløbig  

 værdiangivelse baseret på fakturaprisen og det forventede provenu.
Den  

 endelige værdiangivelse skal foretages, når provenuet kan konstateres.
 Hvis beløbets størrelse ikke kan konstateres eller foreløbigt angives i  

 forbindelse med fortoldningen, må toldværdien ansættes efter en af de  

 alternative værdiansættelsesmetoder.
A.6.1.3.6 Leveringsomkostninger til indførselsstedet TK art. 32, stk. 1, litra e Ved leveringsomkostninger forstås omkostninger til varernes transport og  

 forsikring samt omkostninger ved lastning og håndtering i forbindelse med  

 transporten af de indførte varer.
De nævnte omkostninger skal medregnes i  

 toldværdien med den andel, der vedrører transporten indtil indførselsstedet i  

 EU's toldområde.
 I den internationale handel anvendes der en række klausuler, fx EXW, FOB  

 og CIF - de såkaldte incoterms - således at det herudfra umiddelbart kan  

 afgøres, om der skal ske justering af den aftalte pris af hensyn til  

 forsendelsesomkostningerne.
Leveringsomkostninger for varer fra Tyrkiet Toldsamarbejdsudvalget EF-Tyrkiet har for Toldunionen mellem EF og Tyrkiet  

 ved afgørelse nr. 1/96, art. 19, truffet følgende afgørelse, se EF-tidende L  

 200 af 9. Auguat 1996:
 Transportomkostninger og omkostninger til forsikring, lastning og  

 håndtering i forbindelse med transport af varer fra ikke-EU-lande, der  

 påløber efter, at varerne er ført ind i toldunionens område, medregnes ikke  

 ved fastsættelsen af toldværdien, forudsat at de er særskilt angivet i  

 forhold til den pris, som faktisk er betalt eller skal betales for varerne.
 Landbrugsvarer og varer, der er genstand for antidumpingtold er ikke  

 omfattet af afgørelsen.
Indførselssted GB art. 163 Indførselsstedet i EU's toldområde retter sig efter transportmåden og er:
- for varer, der transporteres ad søvejen: losningshavnen, respektive  

 omladningshavnen, såfremt omladningen er dokumenteret, - for varer, der uden omladning overgår fra søtransport til transport ad  

 indre vandveje: den første havn, ved den indre vandvejs munding eller et sted  

 længere inde i landet, hvor losning kan foretages, såfremt det godtgøres, at  

 fragten til losningshavnen er højere end fragten til den første havn, - for varer, der transporteres med jernbane, ad indre vandveje, eller ad  

 landevej: det første toldsted i toldområdet, - for varer, der transporteres på anden måde: det sted, hvor grænsen til  

 EU's toldområde overskrides.
 Det første indførselssted i EU's toldområde kan lægges til grund ved  

 værdiansættelsen af varer, der efter at være indført i EU's toldområde  

 transporteres gennem Schweiz's, Tjekkiets, Slovakiets, Ungarns eller det  

 tidligere Jugoslaviens område på vejen til bestemmelsesstedet i en anden del  

 af EU's toldområde.
Tilsvarende regel gælder for varer, der efter at være indført i EU's  

 toldområde transporteres ad søvejen til bestemmelsesstedet i en anden del af  

 dette område.
Det er en betingelse, at varerne transporteres direkte til  

 bestemmelsesstedet ad en sædvanlig transportvej.
Er denne betingelse ikke  

 opfyldt, anvendes i stedet det næste indførselssted, hvor betingelsen er  

 opfyldt.
 Foretages losning eller omladning eller midlertidig afbrydelse af  

 transporten i ovennævnte landes områder - Schweiz mv. -, kan det første  

 indførselssted stadig lægges til grund, hvis losningen mv. skyldes grunde,  

 der står i forbindelse med transporten.
 Der gælder særlige regler med hensyn til indførselsstedet for varer, der  

 indføres via et af de franske oversøiske departementer.
Opdeling af transportomkostninger I tilfælde, hvor leveringsomkostningerne til indførselsstedet skal  

 tillægges fakturaprisen, fx når varerne er købt ab fabrik eller fob  

 afsendelseshavn, kan der blive tale om opdeling af de afholdte  

 transportomkostninger:
GB art. 164 Hvis varerne transporteres med samme art befordringsmiddel til et sted  

 længere inde i EU's toldområde end indførselsstedet, kan  

 transportomkostningerne opdeles forholdsmæssigt efter den tilbagelagte  

 strækning uden for og inden for toldområdet, således at kun den del af  

 transportomkostningerne, der vedrører strækningen uden for toldområdet,  

 medregnes i toldværdien.
Importøren kan dog i stedet vælge at medregne de transportomkostninger,  

 der ville være opstået efter en almindelig, bindende fragttarif for varernes  

 transport til indførselsstedet i EU's toldområde, på betingelse af, at  

 importøren kan dokumentere disse over for told- og skatteregionen.
Som  

 dokumentation vil kunne benyttes en påtegning af transportvirksomheden -  

 statsbanerne, rederi, vognmand mv. - på fragtdokumentet om størrelsen af  

 transportomkostningerne til indførselsstedet.
Såfremt transporten forestås af  

 en speditør, skal speditørnotaen fremlægges som fragtdokumentation.
GB bilag 25 Luftfragtomkostninger opdeles forholdsmæssigt efter den tilbagelagte  

 strækning uden for og inden for EU's toldområde.
En fortegnelse over hvilke  

 procenter af luftfragten, der skal medregnes for danske lufthavne findes i  

 bilag 11.
Momsværdi Omkostninger, der vedrører varers transport fra indførselsstedet i EU's  

 toldområde til det første bestemmelsessted i Danmark, skal medregnes i  

 værdien til beregning af moms.
Omkostningerne skal angives i  

 fortoldningsangivelsens rubrik 12, Værdioplysninger, medmindre de er medtaget  

 i toldværdien.
Ekspresforsendelser - luftkurerer I forbindelse med luftfragtekspresforsendelser, herunder  

 kurerforsendelser, betales der ofte for en række ydelser ud over selve  

 lufttransporten.
Der kan være tale om dør-til-dør levering, klarering mv.  

 Prisen for disse ydelser kan være særskilt oplyst, men er som regel  

 inkluderet i en samlet pris for leveringen.
 EU's toldværdiudvalg har besluttet, at disse forsendelser skal behandles  

 således:
- kendes de faktiske ekspresforsendelsesomkostninger på  

 fortoldningstidspunktet, lægges disse omkostninger til toldværdien.  

 Omkostninger, som påløber efter indførslen til EU's toldområde, medtages dog  

 ikke i toldværdien, forudsat at sådanne omkostninger kan adskilles fra de  

 samlede omkostninger.
Er ekspresbefragteren ikke i stand til at påvise  

 størrelsen af disse omkostninger, anvendes de fastsatte procentsatser for  

 luftfragt på de samlede ekspresforsendelsesomkostninger.
En fortegnelse  

 gældende for danske lufthavne findes i bilag 11.
- kendes de faktiske ekspresforsendelsesomkostninger ikke på  

 fortoldningstidspunktet, anvendes et beløb svarende til de sædvanlige  

 omkostninger for en tilsvarende forsendelse eller for en forsendelse i modsat  

 retning.
Fastsatte procentsatser for luftfragt anvendes som ovenfor anført.
 Ekspresbefragtere, deres repræsentanter eller personer, der er udpeget til  

 at foretage fortoldning af ekspresforsendelser, skal forsyne told- og  

 skatteregionen med den nødvendige dokumentation for de faktiske  

 ekspresforsendelsesomkostninger eller, hvis dette ikke er muligt, med den  

 pågældende befragters fragttarif.
EMS-Jetpost Ovennævnte regler gælder ikke kun for egentlige ekspresbefragtere, men  

 også for befragtere, der tilbyder en tilsvarende ydelse.
De gælder således  

 også for ekspresposttjenesten EMS-Jetpost-forsendelser, også benævnt  

 EMS-Datapost.
Vederlagsfri transport og transport med køberens eget transportmiddel GB art. 164 Transporteres varer vederlagsfrit eller med køberens transportmiddel, skal  

 der til toldværdien medregnes transportomkostninger til indførselsstedet  

 beregnet efter den sædvanligt anvendte tarif for den benyttede transportmåde.
Luftfartsselskabers transport af egne varer Efter drøftelse i EU's toldværdiudvalg er det besluttet, at  

 luftfartsselskaber, der transporterer egne varer med selskabernes egne fly,  

 kan anvende følgende fragtbeløb ved fastsættelsen af toldværdien for disse  

 varer.
Beløbene er for tiden :
 I toldværdien medregnes den del af ovennævnte fragtbeløb, der vedrører  

 transporten uden for EU's toldområde, dvs. med de procentandele, der for så  

 vidt angår transport til danske lufthavne fremgår af bilag 11.
 Modtager et luftfartsselskab egne varer, som er transporteret gratis med  

 et andet luftfartsselskabs fly, kan ovennævnte fragtbeløb også anvendes.
Postforsendelser For almindelige postforsendelser skal porto til bestemmelsesstedet  

 medregnes fuldt ud i toldværdien.
Dette gælder ikke eventuelle ekstra  

 posttakster, der måtte opkræves i indførselslandet.
GB art. 165 For så vidt angår indførsel af varer, der ikke har erhvervsmæssig  

 karakter, skal den angivne toldværdi ikke reguleres for porto.
Som værende  

 uden erhvervsmæssig karakter anses forsendelser, som:
- finder sted lejlighedsvis, - udelukkende indeholder varer, der er bestemt til modtagerens personlige  

 brug eller til brug for dennes familie, og hvis beskaffenhed eller mængde  

 ikke tyder på erhvervsmæssig indførsel.
 - sendes til modtageren uden nogen form for vederlag.
 Lastning og håndtering mv.
 De omkostninger, der er forbundet med lastning i transportmidlet evt.  

 omladning og håndtering af varerne forud for ankomsten til indførselsstedet,  

 skal fuldt ud medregnes i toldværdien.
 Omkostninger til midlertidig oplagring uden for EU's toldområde skal  

 medregnes i toldværdien, hvis oplagringen står i forbindelse med transporten.
Overliggerpenge Overliggerpenge - demurrage charges - som afkræves importøren på grund af  

 forsinkelse med lastningen af et transportmiddel uden for EU's toldområde,  

 anses for at være en transportomkostning og skal derfor medregnes til  

 toldværdien.
Forsikringsudgifter Forsikringsudgifter medregnes - hvad enten de bæres af eksportøren eller  

 importøren - sædvanligvis i deres helhed til toldværdien, da udgifterne  

 normalt er de samme, hvad enten forsendelsen skal ekspederes til  

 indførselsstedet eller til et bestemmelsessted inde i toldområdet.
Hvis  

 udgifterne til forsikring beregnet til indførselsstedet faktisk er lavere,  

 skal kun det lavere beløb medregnes i toldværdien.
Forsikring af varer under transport til bestemmelsesstedet tegnes ofte af  

 eksportøren, og udgifterne debiteres i så fald importøren i forbindelse med  

 faktureringen af varerne.
Denne situation vil normalt fremgå af fakturaen, fx  

 ved betegnelsen cif eller ved speciel anførsel af præmiebeløbet.
Det kan dog  

 også forekomme, at leverandøren periodisk foretager særskilt debitering af  

 forsikringsbeløb, og i så fald må importøren for den enkelte sending medregne  

 et forholdsmæssigt beløb.
 Transportforsikring kan også være tegnet af importøren, enten i form af en  

 forsikring tegnet for den enkelte varesending, eller ved en såkaldt  

 generalforsikring.
A.6.1.4 Fradrag i fakturaprisen TK art. 33 En række omkostninger skal ikke medregnes til toldværdien.
Hvis de er  

 medregnet i fakturaprisen, kan de derfor fratrækkes denne pris.
Det er en  

 betingelse, at fradragsbeløbene er separat anført i forhold til  

 fakturaprisen.
Der er tale om følgende omkostninger: leveringsomkostninger  

 efter indførselsstedet, omkostninger til bygnings- og installationsarbejde  

 mv., renter, omkostninger til retten til at reproducere de indførte varer og  

 told og afgifter, der påløber i EU's toldområde, og i særlige tilfælde  

 indkøbsprovision.
A.6.1.4.1 Leveringsomkostninger efter indførselsstedet Det forekommer, at fragten til bestemmelsesstedet er betalt af afsenderen  

 og indeholdt i den fakturerede pris, uden at der i fakturaen eller andre  

 handelsdokumenter er anført, hvor meget omkostningerne til transport i EU  

 udgør.
 EU's toldværdiudvalg har i en vejledende kommentar om betydningen af  

 udtrykket "separat angivet" udtalt, at der i sådanne tilfælde kan  

 foretages fradrag efter følgende regler:
- Kendes de samlede transportomkostninger fra afsendelsesstedet til  

 bestemmelsesstedet i EU, kan dette beløb opdeles forholdsmæssigt efter den  

 tilbagelagte strækning uden for og inden for EU.
Et beløb svarende til den  

 andel af omkostningerne, der vedrører transporten i EU, kan derefter  

 fradrages.
Det er en betingelse, at varerne transporteres med samme type  

 transportmiddel eller på et enkelt gennemgående fragtdokument, Luftfragtomkostninger kan opdeles.
En fortegnelse gældende for danske  

 lufthavne findes i bilag 11.
 - Kendes de samlede transportomkostninger ikke, eller er det af en eller  

 anden grund ikke formålstjenligt at foretage en forholdsmæssig opdeling, kan  

 et beløb svarende til de faktiske omkostninger til transport efter  

 indførselsstedet i EU fratrækkes.
Kan dette ikke lade sig gøre, kan de sædvanlige omkostninger til en sådan  

 transport trækkes fra.
Fradraget kan dog ikke overstige, hvad der svarer til  

 minimumsfragten i EU.
Hvis told- og skatteregionen kræver det, skal  

 importøren fremlægge den tarif, der henvises til.
Fast pris frit bestemmelsessted GB art. 164, stk. 1, litra b Faktureres varer til en fast pris frit bestemmelsessted, som svarer til  

 prisen på indførselsstedet, kan de omkostninger, der vedrører transporten  

 inden for EU's toldområde dog ikke fratrækkes.
Et sådant fradrag kan dog  

 foretages, når det over for told- og skatteregionen godtgøres, at prisen frit  

 grænse ville være lavere end den faste pris frit bestemmelsessted.
 A.6.1.4.2 Omkostninger til bygnings- og installationsarbejde mv.
 Toldværdien omfatter ikke omkostninger vedrørende bygnings-,  

 installations- eller monteringsarbejde, vedligeholdelse eller teknisk  

 bistand, som foretages efter indførslen af de pågældende varer.
Det forekommer, at prisen i salgskontrakter vedrørende større genstande,  

 som fx tekniske anlæg, maskiner eller industrimateriel indbefatter ydelser i  

 forbindelse med opstillingen eller ibrugtagningen.
Betalingen for sådanne  

 ydelser fradrages, hvis beløbet er særskilt anført, fx i fakturaen eller i  

 kontrakten.
A.6.1.4.3 Renter Reglerne om fradrag for renter findes i A.6.1.2.2.
A.6.1.4.4 Retten til at reproducere de indførte varer Reglerne om fradrag for omkostninger til retten til at reproducere de  

 indførte varer i EU findes i A.6.1.3.4.
A.6.1.4.5 Indkøbsprovision Reglerne om fradrag af indkøbsprovision findes i A.6.1.3.1. Det bemærkes,  

 at fradrag af indkøbsprovision alene har relevans for fakturaer fra køberens  

 egen agent - fx. en såkaldt kontraktagent.
Er der i en almindelig  

 salgsfaktura anført et beløb for indkøbsprovision, kan dette beløb ikke  

 fratrækkes.
A.6.1.4.6 Told og afgifter Toldværdien omfatter ikke told og afgifter, der påløber i EU's toldområde.  

 Hvis det klart fremgår af fakturaen, at der i de fakturerede priser er  

 indregnet told og/eller afgift, som påløber i toldområdet, fx. ved  

 leveringsmåden frit i hus fortoldet og afgiftsberigtiget, reduceres  

 fakturaprisen derfor med tolden og afgiften.
Dette kan gøres ved, at  

 fakturapriserne successivt multipliceres med følgende br ker:
GB art. 146 Er der i fakturaprisen medregnet afgiftsbeløb, som er pålagt de pågældende  

 varer i oprindelses- eller eksportlandet, indgår dette beløb ikke i  

 toldværdien, hvis det kan godtgøres, at varerne er blevet eller vil blive  

 fritaget for afgiften til fordel for køberen.
A.6.2 De alternative metoder TK art. 30 Ved ansættelsen af toldværdien efter transaktionsværdimetoden er der visse  

 betingelser, der skal være opfyldt, se A.6.1.1. Hvis betingelserne ikke er  

 opfyldt kan toldværdien ansættes i overensstemmelse med følgende metoder:
 I tilfælde, hvor toldværdien ikke kan ansættes på grundlag af metode 1  

 eller 2, kan importøren vælge mellem metode 3 og 4.
A.6.2.1 Transaktionsværdien for identiske varer TK art. 30, stk. 2, litra a Toldværdien efter denne metode ansættes som transaktionsværdien for  

 identiske varer, som er solgt med henblik på udførsel til EU, og som er  

 udført fra eksportlandet på samme eller næsten samme tidspunkt som de varer,  

 der skal værdiansættes.
GB art. 150 Ved identiske varer forstås varer, der er fremstillet i samme land, og som  

 fremtræder ens i alle henseender, herunder ens fysiske egenskaber, kvalitet  

 og omdømme.
Mindre forskelle i udseende er ikke til hinder for, at varer, som  

 i øvrigt er i overensstemmelse med definitionen, kan betragtes som identiske.
Toldværdien ansættes ved benyttelse af transaktionsværdien for identiske  

 varer, der er solgt i samme handelsled og i omtrent samme mængder som de  

 varer, der skal værdiansættes.
Når sådanne salg ikke kan konstateres, kan  

 transaktionsværdien for identiske varer, der er solgt i et andet handelsled  

 og/eller i andre mængder, benyttes.
Der skal da foretages en forholdsmæssig  

 justering - i såvel op- som nedadgående retning - af værdien for så vidt  

 angår forskelle i handelsled og varemængde, forudsat at importøren kan  

 dokumentere den økonomiske berettigelse af sådanne forskelle.
 En betingelse for justering på grund af forskellige handelsled eller  

 forskellige varemængder er, at denne justering, hvad enten den fører til en  

 forhøjelse eller en nedsættelse af værdien som ovenfor nævnt, kun foretages  

 på grundlag af forelagte beviser, der klart viser, at den er rimelig og  

 nøjagtig, fx gældende prislister, hvori der er anført priser, som refererer  

 til forskellige handelsled eller til forskellige varemængder.
Hvis de indførte varer, der skal værdiansættes, består af en forsendelse  

 på ti enheder, og de eneste indførte identiske varer, for hvilke der findes  

 en transaktionsværdi, vedrørte et salg på 500 enheder, og sælgeren yder  

 kvantumsrabat, kan den nødvendige justering foretages under henvisning til  

 sælgerens prisliste og ved benyttelse af den pris, som gælder for salg af ti  

 enheder.
Dette kræver ikke, at der skal have fundet et salg af ti enheder  

 sted, blot det godtgøres ved salg i andre mængder, at prislisten er  

 pålidelig.
 I tilfælde, hvor der efter den foreliggende dokumentation foreligger flere  

 forskellige acceptable transaktionsværdier for identiske varer, kan den  

 laveste værdi anvendes.
 Transaktionsværdien af identiske varer fremstillet af andre producenter  

 end den, der har fremstillet de varer, der foreligger til værdiansættelse,  

 kan kun anvendes, hvis det ikke er muligt at fremskaffe oplysninger om  

 transaktionsværdien for identiske varer fremstillet af sidstnævnte.
Som eksempel på anvendelse af denne værdiansættelsesmetode kan nævnes et  

 tilfælde, hvor en importør, der er afhængig af eksportøren, har købt et  

 vareparti til 90 kr. pr. enhed.
Importøren henviser til en import af  

 identiske varer indført kort tid før, der er værdiansat efter  

 transaktionsværdimetoden til 98 kr. pr. enhed.
Der er ikke tale om forskelle  

 i transportomkostningerne.
Hvis de varer, importøren henviser til, opfylder  

 betingelserne for at blive betragtet som identiske varer, vil toldværdien for  

 varepartiet efter denne metode blive ansat til 98 kr. pr. enhed.
A.6.2.2 Transaktionsværdien for lignende varer TK art. 30, stk. 2, litra b Toldværdien efter denne metode ansættes som transaktionsværdien for  

 lignende varer, der er solgt med henblik på udførsel til EU og udført fra  

 eksportlandet på samme eller næsten samme tidspunkt som de varer, der skal  

 værdiansættes.
GB art. 151 Ved lignende varer forstås varer, der er fremstillet i samme land, og som  

 uden at være ens i alle henseender har lignende egenskaber og består af  

 lignende materialer, hvorved de kan tjene til samme formål, og kan ombyttes i  

 handelen.
Varernes kvalitet, deres omdømme og forekomsten af et fabriks-  

 eller varemærke tæller blandt de faktorer, der skal tages i betragtning for  

 at afgøre, om der er tale om lignende varer.
 Værdiansættelsen finder sted efter tilsvarende regler, som er beskrevet  

 ovenfor for værdiansættelse efter transaktionsværdien for identiske varer.
A.6.2.3 Værdi beregnet på grundlag af videresalgsprisen -  

 subtraktionsmetoden TK art. 30, stk. 2, litra c GB art. 152 Efter denne metode kan toldværdien ansættes på grundlag af den enhedspris,  

 som de indførte varer opnår ved et salg i EU - videresalgsprisen - til  

 personer, der ikke er afhængige af sælgerne og med fradrag af følgende  

 elementer:
- enten de provisioner, som i almindelighed betales eller aftales, eller de beløb, som i almindelighed beregnes for avancer og  

 generalomkostninger i forbindelse med salg i EU af indførte varer af samme  

 art eller type, inklusive direkte eller indirekte omkostninger ved markedsf  

 ring af de omhandlede varer.
- sædvanlige transport- og forsikringsomkostninger og lignende, der  

 påløber i EU, - told og andre afgifter, som skal betales i EU i forbindelse med  

 indførsel eller salg af varerne.
 Hvis de indførte varer ikke sælges i EU, kan toldværdien ansættes på  

 grundlag af enhedsprisen ved salg i EU af identiske eller lignende varer og  

 med samme fradrag som anført foran.
 Den enhedspris, der skal tages i betragtning, er den pris, til hvilken det  

 største samlede antal enheder er solgt til uafhængige personer i det første  

 handelsled efter indførslen.
 Enhedsprisen skal bestemmes på samme eller næsten samme tidspunkt som  

 indførslen af de varer, der skal værdiansættes, og senest 90 dage efter  

 indførslen.
Selv om der sker en bearbejdning eller forarbejdning af de indførte varer,  

 inden de videresælges, kan toldværdien, når importøren anmoder derom,  

 alligevel ansættes på grundlag af videresalgsprisen.
I sådanne tilfælde skal  

 der også foretages fradrag for den værditilvækst, der er en følge af den  

 yderligere bearbejdning eller forarbejdning.
 Det er dog en betingelse, at varerne ikke har mistet deres identitet ved  

 den yderligere forarbejdning, medmindre værditilvæksten ved denne  

 forarbejdning uden vanskelighed kan fastsættes.
Subtraktionsmetoden kan bl.a. anvendes i tilfælde, hvor varerne indføres  

 for at blive solgt for leverandørens regning.
De almindeligst forekommende  

 tilfælde er kommissions-/konsignationsforretninger og auktionsforretninger,  

 se A.6.4.2 og A.6.4.3.
A.6.2.4 Værdi beregnet på grundlag af produktionsomkostningerne - beregnet  

 værdi TK art. 30, stk. 2, litra d Toldværdien ansættes ifølge denne metode på grundlag af en beregnet værdi.  

 Den beregnede værdi udgør summen af:
- prisen eller værdien af materialer og fabrikation eller andre  

 arbejdsprocesser ved fremstillingen af de indførte varer, - et beløb for avancer og generalomkostninger svarende til, hvad der  

 almindeligvis indgår i salg af varer af samme art eller type som de varer,  

 der skal værdiansættes, og som fremstilles af producenter i udførselslandet  

 til udførsel til EU, og - prisen eller værdien af omkostninger til transport, forsikring, lastning  

 og håndtering - alt indtil indførselsstedet i EU's toldområde.
GB art. 153 Anvendelsen af denne værdiansættelsesmetode vil normalt være begrænset til  

 sådanne tilfælde, hvor køber og sælger er indbyrdes afhængige, og hvor  

 sælgeren - producenten - er villig til at give told- og skatteregionen de  

 nødvendige oplysninger om omkostningsberegningerne og i givet fald stå til  

 rådighed for al yderligere kontrol.
A.6.2.5 Anvendelse af rimelige fremgangsmåder TK art. 31 Hvis ingen af de foran nævnte alternative værdiansættelsesmetoder kan  

 bringes i anvendelse, skal værdien ansættes ifølge rimelige fremgangsmåder,  

 der er forenelige med grundsætningerne og de almindelige bestemmelser i  

 aftalen om anvendelse af artikel VII i Den almindelige Overenskomst om Told  

 og Udenrigshandel - GATT (WTO) - og overenskomstens artikel VII samt på  

 grundlag af oplysninger, der er tilgængelige i EU.
Ved anvendelsen af rimelige fremgangsmåder skal toldværdien så vidt muligt  

 baseres på tidligere fastsatte toldværdier.
Fremgangsmåden ved  

 toldværdiansættelse efter denne metode skal så vidt muligt svare til de  

 fremgangsmåder, der benyttes ved henholdsvis transaktionsværdimetoden eller  

 en af de øvrige alternative metoder.
 Toldværdien kan dog ikke ansættes på grundlag af:
- salgsprisen i EU for varer, der er fremstillet i EU, - et system, hvorefter den højeste af to mulige værdier anvendes ved  

 toldværdifastsættelsen, - vareprisen på udførselslandets hjemmemarked, - andre produktionsomkostninger end de beregnede værdier, der er fastsat  

 for identiske eller lignende varer, - prisen ved udførsel til et land, der ikke er omfattet af EU's  

 toldområde, - minimumstoldværdier, - vilkårlige eller fiktive værdier.
A.6.3 Angivelse og dokumentation Importøren skal ved fortoldningen angive varernes toldværdi og fremlægge  

 den nødvendige dokumentation.
A.6.3.1 Angivelse af toldværdien Importøren har pligt til at angive toldværdien af varer, der indføres fra  

 lande uden for EU.
 I tilfælde, hvor der er udstedt en værdiafgørelse, der vedrører den  

 foreliggende indførsel, skal værdiafgørelsens nummer og dato angives i  

 toldværdideklarationen, se A.6.3.3.1.
A.6.3.2 Dokumentation af toldværdien TK art. 14 og GB art. 181 Til dokumentation af toldværdien skal klarereren som hovedregel afgive  

 alle nødvendige oplysninger og dokumenter.
Er der tale om et salg, skal en  

 kopi, evt. en fotokopi, af salgsfakturaen i alle tilfælde afgives.
Til  

 belysning af størrelsen af omkostningselementer og handelsvilkår mv. kan  

 told- og skatteregionen også kræve, at der fremlægges andre dokumenter, fx  

 transportdokumenter.
 Oplysninger og dokumenter skal i øvrigt afgives af enhver person eller  

 virksomhed, som direkte eller indirekte har interesse i den pågældende  

 indførsel.
A.6.3.2.1 Fakturaen Hvis fakturaen er udstedt til en person, der er bosat i et andet EU-land,  

 skal den afgives i to eksemplarer.
Det ene eksemplar afstemples af told- og  

 skatteregionen og leveres tilbage til importøren, så det kan sendes til den  

 person, som fakturaen er udstedt til.
 Fakturaen skal oversættes, hvis told- og skatteregionen kræver det.
A.6.3.2.2 Krav til fakturaen Fakturaen skal være udfærdiget af sælgeren eller den, for hvis regning  

 varerne indføres hertil.
 Fakturaen skal normalt indeholde følgende oplysninger:
- sælgerens navn og adresse, - køberens navn og adresse, - sted og dato for fakturaens udfærdigelse, - kollienes antal, art, mærker, numre og bruttovægt, - en nøjagtig specifikation af sendingens indhold, herunder oplysning om  

 vareart: dessin, kvalitet, artikelnummer eller lignende.
Nettomængden for  

 hver vareart: styktal, masse eller mål efter branchemæsssig sædvane, - specificeret prisangivelse for hver prisenhed, - alle øvrige til salg, betaling eller overtagelse og levering knyttede  

 betingelser, herunder oplysning om hvem der afholder transport-, forsikrings-  

 og andre leveringsomkostninger, leveringsstedet, og indrømmede rabatter og  

 prisnedsættelser med angivelse af disses karakter.
 Hvis der mangler oplysninger om rabatter eller prisreduktioner, der forud  

 er fratrukket i fakturabeløbet, eller om fakturerede rabatters karakter, skal  

 varemodtageren supplere fakturaen med sådanne oplysninger.
A.6.3.2.3 Samlefakturaer Speditører kan få tilladelse til i eget navn og efter én  

 fortoldningsangivelse at fortolde samlesendinger indeholdende leverancer af  

 ensartede varepartier til fordeling blandt varemodtagere, der har indkøbt  

 varer frit i hus i told- og afgiftsberigtiget tilstand.
Sådanne tilladelser, der udstedes for bestemte varekategorier fra nærmere  

 betegnede leverandører, skal indeholde bestemmelser om, at der ved  

 fortoldningen skal afgives en af leverandøren udstedt samlefaktura, der må  

 indeholde oplysninger om bl.a. købernes navne og adresser samt de enkelte  

 kundefakturaers totalbeløb.
I samlefakturaerne skal der endvidere for hver  

 varekode være foretaget en opgørelse af den samlede toldværdi.
 Samlefakturaen skal være bilagt et eksemplar af de af leverandøren til de  

 enkelte købere udstedte fakturaer indeholdende de sædvanlige  

 fakturaoplysninger.
Ansøgninger om samlesendingstilladelser indsendes til den told- og  

 skatteregion, hvor speditøren mv. har sin adresse.
Tilladelserne gives  

 normalt gyldighed i 3 år.
A.6.3.2.4 Kredit- og debetnotaer I tilfælde, hvor fakturaen ikke er i overensstemmelse med den med  

 leverandøren indgåede aftale, og varemodtageren som dokumentation herfor  

 fremlægger kreditnota eller debetnota, hvori leverandøren korrigerer  

 fakturaprisen, vil værdiansættelsen kunne ske under hensyn hertil, hvis den  

 korrigerede fakturapris er udtryk for den pris, der er betalt eller skal  

 betales - transaktionsværdien.
 Kreditnotaer skal utvetydigt referere til den pågældende faktura ved  

 henvisning til fakturanummer, fakturadato og varespecifikation, fx i  

 tilfælde, hvor fakturaprisen korrigeres for prisnedsættelser, der modsvarer  

 fejl eller mangler ved varerne eller varesendingen, eller for regnefejl eller  

 fradragsberettigede rabatter.
 A.6.3.2.5 Fragtbreve mv.
Til bekræftelse af transportomkostningerne skal importøren ved  

 fortoldningen fremlægge dokumentation i form af fragtbrev, konnossement eller  

 lignende.
Fotokopier kan antages.
Ønsker importøren fradrag for transportomkostninger efter indførslen til  

 EU's toldområde, og kendes de samlede transportomkostninger ikke, kan de  

 sædvanlige omkostninger til en sådan transport trækkes fra.
Hvis told- og  

 skatteregionen kræver det, skal importøren fremlægge den tarif, der henvises  

 til.
A.6.3.2.6 Dokumentation ved indbyrdes afhængighed Når importør og eksportør er indbyrdes afhængige, og importøren ønsker  

 transaktionsværdien benyttet under henvisning til en sammenligningsværdi, se  

 A.6.1.1, skal der fremlægges dokumentation for sammenligningsværdien.
Det kan  

 ske i form af tolddokumenter, fx kopier af fortoldningsangivelser,  

 fakturakopier mv., hvoraf fremgår, at de påberåbte sammenligningsværdier  

 tidligere er godkendt af told- og skatteregionen.
A.6.3.2.7 Dokumentation vedrørende de alternative metoder I de tilfælde, hvor toldværdien ønskes ansat efter en af de alternative  

 ansættelsesmetoder, skal varemodtageren fremlægge den dokumentation, der  

 indeholder de oplysninger, der er nødvendige for at benytte den pågældende  

 metode.
 Sker værdiansættelsen på grundlag af transaktionsværdien for identiske  

 eller lignende varer, skal varemodtageren fremlægge tolddokumenter, fx kopier  

 af fortoldningsangivelser, fakturakopier mv., hvoraf det skal fremgå, at  

 transaktionsværdien for identiske eller lignende varer tidligere er blevet  

 godkendt af toldmyndighederne.
Ønsker en varemodtager at anvende subtraktionsmetoden, fx for varer der er  

 leveret i kommission/konsignation, må varemodtageren afgive dokumentation for  

 enhedsprisen, eller hvis en sådan ikke foreligger, en specifikation  

 indeholdende de oplysninger, der er nødvendige for den foreløbige  

 værdiangivelse.
Snarest - og senest 90 dage - efter afsætningen af varerne  

 skal importøren afgive en genpart af afregningen med leverandøren  

 indeholdende en specificeret opgørelse af opnået salgspris samt en beregning  

 af toldværdien i overensstemmelse med reglerne for subtraktionsmetoden.
Ønskes metoden for beregnet værdi anvendt, skal der fremlægges oplysninger  

 om produktionen og om beløb for avancer og generalomkostninger.
Oplysningerne  

 skal gives af den udenlandske producent eller på dennes vegne.
A.6.3.3 Toldværdideklaration og værdispecifikation Ved fortoldningen skal importøren afgive en toldværdideklaration, hvis  

 forsendelsens værdi overstiger 40.000 kr., se A.6.3.3.1, desuden skal  

 importøren altid foretage en specifikation af værdien for hver varekode, se  

 A.6.3.3.2.
A.6.3.3.1 Toldværdideklaration GB art. 178 og 179 Ved fortoldning af forsendelser indeholdende værditoldpligtige varer, hvis  

 toldværdi overstiger 40.000 kr., skal der afgives en erklæring -  

 toldværdideklaration - om handelsforholdet mellem køber og sælger, om købs-  

 og leveringsbetingelser samt en angivelse af de beløb, der skal tages i  

 betragtning ved ansættelsen af toldværdien.
 Deklarationen afgives på en særlig blanket, benævnt toldværdideklaration -  

 nr. 14.007 . Blanketten, der er vist i bilag 4, anskaffes af importøren og  

 kan købes i boghandlen.
Værdigrænsen på 40.000 kr. gælder for én forsendelse, det vil sige,  

 at der skal afgives en deklaration, hvis forsendelsens samlede værdi  

 overstiger 40.000 kr., uanset om værdien pr. varekode eventuelt ikke  

 overstiger grænsen.
Hvis forsendelsen indeholder såvel værditoldpligtige  

 varer som andre varer, er det værdien af de værditoldpligtige varer, der er  

 afgørende.
 Ved værditoldpligtige varer forstås varer, for hvilke tolden skal beregnes  

 på grundlag af toldværdien, herunder også tilfælde, hvor en specifik toldsats  

 er kombineret med en værditoldsats.
Leveres varer i delsendinger, skal der afgives toldværdideklaration,  

 såfremt den samlede værdi er over 40.000 kr.
Deklarationen afgives ved første  

 indførsel.
 Deklarationen skal ikke afgives, hvis varerne:
- er toldfri ifølge toldtariffen, - kan opnå toldfrihed som følge af en toldpræference-, toldkontingent-  

 eller importloftordning, - kan indføres toldfrit ifølge en toldsuspension eller  

 toldlempelsesordning.
Dette gælder dog ikke værditoldpligtige varer, der  

 indføres til aktiv forædling efter tilbagebetalingsordningen.
Deklarationen skal endvidere ikke afgives ved oplæggelse af varer på  

 toldoplag eller på private lagre i Københavns Frihavn.
Ligeledes skal  

 deklarationen ikke afgives for varer, der værdiansættes på grundlag af de  

 forenklede procedurer for letfordærvelige varer - frugter og grøntsager,  

 eller i tilfælde, hvor indførslen ikke har erhvervsmæssig karakter.
Toldværdideklarationen skal underskrives af varemodtageren eller af en  

 person, herunder en speditør, som varemodtageren har bemyndiget til at  

 underskrive.
Det er en betingelse, at underskriveren er bosat i EU, og at den  

 pågældende er i besiddelse af alle de nødvendige oplysninger.
For samlesendinger, se A.6.3.2.3, kan der afgives en samlet  

 toldværdideklaration for hele sendingen underskrevet af speditøren.
I  

 køberfeltet - rubrik 2a - henvises til samlefakturaens oplysninger om  

 købernes navne og adresser.
 Har varerne været genstand for successive salg, er det navnene på de  

 parter, der har været involveret i den handel, som er grundlaget for  

 værdiangivelsen, der skal henvises til.
GB art. 179, stk. 3 Varemodtagere, som til stadighed indfører varer fra samme leverandør kan  

 på uændrede handelsvilkår, få tilladelse til at afgive en generel  

 toldværdideklaration om handelsforholdet til den pågældende leverandør.  

 Sådanne deklarationer gælder normalt 3 år, men dog kun så længe  

 handelsforholdene er uændrede.
Skriftlig ansøgning herom kan sendes til den  

 lokale told- og skatteregion.
A.6.3.3.2 Værdispecifikation Det påhviler importøren sammen med fortoldningsangivelsen at foretage en  

 specifikation af værdien for hver varekode.
Når toldværdideklaration efter de foranstående regler er obligatorisk,  

 foretages på deklarationens side 2 en specifikation af de beløb, der skal  

 tages i betragtning ved toldværdiansættelsen.
Varemodtagerens underskrift på  

 deklarationens side 1 gælder også oplysningerne i værdispecifikationen.
Ved indførsel af varer, der er værditoldpligtige, men hvor toldværdien  

 ikke overstiger 40.000 kr., skal der ligeledes foretages en specifikation af  

 toldværdien.
Specifikationen kan enten foretages på toldværdideklarationens  

 side 2, eller der kan anvendes et særligt stempel, der påføres den faktura,  

 som skal afgives sammen med fortoldningsangivelsen.
Det er en forudsætning,  

 at den på denne måde afgivne specifikation indeholder alle oplysninger, der  

 er relevante for ansættelsen af toldværdien.
Et stempel, som vist i bilag 12,  

 vil kunne anvendes.
EDB-udskrevne værdispecifikationer Varemodtagere og speditører mv, som anvender edb-systemer, kan efter  

 ansøgning til told- og skatteregionen få tilladelse til at afgive  

 værdispecifikationen i form af en edb-specifikation.
GB art. 180 Inden tilladelsen gives, må virksomheden forelægge told- og skatteregionen  

 eksempler på, hvorledes man vil udfærdige edb-specifikationerne.
A.6.4 Særlige tilfælde Toldværdien skal i en række tilfælde anvendes på en særlig måde, afhængig  

 af omstændighederne i det enkelte tilfælde.
 Der kan fx være tale om:
- beskadigede varer, se A.6. 4.1 - kommissions- og konsignationsvarer, se A.6.4.2 - auktionsvarer, se A.6.4.3 - varer indført på lejebasis, se A.6.4.4 - leverancer uden betaling, se A.6.4.5 - varer fra reparation, bearbejdning, forædling m.m., se A.6.4.6 - byttehandel, se A.6.4.7 - brugte motorkøretøjer, se A.6.4.8 - jagttrofæer, se A.6.4.9 - letfordærvelige varer, se A.6.4.10 - edb-programmel, se A.6.4.11 A.6.4.1 Beskadigede varer GB art. 145 Hvis et vareparti inden fortoldningen er blevet beskadiget, eller en del  

 af partiet er gået tabt, kan der ved værdiansættelsen tages hensyn til  

 værdiforringelsen.
Er varerne indført i forbindelse med et salg, således at der foreligger en  

 transaktionsværdi, kan denne transaktionsværdi reduceres med de af køberen  

 modtagne kommercielle erstatningsbeløb.
Der skal fremlægges kreditnota som  

 dokumentation for erstatningsbeløbets størrelse.
I tilfælde, hvor beskadigelsen af en varesending er opstået under  

 transport, omladning, oplagring osv., fx vand- eller røgskade, vil der som  

 regel foreligge en af en forsikringsekspert udfærdiget skadesrapport  

 indeholdende en vurdering af skadens omfang udtrykt i procent.
Sådanne  

 vurderinger vil i almindelighed kunne tages i betragtning ved  

 værdiansættelsen.
I andre tilfælde overtager forsikringsselskabet varerne mod fuld  

 erstatning og videresælger dem undertiden til den oprindelige køber.
I  

 sådanne tilfælde er der tale om et nyt køb, hvorfor værdiansættelse kan ske  

 på sædvanlig måde på grundlag af den af forsikringsselskabet udstedte  

 faktura.
 For frugter og grøntsager, der værdiansættes efter de forenklede  

 procedurer for letfordærvelige varer, gælder særlige regler for så vidt angår  

 beskadigede varer, se A.6.4.10.
A.6.4.2 Kommissions- og konsignationsvarer For varer, der indføres i kommission/konsignation, foreligger der således  

 på fortoldningstidspunktet normalt ikke en salgspris, som kan danne grundlag  

 for værdiangivelsen.
En endelig værdiangivelse kan derfor først finde sted,  

 når varerne er blevet afsat her i landet.
 Ved fortoldningen må importøren ud fra sit kendskab til varerne og den  

 forventede salgspris foretage en foreløbig værdiangivelse, som skal ligge så  

 tæt som muligt på den forventede toldværdi.
I fortoldningsangivelsen skal importøren angive, at varen indføres i  

 kommission eller konsignation.
Importøren skal afgive en specifikation over  

 varepartiet med oplysning om leverandørens navn, varernes art, kvalitet,  

 mængde og skønsmæssige værdi samt kollienes mærker og andre oplysninger, der  

 kan tjene til varernes identifikation.
Når varerne er afsat, skal importøren snarest foretage korrektion af den  

 foreløbige værdiangivelse.
Toldværdien skal angives på grundlag af den  

 opnåede salgspris, eksklusive moms og med fradrag af omkostninger, der er  

 påløbet i toldområdet, og som er fradragsberettigede ved ansættelsen af  

 toldværdien, fx sædvanlige transportomkostninger i EU's toldområde, spedition  

 og kørselsudgifter, telefon-, telegram- og portoudgifter, alt eksklusive  

 moms.
Endvidere fradrages toldbeløbet.
Kommissærens-/konsignatarens provision  

 for salget kan ligeledes holdes uden for toldværdien.
Rettelsesangivelsen skal være vedlagt en kopi af importørens  

 salgsafregning til den udenlandske leverandør.
Salgsafregningen skal forsynes  

 med en opstilling indeholdende en udregning af toldværdien i overensstemmelse  

 med de ovenfor anførte regler, og importøren skal afgive en erklæring om  

 afregningens rigtighed.
Det forekommer, at der i kommissions- og konsignationsaftaler indgår et  

 tilbud til importøren om at overtage varepartiet til en fast pris.
Såfremt  

 importøren vælger at overtage partiet til den faste pris, ansættes  

 toldværdien på dette grundlag i overensstemmelse med reglerne om  

 transaktionsværdien.
Den faste pris skal dokumenteres ved faktura, aftale  

 eller lignende.
I visse tilfælde har den udenlandske leverandør betinget sig, at der  

 afregnes til en bestemt mindstepris, hvis det ved salget opnåede nettoprovenu  

 er lavere end mindsteprisen.
Såfremt der afregnes til mindstepris, fastsættes  

 toldværdien på dette grundlag i overensstemmelse med reglerne om  

 transaktionsværdien.
Mindsteprisen skal dokumenteres ved faktura, aftale  

 eller lignende.
 For en lang række frugter og grøntsager, der normalt leveres i kommission,  

 kan importøren vælge at benytte toldværdier, som ansættes i overensstemmelse  

 med de i A.6.4.10 omhandlede forenklede procedurer for letfordærvelige varer.
 Fakturaer over varer leveret i kreditkonsignation lyder på den aftalte  

 pris, og toldværdien ansættes derfor på dette grundlag i overensstemmelse med  

 reglerne om transaktionsværdien.
A.6.4.3 Auktionsvarer For varer, der indføres til offentlig auktion for den udenlandske  

 leverandørs regning, foreligger der på fortoldningstidspunktet ikke en  

 salgspris, som kan lægges til grund for værdiansættelsen.
Der skal derfor  

 foretages en foreløbig værdiangivelse ved fortoldningen og en efterfølgende  

 korrektion efter tilsvarende regler, som er foreskrevet for kommissions- og  

 konsignationsvarer.
Auktionsprisen, dvs. budet ved hammerslag, som skal dokumenteres ved  

 fremlæggelse af auktionsafregning, eventuelt udskrift af auktionsprotokollen,  

 lægges til grund for den endelige værdiansættelse.
Der kan ydes fradrag for  

 omkostninger påløbet i EU's toldområde til fx spedition og transport, men  

 ikke for sælgersalæret.
Købersalær, eventuelle omkostninger, som køberen må  

 betale ud over auktionsbudet, samt auktionsafgift til staten - når den er  

 særskilt debiteret, skal ikke medtages i toldværdien.
A.6.4.4 Varer indført på lejebasis Visse mere kostbare maskiner, som fx databehandlingsmaskiner, indføres  

 ofte på lejebasis.
I nogle tilfælde indeholder lejekontrakten tilbud om køb  

 af maskinerne, og i sådanne tilfælde lægges købsprisen til grund for  

 værdiansættelsen i overensstemmelse med reglerne om transaktionsværdien.  

 Såfremt importøren i andre tilfælde kan oplyse, hvad leverandørens salgspris  

 for den pågældende maskine udgør, vil toldværdien kunne ansættes på basis af  

 salgsprisen.
Der skal fremlægges dokumentation for prisen.
Er det ikke muligt at få oplysning om maskinens salgspris, må der findes  

 et andet grundlag for værdiansættelsen.
Dette vil ofte være en kapitalisering  

 af lejen.
Kapitalisering vil sige, at man beregner den aktuelle værdi af de  

 lejeydelser, maskinen vil kunne indbringe i løbet af dens forventede brugstid  

 - ikke den kontraherede periode - og reducerer denne sammenlagte lejeydelse  

 med et rentefradrag.
 Følgende formler kan anvendes ved beregningen af den kapitaliserede leje  

 med fradrag af rente:
L= Månedlig leje Q= 1+r r= den månedlige rentesats n= Antal betalinger Hvis lejen betales bagud:
L(Qn-1) ------- Qn(Q-1) Hvis lejen betales forud:
L(Qn-1) --------- Qn-1(Q-1) Afholder udlejeren omkostninger til transport efter indførslen til EU,  

 installation mv., kan sådanne omkostninger fradrages.
A.6.4.5 Leverancer uden betaling Ved leverancer uden betaling forstås fx. erstatnings- og  

 garantileverancer.
A.6.4.5.1 Erstatnings- og garantileverancer I samme leverance Ved leverancer af visse typer varer kan det forekomme, at sælger i den  

 egentlige varesending medsender et antal varer gratis til erstatning for  

 varer, som erfaringsmæssigt bliver beskadiget under transporten.
Der kan også være tale om, at sælger gratis medsender reservedele eller  

 lignende til brug for køber ved garantireparationer mv.
Disse  

 erstatningsvarer kan betragtes på samme måde som en rabat, sælgeren yder  

 køberen for afholdelse af garantireparationer efter indførslen.
I de ovennævnte tilfælde skal transaktionsværdien for den egentlige  

 varesending derfor ikke forhøjes med en eventuelt beregnet værdi af  

 erstatningsvarerne, idet den fakturerede værdi kan anses for at omfatte den  

 samlede leverance inklusive erstatningsleverancen.
Det er en forudsætning, at  

 de gratis leverede varer vedrører den aktuelle varesending.
Det kan af toldmæssige årsager være nødvendigt at foretage opdeling af den  

 i fakturaen anførte værdi, fx når der for den egentlige varesending gælder en  

 anden toldsats end for de gratis medsendte varer.
Som eksempel kan nævnes  

 sendinger med quartsure, hvortil der i samme sending er medsendt  

 ombytningsurværker, andre reservedele og særlige reklametryksager.
Den  

 fakturerede værdi for sendingen skal her opdeles i en del til de gratis  

 leverede varer og en del til den egentlige varesending.
I særskilte forsendelser For gratis erstatnings- og garantileverancer, der leveres i særskilte  

 forsendelser, skal importøren angive en toldværdi, som bedst muligt svarer  

 til transaktionsværdien for identiske varer.
Hvis importøren kan fremlægge  

 dokumentation for, at de nu leverede varer vedrører en konkret sending, der  

 tidligere er leveret, kan der foretages korrektion af værdien for den  

 tidligere sending med den del af værdien, som svarer til værdien for de nu  

 leverede varer.
A.6.4.5.2 Andre leverancer Maskindele Ved indførslen af maskindele mv., der er gratis leveret til udskiftning  

 med dele i tidligere leverede maskiner, skal importøren angive en toldværdi,  

 som bedst muligt svarer til transaktionsværdien for identiske varer.
Såfremt  

 der er tale om garantireparationer, og der kan fremlægges dokumentation for,  

 at de indførte reparationsvarer konkret vedrører en tidligere indført maskine  

 eller lignende, vil der kunne foretages korrektion af værdien for maskinen.
 Såfremt den defekte maskindel udføres til reparation eller ombytning, skal  

 ovennævnte regler ikke anvendes, men der vil eventuelt være mulighed for  

 toldnedsættelse for den genindførte/ombyttede maskindel i henhold til  

 bestemmelserne om passiv forædling eller standardombytning.
 Prøver, reklamegenstande mv.
Ved indførsel af prøver, reklamegenstande etc., som leveres uden betaling,  

 skal importøren angive en toldværdi, som bedst muligt svarer til en værdi,  

 der ville kunne opnås ved et salg til EU af identiske eller lignende varer.  

 Værdien skal dokumenteres ved proformafaktura, følgeseddel, postdeklaration  

 eller lignende.
Hvis varerne er af større værdi, skal der fremlægges  

 yderligere dokumentation i form af kataloger, prislister, fakturaer  

 vedrørende importørens indkøb af identiske eller lignende varer,  

 korrespondance mv.
 Reklametryksager mv.
For reklametryksager, fx brochurer, plakater, kalendere, lommebøger etc.,  

 som udenlandske leverandører uden beregning tilsender herværende importører  

 til uddeling i kundekredsen, skal toldværdien angives efter samme regler som  

 anført for erstatningsleverancer mv.
Hvis importøren ikke kan fremskaffe  

 oplysning om varens værdi, kan toldværdien angives til 25 kr. pr. kg.
 I tilfælde, hvor prøver, reklametryksager mv. indføres sammen med en  

 konkret varesending, må det vurderes, i hvilket omfang de gratis leverede  

 varer vedrører denne sending, og i givet fald vil der kunne foretages en  

 opdeling af den fakturerede værdi med en del til de gratis leverede varer og  

 den resterende del til den egentlige varesending.
Etiketter Etiketter til vin og spiritus, der er indført på fad, faktureres i reglen  

 ikke særskilt, idet betalingen er indeholdt i vareprisen.
I sådanne tilfælde  

 skal der, når etiketterne indføres sammen med vinen mv., foretages en  

 opdeling af fakturaværdien med en del til etiketterne og den resterende del  

 til vinen mv., og etiketterne vil kunne ansættes til en værdi af 25 kr. pr.  

 kg.
I tilfælde, hvor etiketterne leveres særskilt, vil værdien ligeledes kunne  

 ansættes til 25 kr. pr. kg, og der vil, såfremt det godtgøres, at etiketterne  

 vedrører en konkret tidligere indført sending vin eller spiritus, kunne  

 foretages regulering i denne sendings toldværdi.
Hvis importøren kan  

 fremlægge en faktura fra leverandøren med særlig anførsel af etiketternes  

 værdi, hvad enten den er udtryk for varernes købspris eller deres nominelle  

 værdi, angives denne værdi som toldværdi.
Gaver For toldpligtige gaver af privat karakter kan toldværdien normalt ansættes  

 på grundlag af notaer, regninger, postdeklarationer etc.
 Returvarer mv.
For returvarer, der ikke kan indgå toldfrit, kan toldværdien ansættes på  

 grundlag af fakturakopier vedrørende salg af identiske varer eller  

 importørens egen prisliste, kataloger etc.
Genindført entreprenørmateriel og  

 andre varer, som importøren midlertidigt har anvendt på Grønland, kan  

 værdisættes på grundlag af varernes oprindelige anskaffelsespris med  

 afskrivning i forhold til den skete udnyttelse.
Lånte varer Lånte varer - som oftest maskiner, apparater og instrumenter indført til  

 midlertidig brug - kan værdiansættes på grundlag af en af långiveren udstedt  

 proformafaktura indeholdende oplysning om varens normale salgspris.
Midlertidigt indførte varer Varer, der midlertidigt indføres til forarbejdning, montering, reparation  

 o.l., kan værdiansættes på grundlag af normale salgspriser, der er anført i  

 en af afsenderen udstedt proformafaktura.
Kemikalieaffald For kemikalieaffald, der indføres til destruktion her i landet, og for  

 hvilket den udenlandske leverandør betaler et beløb for destruktionen, kan  

 toldværdien ansættes til 1 kr.
 A.6.4.6 Varer fra reparation, bearbejdning, forædling mv.
Passiv forædlingTK art. 151 For varer, der genindføres til EU's toldområde under proceduren for passiv  

 forædling, ansættes de værdier, der skal anvendes ved fastsættelsen af den  

 nedsatte told således:
De udførte varer De udførte varers værdi er varernes kalkulerede fremstillingspris uden  

 tillæg af avance eller deres indkøbspris.
Omkostninger til forsendelse til  

 forædlingsvirksomheden skal ikke medregnes.
Kan værdien ikke fastsættes på  

 denne måde, beregnes den som forskellen mellem forædlingsprodukternes  

 toldværdi og forædlingsomkostningerne fastsat på rimelig vis.
De genindførte varer - forædlingsprodukterne Forædlingsprodukternes værdi er summen af de udførte varers værdi, ab  

 fabrik, og størrelsen af de påløbne forædlingsomkostninger med tillæg af  

 fragt- og forsikringsomkostninger for forædlingsprodukterne fra  

 forædlingsvirksomheden til indførselsstedet i EU.
 For så vidt angår beregningen af den nedsatte told, se A.15.3.
Andre tilfælde I tilfælde, hvor reglerne om passiv forædling ikke kan komme i anvendelse,  

 skal toldværdien for de genindførte varer angives efter tilsvarende regler  

 som for passiv forædling, se ovenfor.
Hvis der til de genindførte varer er medgået materialer, som den danske  

 virksomhed har indkøbt i lande uden for EU, skal købsprisen for disse varer  

 ligeledes indgå i værdien for de genindførte varer.
Ved beregningen af  

 forædlingsprodukternes toldværdi kan importøren undlade at medregne  

 omkostninger til forsendelse til forædlingsvirksomheden, hvis beløbet er  

 særskilt anført.
 Importøren må fremlægge dokumentation for værdien af de til fremstilling,  

 bearbejdning etc. anvendte varer, enten i form af en indkøbsfaktura eller,  

 såfremt der er tale om egne produkter i form af kalkulationer over  

 fremstillingsomkostningerne - avance skal ikke medregnes.
A.6.4.7 Byttehandel Når vederlaget for en indført varesending helt eller delvis består af  

 varer, som importøren giver i bytte, kan toldværdien ikke ansættes på  

 grundlag af en aftalt pris, idet byttevarens værdi må tages i betragtning.
Er  

 de indførte varer nye, fx i tilfælde, hvor leverandøren for at sælge en ny  

 maskine må overtage en brugt, må importøren fremskaffe oplysning fra  

 leverandøren om varens normale salgspris.
I andre tilfælde må den ibyttegivne  

 vares værdi dokumenteres ved udskrifter af forretningsbøger eller regnskaber,  

 idet en normal afskrivning tages i betragtning.
 For så vidt angår modkøbsforretninger, må der i det enkelte tilfælde tages  

 stilling til, om de anførte fakturapriser kan godkendes som grundlag for  

 værdiansættelse efter transaktionsværdimetoden, da der erfaringsmæsssigt kan  

 være aftalt mange forskellige modeller for prisangivelse og afregning mv.
A.6.4.8 Brugte motorkøretøjer For brugte motorkøretøjer, der ikke indføres i forbindelse med almindeligt  

 køb, ansættes toldværdien efter nedenstående regler.
 Er der tale om brugte motorkøretøjer, der tidligere er indført told- og  

 afgiftsfrit som flyttegods, men som skal toldberigtiges, fordi de overdrages  

 til anden ejer inden 1 års-fristens udløb, ansættes toldværdien til 60% af  

 den ved køretøjets registrering fastsatte vurderingspris.
For andre brugte motorkøretøjer, der ikke indføres i forbindelse med  

 almindeligt køb, fx motorkøretøjer, der indføres som flyttegods, men som ikke  

 opfylder betingelserne for told- og afgiftsfrihed som flyttegods, kan  

 toldværdien ansættes skønsmæssigt ved anvendelse af nedenstående  

 fremgangsmåde.
Dette er også tilfældet i forbindelse med ulovligt indførte  

 motorkøretøjer.
 Som grundlag for en skønsmæssig værdiansættelse kan anvendes  

 vurderingsprisen, eksklusive registreringsafgift, for et tilsvarende  

 motorkøretøj på tidspunktet for toldpligtens indtræden.
 Oplysning om vurderingsprisen indhentes hos told- og skatteregionen.
Den oplyste vurderingspris reduceres evt. med et skønsmæssigt ansat beløb  

 for beskadigelse og usædvanlig slitage, der ikke er taget i betragtning ved  

 fastsættelsen af vurderingsprisen.
Herefter sker der reduktion med et til  

 moms og told svarende beløb.
 I tilfælde, hvor tilsvarende nye motorkøretøjer ved sædvanlig, legal,  

 indførsel normalt præferencetoldbehandles, sker reduktionen for told med  

 anvendelse af den præferencetoldsats, der var gældende på tidspunktet for  

 toldpligtens indtræden.
 I visse tilfælde kan det komme på tale at foretage en konkret vurdering af  

 det pågældende køretøj i forbindelse med en fremstilling for  

 vurderingsmyndigheden.
 Ved indførsel af et brugt motorkøretøj umiddelbart efter, at det er blevet  

 købt ved et almindeligt køb i et land uden for EU, kan toldværdien normalt  

 ansættes på grundlag af købsprisen, dvs. efter transaktionsprismetoden.
A.6.4.9 Jagttrofæer Jægere, der har været på jagtrejse til udlandet, får efter hjemkomsten  

 ofte tilsendt jagttrofæer af de dyr, de har nedlagt.
Jægernes omkostninger er foruden de personlige rejseudgifter en  

 skydeafgift - også benævnt trofæafgift, omkostninger til præparering og  

 montering samt fragtomkostninger.
Skydeafgiften betales for retten til at  

 nedlægge de pågældende dyr.
Da der ikke er tale om et egentligt køb af de indførte varer, skal der  

 anvendes en af de alternative metoder ved toldværdiansættelsen.
Efter metode  

 5 - rimelige fremgangsmåder - kan værdien ansættes skønsmæssigt, fx baseret  

 på prisen for lignende varer, der forhandles af trofæsælgere i det land, hvor  

 jagten har fundet sted.
Som dokumentation kan fremlægges prislister mv. fra  

 sådanne handlende.
Til dette beløb lægges omkostningerne til forsendelse og  

 forsikring af varerne.
A.6.4.10 Forenklede procedurer for letfordærvelige varer GB art. 173-177 For en lang række frugter og grøntsager kan toldværdien angives på  

 grundlag af enhedsværdier fastsat af Europa-Kommissionen.
Dette gælder,  

 uanset om varerne er købt i fast regning eller indføres i  

 kommission/konsignation.
Ordningens omfang Ordningen med de forenklede procedurer omfatter frugter og grøntsager, der  

 findes i bilag 13.
GB bilag 26 Ordningen kan ikke anvendes i de perioder, hvor varerne er omfattet af  

 importordningen med indgangspriser.
Perioderne fremgår af Toldtariffen.  

 Importøren kan her anvende de faste importværdier.
Se nedenfor.
 Enhedsværdierne fastsættes på grundlag af oplysninger fra medlemslandene  

 om solgte kvanta og opnåede gennemsnitspriser på repræsentative markeder,  

 samt om de i kalenderåret indførte mængder.
 Enhedsværdierne gælder normalt i en periode på 14 dage, begyndende på en  

 fredag.
Valg af metode Anvendelse af de forenklede procedurer ved værdiansættelse af frugter og  

 grøntsager er ikke obligatorisk.
En importør kan for et kalenderår ad gangen  

 vælge at tilslutte sig ordningen med de forenklede procedurer for en eller  

 flere varegrupper.
 Tilslutning til ordningen sker ved, at importøren ved fortoldning angiver  

 toldværdien med anvendelse af en enhedsværdi fastsat efter denne ordning.  

 Importøren har dermed for denne varegruppe automatisk tilsluttet sig  

 ordningen for det pågældende kalenderår.
 Tilslutning til ordningen kan også ske ved, at importøren fremsætter  

 skriftlig anmodning herom overfor told- og skatteregionen.
 Ved begge former for tilslutning er der intet til hinder for, at  

 tilslutningen først sker i løbet af kalenderåret, og det er ligeledes uden  

 betydning, om importøren inden tilslutningen har anvendt de normale  

 værdiansættelsesregler ved fortoldning af tilsvarende varer.
 Et valg af de forenklede procedurer udelukker ikke en importør fra senere  

 i kalenderåret at anvende de normale regler ved værdiansættelsen af de  

 pågældende varer.
Benytter en importør imidlertid sidstnævnte mulighed, er den pågældende  

 ikke berettiget til senere i kalenderåret at ansætte toldværdien for de  

 pågældende varer ved anvendelse af de forenklede procedurer.
I visse tilfælde  

 vil en udelukkelse fra ordningen også kunne udstrækkes til det følgende  

 kalenderår.
 Eksempel:
 Reglerne for valg af metode kan illustreres således:
 En importør indfører citroner og benytter ved kalenderårets begyndelse de  

 normale værdiansættelsesregler, fx fakturaprisen.
 Den 7. april vælger importøren at angive toldværdien på grundlag af  

 enhedsværdien.
 Den 2. juli angiver importøren igen toldværdien efter de normale regler,  

 fx fakturaprisen.
 Fra den 2. juli og til udgangen af kalenderåret er importøren ikke  

 berettiget til at anvende enhedsværdier for citroner.
Fortoldning Ved fortoldning af varer efter de forenklede procedurer skal importøren i  

 fortoldningsangivelsen angive toldværdien beregnet efter enhedsværdien,  

 gældende den dag, hvor fortoldningsangivelsen modtages til registrering hos  

 told- og skatteregionen.
Endvidere skal der i rubrik 44, Supplerende  

 oplysninger, angives enhedsværdien pr. 100 kg netto.
Såfremt en varekode  

 omfatter flere af de i varelisten nævnte varearter, skal enhedsværdi og  

 nettovægt angives for hver vareart.
Fortoldningsangivelsen skal vedlægges vægtdokumentation, fx i form af  

 fragtbrev, konnossement eller vægtspecifikation.
Derimod skal der ikke  

 afgives toldværdideklaration eller faktura.
Beskadigede varer Sendinger, der på fortoldningstidspunktet indeholder mindst 5% varer, der  

 er uegnet til menneskef de, eller hvis værdi er forringet med mindst 20% i  

 forhold til den gennemsnitlige markedspris for sunde varer, behandles efter  

 anmodning som beskadigede.
 Til brug ved vurderingen af værdiforringelsens omfang skal importøren  

 fremlægge oplysning om den gennemsnitlige markedspris for tilsvarende varer  

 som de beskadigede, dvs. varer af samme art og med samme oprindelse.
 Toldværdien vil for beskadigede varer kunne ansættes på en af følgende  

 måder:
- den beskadigede mængde skal af varemodtageren tilintetgøres efter  

 nærmere aftale med told- og skatteregionen, og enhedsværdien anvendes  

 herefter på den resterende mængde, - enhedsværdien anvendes efter at sendingens vægt er reduceret med den  

 procentdel, der af en sagkyndig er anslået beskadiget.
Den anslåede  

 beskadigelse skal kunne accepteres af told- og skatteregionen, - enhedsværdien reduceres med en procentdel, som svarer til den procentdel  

 af sendingen, som en sagkyndig har anslået beskadiget, og den reducerede  

 enhedsværdi anvendes på hele sendingen.
Den anslåede beskadigelse skal kunne  

 accepteres af told- og skatteregionen.
 Beskadigelsens omfang skal kunne dokumenteres ved fremlæggelse af  

 skadesrapport eller lignende.
Importordningen med faste importværdier I perioder, der fremgår af Toldtariffen, er en række frugter og grøntsager  

 omfattet af importordningen om indgangspriser.
 Ordningen bygger på en sammenligning mellem de indførte varers værdi og de  

 indgangspriser, som fremgår af Toldtariffen.
 I de angivne perioder kan importøren ansætte toldværdien på baggrund af  

 faste importværdier, der fastsættes hver dag af Europa-Kommissionen.
Importører, der har adgang til EDB-tariffen, kan via denne få oplysning om  

 de enkelte varers faste importværdi.
I øvrigt kan oplysning herom fås hos  

 told- og skatteregionen.
A.6.4.11 Databærere - edb-programmel GB art. 167 Toldværdien af databærende medier til brug i databehandlingsudstyr  

 omfatter alene værdien af selve databæreren og ikke værdien af indeholdte  

 data eller instruktioner, under forudsætning af at værdien af  

 data/instruktioner er særskilt angivet i forhold til værdien af databæreren.
Udtrykket databærer omfatter i denne forbindelse ikke integrerede  

 kredsløb, halvledere o.l. anordninger eller artikler, der indeholder sådanne  

 kredsløb eller anordninger.
Udtrykket data eller instruktioner omfatter ikke  

 lyd-, film- eller videooptagelser.
 EU's Toldværdiudvalg har udarbejdet en kommentar indeholdende yderligere  

 definitioner til brug ved anvendelsen af ovennævnte regler:
 - databærer omfatter ethvert medium, hvorpå der er lagret data eller  

 instruktioner i en form, som kan bruges i databehandlingsudstyr.
 Især er varer som fx magnetbånd, plader - herunder plader, der kan læses  

 ved lasersystem - og disketter omfattet.
 Undtaget er integrerede kredsløb, halvledere eller lignende komponenter  

 eller genstande, såsom kassetter til videospil, der indeholder sådanne  

 kredsløb eller komponenter.
 Eksempler på varer, som kan indeholde integrerede kredsløb, halvledere  

 eller lignende komponenter, er personlige computere, regnemaskiner,  

 fjernsynsmodtagere, videooptagere, husholdningsapparater og  

 telekommunikationsudstyr.
- databehandlingsudstyr omfatter enhver form for maskine eller udstyr, som  

 kan behandle data.
Det omfatter ikke alene maskiner, hvis eneste eller  

 primære funktion er databehandling, men også sådant udstyr, som er indbygget  

 i eller arbejder i forbindelse med maskiner, som udfører andre funktioner,  

 såsom automatiske databehandlingsmaskiner indbygget i numeriske  

 kontroltavler.
- data eller instruktioner omfatter enhver fremstilling af fakta, begreber  

 eller ordrer skrevet eller registreret i maskinlæseligt sprog og egnet til  

 kommunikation, fortolkning, operation eller behandling af  

 databehandlingsudstyr.
Især er databehandlingsprogrammer - fx system- og  

 brugerprogrammer - og tekniske, kommercielle og handelsmæssige rapporter,  

 grafiske fremstillinger samt statistiske oplysninger omfattet.
- lyd-, film- eller videooptagelser omfatter kassetter, magnetbånd,  

 plader, film eller lignende, hvorpå der er optaget lyd og/eller billeder,  

 bortset fra sådanne medier som bærer databehandlingsprogrammer.
Omfattet er  

 optagelse af musik, tale, filmsekvenser og stillestående eller levende  

 fotografiske billeder.
