Nr LSF 178 Forslag til Lov om anlæg af fast forbindelse over Øresund Fremsat af trafikministeren (Ikast) den 2. maj 1991 Vedtaget ved tredjebehandling den 14. august 1991 Lov nr. 590 af 19/08/1991 Anlægget m.v.
 § 1. Aftalen af 23. marts 1991 mellem Danmark og Sverige om en  

 fast forbindelse over Øresund (Øresundsforbindelsen) kan ratificeres på  

 Danmarks vegne.
 § 2. Trafikministeren bemyndiges til at træffe bestemmelse om  

 udførelse af de foranstaltninger, som er nødvendige for gennemførelsen af den  

 i § 1 nævnte aftale.
 § 3. Trafikministeren bemyndiges til at træffe dispositioner i  

 henhold til denne lov til anlæg af følgende tilslutninger for jernbane- og  

 vejtrafik fra Øresundsforbindelsen gennem Tårnby og over Vestamager til det  

 eksisterende jernbane- og vejnet:
 1) En hovedlandevej med tilslutning til Amagermotorvejen (E 20).
 2) En jernbane, der krydser Kalvebodløbet på dæmning og bro ved  

 fiskerihavnen, og som fortsætter langs Sydhavnsgade til eksisterende spor ved  

 Københavns Hovedbanegård.
 3) En jernbane fra Kalvebodløbet langs Valbyparken til eksisterende spor  

 ved Vigerslev.
Miljømæssige forhold § 4. Den endelige udformning af Øresundsforbindelsen og  

 tilslutningsanlæg, jf. § 3, skal foretages under hensyn til, hvad der er  

 økologisk motiveret, teknisk muligt og økonomisk rimeligt, således at  

 skadelige virkninger på miljøet forebygges.
 Stk. 2. Der opstilles en kvalitetsmålsætning for anlæggenes  

 miljøeffekter i Østersøen og Øresund samt på land, der tillige med et  

 overvågnings- og kontrolprogram skal godkendes af trafikministeren efter  

 samråd med miljøministeren inden igangsættelse af anlægsarbejderne.
Ejendomsforhold og forvaltning § 5. Trafikministeren stifter et holdingaktieselskab med en  

 aktiekapital på 355 mio. kr., som tegnes af den danske stat.
 Stk. 2. Statens aktier i A/S Storebæltsforbindelsen indskydes i  

 holdingaktieselskabet som betaling for de aktier, der tegnes efter stk. 1.  

 Der skal ikke betales aktieafgift for indskuddet.
 § 6. Holdingaktieselskabet stifter et aktieselskab med en  

 aktiekapital, der ved stiftelsen fastsættes til 5 mio. kr.
Stk. 2. Dette selskab forestår som bygherre opførelsen af de i § 3  

 nævnte anlæg.
Selskabet skal indgå aftale med et af den svenske stat stiftet  

 aktieselskab om dannelsen af det konsortium, der forestår projektering og  

 anden forberedelse samt finansiering, bygning og drift af  

 Øresundsforbindelsen.
Aftalen skal godkendes af trafikministeren.
 Stk. 3. Holdingaktieselskabet og datterselskaber heraf kan på  

 forretningsmæssigt grundlag udføre bygherrerådgivning i relation til  

 Øresundsforbindelsen.
§ 7. Holdingaktieselskabet kan optage lån til finansiering af  

 indskud i det i § 6, stk. 1, omhandlede selskab.
Sidstnævnte selskab kan  

 optage lån til etablering af tilslutningsanlæg, jf. § 3, og til finansiering  

 af indskud i konsortiet.
Lån optages efter finansministerens nærmere  

 bestemmelse med henblik på at opnå de bedst mulige vilkår.
Finansministeren  

 bemyndiges til at yde garanti af statskassen for betaling af renter og  

 afdrag.
Finansministeren er endvidere bemyndiget til, i det omfang det måtte  

 anses for hensigtsmæssigt, at dække selskabernes finansieringsbehov gennem  

 statslån.
Sådanne lån må ikke ydes på bedre vilkår end dem, som staten selv  

 kan opnå som låntager.
 Stk. 2. Den danske stat garanterer uden særlig tilkendegivelse i  

 det enkelte tilfælde for holdingaktieselskabets og det i § 6 omhandlede  

 selskabs øvrige økonomiske forpligtelser.
 § 8. Den danske stat garanterer for forpligtelser vedrørende  

 konsortiets lån og andre finansielle instrumenter, som benyttes i forbindelse  

 med finansieringen af Øresundsforbindelsen.
 § 9. Aktieselskabernes vedtægter og ændringer i disse skal  

 godkendes af trafikministeren.
 Stk. 2. Trafikministeren kan om spørgsmål af væsentlig betydning  

 give aktieselskaberne generelle eller specielle instrukser og direktiver for  

 udøvelsen af deres virksomhed.
 § 10. For selskaberne gælder lovgivningen om aktieselskaber med de  

 ændringer, der følger af denne lov.
§ 11. Hvis den for et af selskaberne for et indkomstår opgjorte  

 skattepligtige indkomst udviser underskud, kan dette underskud fradrages i  

 selskabets skattepligtige indkomst for de følgende 15 indkomstår.
Underskud i  

 indkomstår, der ligger forud for det indkomstår, i hvilket  

 Øresundsforbindelsen eller de enkelte tilslutningsanlæg, jf. § 3, tages i  

 brug, kan dog fradrages i den skattepligtige indkomst for de følgende 30  

 indkomstår.
Inden for de nævnte perioder kan fradraget dog kun overføres til  

 et senere indkomstår, hvis det ikke kan rummes i et tidligere års  

 skattepligtige indkomst.
 § 12. Fra og med det indkomstår, hvor Øresundsforbindelsen eller  

 de enkelte tilslutningsanlæg, jf. § 3, tages i brug (anskaffelsesåret), kan  

 selskabet, jf. § 6, på grundlag af anskaffelsessummen foretage skattemæssige  

 afskrivninger.
 Stk. 2. Ved anskaffelsessummen forstås de samlede byggeudgifter.
 Stk. 3. Ved opgørelsen af anskaffelsessummen kan selskabet ikke  

 medregne afgift, som ved opgørelsen af selskabets afgiftstilsvar efter loven  

 om almindelig omsætningsafgift kan fradrages som indgående afgift.
§ 13. Afskrivning foretages med indtil 6 pct. af  

 anskaffelsessummen.
I det indkomstår, hvori summen af de anvendte  

 afskrivningsprocenter overstiger 60, og i de følgende år kan afskrivning dog  

 kun foretages med indtil 2 pct. af anskaffelsessummen.
 Stk. 2. Summen af de anvendte afskrivningsprocenter kan ikke  

 overstige 100.
Andre bestemmelser § 14. DSB betaler et fast årligt beløb til selskabet for  

 benyttelsen af tilslutningsanlægget for jernbanetrafik, jf. § 3. Vederlaget  

 fastsættes af trafikministeren på grundlag af DSB's nettofordele herved i  

 åbningsåret.
 Stk. 2. Trafikministeren kan fastsætte takster og andre  

 bestemmelser for togrejser mellem Kastrup Lufthavn og Københavns  

 Hovedbanegård efter forhandling med Hovedstadsområdets Trafikselskab.
§ 15. Trafikministeren fastsætter 1) den endelige linieføring af Øresundsforbindelsen på dansk søterritorium  

 og 2) afgrænsningen af tilslutningsanlæg for jernbane- og vejtrafik, jf. § 3,  

 i forhold til statsbaneanlægget og hovedlandevejsnettet.
§ 16. Trafikministeren bemyndiges til for konsortiet og selskabet,  

 jf. § 6, ved ekspropriation at erhverve fast ejendom, der er nødvendig til  

 gennemførelse af de i denne lov omhandlede anlæg.
Ekspropriation sker efter  

 reglerne i lov om fremgangsmåden ved ekspropriation vedrørende fast ejendom.
 § 17. Staten stiller uden vederlag de vandområder og den havbund  

 uden for Amagers kystlinje og inden for dansk søterritorium, som staten har  

 rådighed over, og som midlertidigt eller for bestandig er nødvendige for  

 Øresundsforbindelsen, til rådighed for konsortiet.
 § 18. Trafikministeren bemyndiges til med undtagelse af DSB's  

 færgefart mellem Helsingør og Helsingborg at indstille DSB's færgefart over  

 Øresund, når Øresundsforbindelsen tages i brug.
 § 19. Loven træder i kraft dagen efter bekendtgørelsen i  

 Lovtidende.
Oprindeligt fremsat forslag Anlægget m.v.
 § 1. Aftalen af 23. marts 1991 mellem Danmark og Sverige om en  

 fast forbindelse over Øresund (Øresundsforbindelsen) kan ratificeres på  

 Danmarks vegne.
 § 2. Trafikministeren bemyndiges til at træffe bestemmelse om  

 udførelse af de foranstaltninger, som er nødvendige for gennemførelsen af den  

 i § 1 nævnte aftale.
 § 3. Trafikministeren bemyndiges til at træffe dispositioner i  

 henhold til denne lov til anlæg af følgende tilslutninger for jernbane- og  

 vejtrafik fra Øresundsforbindelsen gennem Tårnby og over Vestamager til det  

 eksisterende jernbane- og vejnet:
 1) En hovedlandevej med tilslutning til Amagermotorvejen (E 20).
 2) En jernbane, der krydser Kalvebodløbet på dæmning og bro ved  

 fiskerihavnen, og som fortsætter langs Sydhavnsgade til eksisterende spor ved  

 Københavns Hovedbanegård.
 3) En jernbane fra Kalvebodløbet langs Valbyparken til eksisterende spor  

 ved Vigerslev.
Miljømæssige forhold § 4. Den endelige udformning af Øresundsforbindelsen og  

 tilslutningsanlæg, jf. § 3, skal foretages under hensyn til, hvad der er  

 økologisk motiveret, teknisk muligt og økonomisk rimeligt, således at  

 skadelige virkninger på miljøet forebygges.
 Stk. 2. Der opstilles en kvalitetsmålsætning for anlæggenes  

 miljøeffekter i Østersøen og Øresund samt på land, der tillige med et  

 overvågnings- og kontrolprogram skal godkendes af trafikministeren efter  

 samråd med miljøministeren inden igangsættelse af anlægsarbejderne.
Ejendomsforhold og forvaltning § 5. Trafikministeren stifter et holdingaktieselskab med en  

 aktiekapital på 355 mio. kr., som tegnes af den danske stat.
 Stk. 2. Statens aktier i A/S Storebæltsforbindelsen indskydes i  

 holdingaktieselskabet som betaling for de aktier, der tegnes efter stk. 1.  

 Der skal ikke betales aktieafgift for indskuddet.
 § 6. Holdingaktieselskabet stifter et aktieselskab med en  

 aktiekapital, der ved stiftelsen fastsættes til 5 mio. kr.
Stk. 2. Dette selskab forestår som bygherre opførelsen af de i § 3  

 nævnte anlæg.
Selskabet skal indgå aftale med et af den svenske stat stiftet  

 aktieselskab om dannelsen af det konsortium, der forestår projektering og  

 anden forberedelse samt finansiering, bygning og drift af  

 Øresundsforbindelsen.
Aftalen skal godkendes af trafikministeren.
 Stk. 3. Holdingaktieselskabet og datterselskaber heraf kan på  

 forretningsmæssigt grundlag udføre bygherrerådgivning i relation til  

 Øresundsforbindelsen.
§ 7. Holdingaktieselskabet kan optage lån til finansiering af  

 indskud i det i § 6, stk. 1, omhandlede selskab.
Sidstnævnte selskab kan  

 optage lån til etablering af tilslutninganlæg, jf. § 3, og til finansiering  

 af indskud i konsortiet.
Lån optages efter finansministerens nærmere  

 bestemmelse med henblik på at opnå de bedst mulige vilkår.
Finansministeren  

 bemyndiges til at yde garanti af statskassen for betaling af renter og  

 afdrag.
Finansministeren er endvidere bemyndiget til, i det omfang det måtte  

 anses for hensigtsmæssigt, at dække selskabernes finansieringsbehov gennem  

 statslån.
Sådanne lån må ikke ydes på bedre vilkår end dem, som staten selv  

 kan opnå som låntager.
 Stk. 2. Den danske stat garanterer uden særlig tilkendegivelse i  

 det enkelte tilfælde for holdingaktieselskabets og det i § 6 omhandlede  

 selskabs øvrige økonomiske forpligtelser.
 § 8. Den danske stat garanterer for forpligtelser vedrørende  

 konsortiets lån og andre finansielle instrumenter, som benyttes i forbindelse  

 med finansieringen af Øresundsforbindelsen.
 § 9. Aktieselskabernes vedtægter og ændringer i disse skal  

 godkendes af trafikministeren.
 Stk. 2. Trafikministeren kan om spørgsmål af væsentlig betydning  

 give aktieselskaberne generelle eller specielle instrukser og direktiver for  

 udøvelsen af deres virksomhed.
 § 10. For selskaberne gælder lovgivningen om aktieselskaber med de  

 ændringer, der følger af denne lov.
§ 11. Hvis den for et af selskaberne for et indkomstår opgjorte  

 skattepligtige indkomst udviser underskud, kan dette underskud fradrages i  

 selskabets skattepligtige indkomst for de følgende 15 indkomstår.
Underskud i  

 indkomstår, der ligger forud for det indkomstår, i hvilket  

 Øresundsforbindelsen eller de enkelte tilslutningsanlæg, jf. § 3, tages i  

 brug, kan dog fradrages i den skattepligtige indkomst for de følgende 30  

 indkomstår.
Inden for de nævnte perioder kan fradraget dog kun overføres til  

 et senere indkomstår, hvis det ikke kan rummes i et tidligere års  

 skattepligtige indkomst.
 § 12. Fra og med det indkomstår, hvor Øresundsforbindelsen eller  

 de enkelte tilslutningsanlæg, jf. § 3, tages i brug (anskaffelsesåret), kan  

 selskabet, jf. § 6, på grundlag af anskaffelsessummen foretage skattemæssige  

 afskrivninger.
 Stk. 2. Ved anskaffelsessummen forstås de samlede byggeudgifter.
 Stk. 3. Ved opgørelsen af anskaffelsessummen kan selskabet ikke  

 medregne afgift, som ved opgørelsen af selskabets afgiftstilsvar efter loven  

 om almindelig omsætningsafgift kan fradrages som indgående afgift.
§ 13. Afskrivning foretages med indtil 6 pct. af  

 anskaffelsessummen.
I det indkomstår, hvori summen af de anvendte  

 afskrivningsprocenter overstiger 60, og i de følgende år kan afskrivning dog  

 kun foretages med indtil 2 pct. af anskaffelsessummen.
 Stk. 2. Summen af de anvendte afskrivningsprocenter kan ikke  

 overstige 100.
Andre bestemmelser § 14. DSB betaler et fast årligt beløb til selskabet for  

 benyttelsen af tilslutningsanlægget for jernbanetrafik, jf. § 3. Vederlaget  

 fastsættes af trafikministeren på grundlag af DSB's nettofordele herved i  

 åbningsåret.
 Stk. 2. Trafikministeren kan fastsætte takster og andre  

 bestemmelser for togrejser mellem Kastrup Lufthavn og Københavns  

 Hovedbanegård efter forhandling med Hovedstadsområdets Trafikselskab.
§ 15. Trafikministeren fastsætter 1) den endelige linieføring af Øresundsforbindelsen på dansk  

 søterritorium, og 2) afgrænsningen af tilslutningsanlæg for jernbane- og vejtrafik, jf. § 3,  

 i forhold til statsbaneanlægget og hovedlandevejsnettet.
§ 16. Trafikministeren bemyndiges til for konsortiet og selskabet,  

 jf. § 6, ved ekspropriation at erhverve fast ejendom, der er nødvendig til  

 gennemførelse af de i denne lov omhandlede anlæg.
Ekspropriation sker efter  

 reglerne i lov om fremgangsmåden ved ekspropriation vedrørende fast ejendom.
 § 17. Staten stiller uden vederlag de vandområder og den havbund  

 uden for Amagers kystlinje og inden for dansk søterritorium, som staten har  

 rådighed over og midlertidigt eller for bestandig er nødvendige for  

 Øresundsforbindelsen, til rådighed for konsortiet.
 § 18. Trafikministeren bemyndiges til med undtagelse af DSB's  

 færgefart mellem Helsingør og Helsingborg at indstille DSB's færgefart over  

 Øresund, når Øresundsforbindelsen tages i brug.
 § 19. Loven træder i kraft dagen efter bekendtgørelsen i  

 Lovtidende.
Bemærkninger til lovforslaget Almindelige bemærkninger 1. Indledning.
 Behovet for at skabe sikre og effektive trafikforbindelser over Øresund  

 har haft til følge, at spørgsmålet om anlæg af en fast forbindelse over  

 Øresund gennem en lang årrække har været genstand for en række fælles dansk-  

 svenske udredninger med det formål at tilvejebringe det nødvendige grundlag  

 for en politisk beslutning herom.
I 1954 besluttede den danske og svenske regering, at et dansk og svensk  

 udvalg skulle undersøge forudsætningerne for etablering af en fast  

 forbindelse.
Resultatet heraf foreligger i betænkning nr. 314/1962:  

 Øresundsforbindelsen.
I 1967 besluttedes det at foretage en række yderligere  

 undersøgelser, og resultatet heraf foreligger i betænkning nr. 463/1967:  

 Faste forbindelser over Øresund.
De danske og svenske regeringer undertegnede den 8. juni 1973 to  

 overenskomster mellem Danmark og Sverige: een om faste forbindelser over  

 Øresund og een om flyveledertjeneste m.m. i forbindelse med planerne om anlæg  

 af en lufthavn på Saltholm.
Formålet med disse overenskomster var at opnå en  

 samlet løsning på Øresundsproblemerne, idet den faste forbindelse over  

 Øresund mellem København og Malmø skulle samordnes med anlægget af en  

 lufthavn på Saltholm.
Overenskomsten om faste forbindelser over Øresund  

 omhandlede foruden en vejforbindelse mellem København og Malmø en  

 jernbaneforbindelse mellem Helsingør og Helsingborg.
 Den svenske Riksdag godkendte overenskomsterne den 13. december 1973.  

 Overenskomsterne kom derimod ikke til endelig behandling i Folketinget, idet  

 dette ved behandlingen af finansloven for finansåret 1975-76 ikke gav  

 tilslutning til videreførelse af projekteringen af en lufthavn på Saltholm,  

 og derfor heller ikke kunne forventes at give tilslutning til at ratificere  

 overenskomsterne om den samlede løsning af Øresundsregionens trafikspørgsmål.
I 1975 besluttede den danske og den svenske regering at nedsætte et dansk  

 og et svensk udvalg med den opgave i fællesskab at foretage en fornyet  

 gennemgang af spørgsmålet om Øresundsforbindelserne.
Sigtet var, at  

 resultatet af udvalgenes arbejde skulle danne grundlag for nye  

 regeringsforhandlinger om en fast forbindelse over Øresund.
Resultatet af det  

 omfattende udredningsarbejde foreligger i betænkning nr. 833/1978:  

 Øresundsforbindelser med tilhørende bilag, hvori er redegjort for en række  

 alternative forbindelsesalternativer mellem henholdsvis Helsingør~  

 Helsingborg og København-Malmø. Det blev heri konstateret, at en fast  

 forbindelse over Øresund ville medføre samfundsøkonomiske fordele i forhold  

 til en udbygget fortsat færgefart.
 Fra dansk side var spørgsmålet om anlæg af en fast forbindelse over  

 Øresund knyttet til spørgsmålet om anlæg af en fast Storebæltsforbindelse, og  

 da den daværende regering i 1978 besluttede at udsætte bygningen af  

 Storebæltsforbindelsen af finanspolitiske grunde, var der herefter ikke  

 grundlag for nye regeringsforhandlinger.
I 1984 besluttede trafikministeren og den svenske kommunikationsminister  

 at nedsætte et dansk og et svensk embedsmandsudvalg med den opgave i  

 fællesskab at udarbejde forslag til regeringsaftale om dels en fast  

 forbindelse mellem København og Malmø, dels en jernbanetunnel mellem  

 Helsingør og Helsingborg, idet de to udvalg samtidig skulle foretage en ny  

 gennemgang af grundlaget herfor.
Det danske Øresundsudvalg fremlagde i  

 fællesskab med det tilsvarende svenske udvalg i 1985 rapporten:  

 Øresundsforbindelser.
Den manglende afklaring omkring Storebæltsforbindelsen  

 medførte, at udvalgene ikke havde mulighed for fuldt ud at løse den stillede  

 opgave.
Arbejdet i udvalgene blev genoptaget i august 1986 efter indgåelsen af den  

 politiske aftale af 12. juni 1986 mellem den daværende regering og  

 Socialdemokratiet om Storebælt, der i § 11 indeholder bestemmelse om, at der  

 skal indledes forhandlinger med Sverige om en fast forbindelse.
Udvalgene fik  

 til opgave at opdatere de hovedforslag til Øresundsforbindelse, der fremgik  

 af rapporten fra 1985. Samtidig skulle en kombineret forbindelse for  

 jernbane~ og vejtrafik mellem København og Malmø undersøges.
Videre blev  

 udvalgene anmodet om af miljømæssige årsager at overveje andre  

 forbindelsesalternativer end de, der tidligere var foreslået for  

 jernbaneforbindelsen mellem Helsingør og Helsingborg.
For alle forbindelser  

 skulle foretages en vurdering af mulighederne for udførelse som boret tunnel.
Endelig blev udvalgene anmodet om at foretage en fornyet gennemgang af  

 forbindelsernes miljømæssige konsekvenser, navnlig for havmiljøet.
Resultatet  

 af disse undersøgelser er indeholdt i en fælles rapport fra 1987: Faste  

 Øresundsforbindelser.
Overvejelser i efteråret 1987 førte til, at regeringerne bad  

 Øresundsdelegationerne om at supplere udredningsmaterialet yderligere, inden  

 der blev truffet beslutning om arten og placeringen af en fast forbindelse.  

 Arbejdet omfattede dels en vurdering af en ren jernbaneforbindelse mellem  

 København og Malmø udført som en boret tunnel, dels en undersøgelse af  

 mulighederne for at udføre den kombinerede forbindelse i etaper - først  

 jernbaneforbindelsen og derefter vejforbindelsen.
Resultatet af disse  

 undersøgelser er indeholdt i en fælles rapport fra 1989: Faste  

 Øresundsforbindelser.
 En redegørelse for de foretagne undersøgelser og den daværende regerings  

 overvejelser blev givet Folketinget den 11. januar 1990, hvor der kunne  

 konstateres tilslutning fra alle sider til en fast forbindelse, mens der ikke  

 var en klar stillingtagen vedrørende forbindelsens art - en kombineret  

 forbindelse for jernbane- og vejtrafik eller en boret jernbaneforbindelse.
Samtidig med, at der i forsommeren 1990 blev indledt fornyede drøftelser  

 mellem de to regeringer, blev det besluttet, at der på dansk side skulle  

 gennemføres en lang række yderligere og omfattende miljøundersøgelser i  

 tillæg til de undersøgelser, der tidligere er foretaget.
Resultatet af disse  

 supplerende og tidligere undersøgelser er indeholdt i rapporten: »Miljø  

 Øresund 1991 - Den faste forbindelse København-Malmø«, der tillige med  

 det meget betydelige antal rapporter, der danner grundlag for rapporten, er  

 fremlagt for Folketinget.
Der er den 19. marts 1991 givet Folketinget en redegørelse for  

 forhandlingerne med den svenske regering om en fast forbindelse over Øresund,  

 og der kunne her ved vedtagelse af dagsorden D 12 konstateres en meget bred  

 tilslutning til indgåelse af en aftale med Sverige om en fast forbindelse for  

 jernbane- og vejtrafik mellem København og Malmø. Aftalen blev underskrevet  

 den 23. marts 1991 og er optrykt som bilag til lovforslaget.
Regeringen,  

 Socialdemokratiet og Centrumdemokraterne har endvidere indgået en aftale om  

 en fast forbindelse over Øresund den 29. april 1991, der ligeledes er optrykt  

 som bilag til lovforslaget.
 2. Regeringsaftalen.
 Indholdet af aftalen kan sammenfattes således:
 Øresundsforbindelsen skal anlægges som kombineret jernbane- og  

 vejforbindelse mellem Kastrup og Limhamn.
 Øresundsforbindelsen skal udføres i overensstemmelse med de to staters  

 internationale forpligtelser og skal udbydes i international licitation.
 Den endelige udformning af forbindelsen skal ske under hensyn til, hvad  

 der er økologisk motiveret, teknisk muligt og økonomisk rimeligt, således at  

 skadelige virkninger på miljøet forebygges, idet de berørte myndigheder skal  

 samarbejde i nødvendig udstrækning vedrørende de miljømæssige aspekter.
Øresundsforbindelsen skal anlægges og drives i fællesskab af de to stater  

 gennem to helejede statslige aktieselskaber.
Disse selskaber skal danne et  

 konsortium, som ejer og for fælles regning som bygherre forestår opførelse og  

 drift af forbindelsen.
Konsortiet skal have en startkapital på 50 mio. kr.,  

 der skal indskydes kontant i lige forhold af de to aktieselskaber.
Konsortiet skal optage lån til finansiering af Øresundsforbindelsen.
De to  

 stater garanterer solidarisk for forpligtelser vedrørende disse lån.
Øresundsforbindelsen skal i sin helhed finansieres med afgifter fra vej-  

 og jernbanetrafikken.
Der er således enighed mellem de to regeringer om, at  

 der ikke skal bevilges tilskud til konsortiets virksomhed over de respektive  

 statsbudgetter.
Etableringen af Øresundsforbindelsen har til formål at fremme en rationel  

 og effektiv jernbanetrafik mellem landene, og afgifterne skal derfor udformes  

 under hensyn til dette formål.
De to regeringer er derfor blevet enige om, at  

 DSB og de svenske jernbanevirksomheder i alt skal betale 300 mio. kr. årligt  

 (prisniveau 1. januar 1991) fordelt med halvdelen til hver for benyttelsen af  

 Øresundsforbindelsen, ligesom udgangspunkt ved fastsættelsen af taksterne for  

 vejtrafikken skal være niveauet for færgetaksterne ved Helsingør-Helsingborg,  

 hvorved den kollektive trafik som forudsat begunstiges.
 De to stater påtager sig hver for sig at anlægge nødvendige  

 tilslutningsanlæg for jernbane- og vejtrafik fra Øresundsforbindelsen til de  

 eksisterende jernbane- og vejnet.
 Efter lovforslaget skal de danske tilslutningsanlæg forestås af et  

 statsligt aktieselskab, idet finansieringen heraf skal ske ved lån, der  

 forrentes og afdrages med den danske del af overskuddet fra  

 Øresundsforbindelsen og bidrag fra DSB.
 3. Udformningen af Øresundsforbindelsen.
Øresundsforbindelsen, hvorved forstås anlægget mellem den danske og  

 svenske kyst, udgår ved Kastrup Lufthavn og ilandføres på svensk side syd for  

 Limhamn.
Tidligere var det ud fra anlægstekniske og -økonomiske hensyn tanken  

 at føre forbindelsen over Saltholm, men fredningen af øen i 1983 resulterede  

 i, at der i Øresundsudvalgenes seneste rapporter er foreslået en linieføring  

 syd om øen og etablering af en kunstig ø sydvest for Saltholm, der tjener til  

 overgang mellem sænketunnellen under Drogden og lavbroen.
 I forhold til 1989-rapportens forslag til linieføring er der på baggrund  

 af nye tekniske vurderinger, herunder vedrørende placering af stationen ved  

 Kastrup Lufthavn, foretaget visse ændringer, der indebærer en mere direkte  

 linieføring mellem de to kyster og dermed en kortere forbindelse, hvilket  

 medfører placering af den kunstige ø længere væk fra Saltholm og tidsmæssige  

 besparelser for trafikanterne samt en besparelse i anlægsomkostningerne.
Forbindelsen udgår ved Kastrup Lufthavn, hvor der etableres en kunstig  

 halvø. Herfra føres forbindelsen i en sænketunnel under Drogden med en længde  

 af ca. 1,8 km mellem digerne frem til den kunstige ø sydvest for Saltholm.  

 Lavbroens højde over vandet er ca. 7 meter.
Fra lavbroen går forbindelsen som  

 højbro over sejlrenderne Flinterenden og Trindelrenden, idet længden af  

 gennemsejlingsfaget over Flinterenden vil blive endeligt fastlagt i de  

 efterfølgende undersøgelsesfaser.
Øresundsforbindelsen omfatter en dobbeltsporet elektrificeret jernbane og  

 en firesporet motorvej.
Der vil i det videre arbejde blive taget stilling  

 til, hvorvidt broforbindelsen skal udformes som 1 etages løsning eller 2  

 etages løsning, ligesom der vil blive foretaget en viderebearbejdning af  

 anlæggets mere detaljerede udformning med henblik på bl.a. en optimering af  

 anlægget i relation til miljøet.
Som anført skal der i hvert land anlægges nødvendige tilslutningsanlæg for  

 jernbane- og vejtrafikken.
I bemærkningerne til lovforslagets § 3 er der  

 nærmere redegjort for linieføring og udformning af de danske landanlæg.
 4. Organisationsforhold.
Organisationsformen for Øresundsforbindelsen har været genstand for  

 indgående overvejelser og drøftelser i forhandlingerne vedrørende  

 regeringsaftalen, og der har været overvejet forskellige alternativer.
Begge  

 parter har været enige om, at valget af organisationsform skal sikre en  

 optimal udformning af anlægget ud fra et teknisk, økonomisk og miljømæssigt  

 synspunkt, ligesom der må sikres fuld indsigt i forbindelse med etablering af  

 anlægget bl.a. på grund af, at dette skal opfylde de to staters  

 internationale forpligtelser.
 Der har på baggrund heraf været enighed om, at det bedste alternativ er en  

 organisationsform, der i princippet svarer til den ordning, der gælder for  

 Storebæltsforbindelsen, idet denne samtidig sikrer, at overskud fra  

 forbindelsen tilfalder staterne.
Danmark og Sverige skal hver for sig stifte et af respektive stat helejet  

 aktieselskab.
De to statsejede selskaber skal herefter danne et konsortium  

 som ejer og for fælles regning og som en enhed forestår projektering og anden  

 forberedelse samt finansiering, bygning og drift af Øresundsforbindelsen.
De  

 to nationale aktieselskaber får derfor i princippet ikke nogen selvstændige  

 opgaver vedrørende Øresundsforbindelsen, men den bygherreerfaring, der findes  

 heri, vil fra dansk side blive søgt udnyttet i konsortiet, således at der  

 ikke opbygges dobbeltadministration.
Konsortiets anliggender skal varetages af en bestyrelse og en  

 administrerende direktør, idet bestyrelsen skal bestå af et lige antal  

 bestyrelsesmedlemmer fra hvert af selskaberne.
De to nationale selskaber skal  

 indgå aftale om de nærmere regler for konsortiets virksomhed.
Denne  

 konsortialaftale skal godkendes af de to staters regeringer.
Konsortiets startkapital er i regeringsaftalen fastsat til 50 mio. danske  

 kroner, der skal indskydes kontant af de to nationale selskaber i lige  

 forhold.
Det er videre fastsat, at konsortiet skal optage lån til  

 finansiering af Øresundsforbindelsen, idet de to nationale aktieselskaber er  

 solidarisk ansvarlige for konsortiets forpligtelser.
I det indbyrdes forhold  

 er selskaberne ansvarlige i lige forhold.
Det har ikke ved den valgte organisationsform været hensigten at begrænse  

 staternes ansvar for dette store anlægsarbejde.
Det er derfor fastsat i  

 aftalen, at de to stater garanterer solidarisk for konsortiets forpligtelser  

 vedrørende lån og andre finansielle instrumenter, som benyttes i forbindelse  

 med finansieringen af Øresundsforbindelsen, idet staterne er indbyrdes  

 ansvarlige i lige forhold.
Garantien fra de to stater indebærer, at  

 konsortiet vil kunne opnå lån på tilsvarende betingelser som staterne,  

 hvilket indebærer en økonomisk fordel for konsortiet.
I regeringsaftalen er det fastsat, at anlægsarbejderne skal påbegyndes  

 senest i 1993, og der vil derfor umiddelbart efter en vedtagelse af  

 lovforslaget blive stiftet det aktieselskab, der sammen med det tilsvarende  

 svenske selskab skal danne konsortiet.
I Sverige påregnes det, at selskabet  

 stiftes af Vægverket og Banverket, idet det samtidig er tanken, at dette  

 selskab skal forestå anlægget af tilslutningsanlæggene på svensk side, som  

 vil blive finansieret af overskuddet fra Øresundsforbindelsen.
I Danmark vil der efter lovforslaget blive stiftet et holdingaktieselskab,  

 idet A/S Storebæltsforbindelsen og et nystiftet aktieselskab, der skal være  

 bygherre for de danske landanlæg, bliver datterselskaber heraf.
Sidstnævnte  

 selskab skal sammen med et af den svenske stat helejet aktieselskab danne  

 konsortiet, der er bygherre for Øresundsforbindelsen.
Denne organisationsform  

 sikrer, at der mellem de enkelte selskaber kan overføres bygherreerfaring,  

 således at der drages nytte af fælles viden og undgås opbygning af  

 dobbeltadministration.
Bygherrerådgivning til Øresundskonsortiet skal foregå  

 på et forretningsmæssigt grundlag.
 5. Miljømæssige konsekvenser af Øresundsforbindelsen.
 I løbet af 1980'erne er der af de dansk-svenske  

 »Øresundsudvalg« gennemført undersøgelser af de miljømæssige  

 konsekvenser af en fast forbindelse.
 Desuden er der på dansk side i efteråret 1990 gennemført supplerende  

 undersøgelser, der er vurderet i sammenhæng med tidligere undersøgelser og i  

 marts 1991 offentliggjort i en særlig rapport: »Miljø Øresund 1991 - Den  

 faste forbindelse København-Malmø«.
 Den danske regering har sendt miljørapporten til Østersølandene,  

 Helsingforskonventionen, og til social- og miljøudvalget i Nordisk Råd, der  

 således har mulighed for at fremkomme med bemærkninger hertil.
 Udgangspunktet for aftalen mellem Sverige og Danmark er, at der gennem  

 hidtil gennemførte undersøgelser foreligger det fornødne grundlag for  

 regeringsaftalen om den faste forbindelses linieføring og udformning.
 Det er regeringens opfattelse, at der hermed også foreligger det  

 tilstrækkelige miljømæssige grundlag for dette lovforslag.
Det fremgår af regeringsaftalens artikel 5, at den endelige udformning af  

 Øresundsforbindelsen skal ske under hensyn til, hvad der er økologisk  

 motiveret, teknisk muligt og økonomisk rimeligt, således at skadelige  

 virkninger på miljøet forebygges.
Artiklen indebærer videre, at de berørte  

 myndigheder i de to lande i nødvendig udstrækning skal samarbejde i spørgsmål  

 om de miljømæssige aspekter vedrørende Øresundsforbindelsen.
 Der er herved skabt grundlag for opstilling af en dansk-svensk  

 miljøkvalitetsmæssig målsætning for den mere detaljerede udformning af  

 Øresundsforbindelsen, herunder at anlæggets enkelte dele ikke udbydes eller  

 iværksættes, før der er tilstrækkelig klarhed over de miljømæssige krav og  

 konsekvenser, jf. forslagets § 4 og bemærkninger hertil.
I det følgende gennemgås de forskellige miljøspørgsmål, der knytter sig  

 til den faste forbindelses etablering.
Det beskrives herunder, hvilke  

 miljømæssige konsekvenser den faste forbindelse vil få, og hvordan de  

 miljømæssige krav sikres.
Det er regeringens generelle udgangspunkt, at den  

 mere detaljerede projektering og planlægning af hele den faste forbindelse,  

 som igangsættes på baggrund af Folketingets vedtagelse af nærværende  

 lovforslag, må ske ud fra et krav om en fortløbende hensyntagen til miljøet.
 5.1. Landanlæg m.m.
Ved udformningen af de danske landanlæg er afsat betydelige beløb til  

 miljømæssige foranstaltninger, herunder nedgravning af anlægget op til 6  

 meter under terræn og forskellige former for støjafskærmning.
Det er  

 foranstaltninger, som ud fra den nuværende viden er tilstrækkelige til at  

 sikre en miljømæssig forsvarlig løsning på land.
Viser det sig imidlertid under den videre projektering og under byggeriet  

 af de danske landanlæg, at der er behov for yderligere foranstaltninger for  

 at sikre en miljømæssig forsvarlig løsning, skal disse gennemføres.
Til dette  

 formål afsættes en særlig miljøpulje på 300 mill. kr.
 Der er foretaget nye vurderinger vedr. emissioner og støj på grundlag af  

 de i pkt. 6 anførte trafikskøn, der er fremskrevet til år 2010.
 Etableringen af Tårnbymotorvejen og jernbanen forventes at medføre et fald  

 i trafikken på de stærkt trafikerede gadestrækninger på Amager, hvorfor  

 luftforureningen vil falde på disse strækninger, ligesom forbindelsen alene  

 forventes at have en marginal indflydelse på den globale og regionale  

 luftforurening.
Der vil regionalt for alle stoffer med undtagelse af kvælstofoxiderne, der  

 er meget svagt stigende (0,2 pct.), være tale om mindre emissioner end ved  

 fortsat færgefart.
Reduktionerne varierer mellem 15 og 60 pct.
Heri er ikke  

 medregnet reduktion som følge af bortfald af færgetrafik over Østersøen og  

 Kattegat som følge af overflytning af trafik til Øresundsforbindelsen.
 Endvidere vil det nye bane- og vejanlæg indebære en nettonedgang i antal  

 støjramte boliger såvel på Amager som på Sjællandssiden.
 Langs med selve linieføringen kan der opstå støjproblemer, der kræver  

 afværgende foranstaltninger.
På størstedelen af strækningen over Amager ligger vej og jernbane under  

 terrænniveau.
Gennem Tårnby ligger anlægget 5-6 meter under terræn, og der er  

 således tale om en yderligere nedgravning af anlægget i forhold til det i  

 1989-rapporten forudsatte.
 De nye undersøgelser, der er foretaget under hensyn til den ændrede  

 udformning af landanlægget, viser, at der på Amager sker en reduktion i  

 antallet af boliger, der får en støjbelastning på mere end 55 dB(A), på ca.  

 240. Dette er i forhold til tidligere en yderligere reduktion på ca. 105.
 Ejere af boliger, der som følge af anlægget vil få en facadestøjbelastning  

 over 55 dB(A), vil få tilbudt støjisolering med henblik på at opnå indendørs  

 støjniveau på omkring 30 dB(A).
Ejere af boliger, hvor primære udendørs opholdsarealer (herunder altaner)  

 støjbelastes med mere end 55 dB(A) som følge af anlægget, vil få tilbudt  

 afskærmende foranstaltninger.
Tilbud gives ikke, hvis alternative  

 opholdsarealer af tilsvarende kvalitet og med en støjbelastning under 55  

 dB(A) forefindes andet steds på ejendommen.
 For boliger, der alene belastes af støj fra jernbaneanlægget fastsættes  

 grænseværdier, der er 5 dB(A) højere, hvilket svarer til Miljøministeriets  

 vejledende grænseværdier for ny bebyggelse langs jernbane.
Tilbudene om støjforanstaltninger baseres på beregnede støjniveauer med  

 det forventede trafikomfang fra jernbane og vejtrafik i år 2010 som  

 udgangspunkt.
Tilbud gives inden anlæggets ibrugtagning og ejere af boliger  

 får 2 år til at tage stilling hertil.
Støtteprocenten vil blive fastlagt, så  

 den i princippet svarer til anlæggets bidrag til støjbelastningen.
 Konsekvenserne af den grundvandssænkning på Amager, der opstår ved, at  

 anlægget fremføres under terræn, og etableringen af mulige  

 afværgeforanstaltninger og overvågningsprogrammer i relation hertil vil indgå  

 i det videre arbejde med anlæggene, idet omkostningerne hertil afholdes af  

 bygherren.
Etablering af landanlæggene vil betyde nedlæggelse af et antal kolonihaver  

 og nyttehaver ved Kgs.
Enghave og på Amager.
Mulighederne for at  

 tilvejebringe nye koloni- og nyttehaver til erstatning for disse skal  

 undersøges.
Der vil ved anlæggets nærmere udformning blive taget hensyn til det  

 visuelle miljø i forbindelse med anlæggets passage af Vestamager og af de  

 bymæssige områder på Amager og Sjællandssiden.
Den i 1990 gennemførte  

 fredning efter naturfredningsloven af Vestamager åbner mulighed for den  

 foreslåede linieføring over det fredede areal.
Vestamager syd for Sjællandsbroen er udpeget som EF-  

 fuglebeskyttelsesområde.
Ved meddelelsen i 1983 til EF~ kommissionen om de  

 udpegede fuglebeskyttelsesområder blev det angivet, at der kunne blive tale  

 om mindre justeringer som konsekvens af den regionale planlægning.
Da  

 anlæggets linieføring blev fastlagt ved anlægslov i 1976, og siden da har  

 været medtaget i regionplanlægningen for hovedstadsområdet, må  

 fuglebeskyttelsesområdet betragtes som modificeret på dette punkt, hvilket  

 vil indgå i underretningen til EF-kommissionen, når den forestående generelle  

 gennemgang af grænsedragningen af alle EF- fuglebeskyttelsesområder er  

 afsluttet.
 Anlæggets »barrierevirkning« for trafikanter og beboere vil  

 blive reduceret gennem etablering af trafikforbindelser på tværs af anlægget.
 Københavns Amtskommune samt Københavns og Tårnby kommuner vil blive  

 inddraget i den nærmere planlægning af landanlæggene og Folketingets  

 Trafikudvalg og Miljø- og Planlægningsudvalg vil blive orienteret.
 5.2. Øresundsforbindelsen.
 5.2.1. Østersøens vandmiljø.
Etableringen af Øresundsforbindelsen vil, afhængigt af anlæggets  

 udformning, påvirke Østersøens vandudskiftning.
En ændring i  

 vandudskiftningen vil kunne få konsekvenser for Østersøens saltholdighed,  

 ilttilførsel samt dybden og stabiliteten af »skillelaget« mellem de  

 øvre og nedre vandmasser.
 Danske modelberegninger gennemført på en normalsituation i sommeren 1990  

 viser imidlertid, at de hydrografiske ændringer i Østersøens vandmiljø er små  

 i forhold til de naturlige variationer.
De økologiske konsekvenser kan ikke vurderes med samme sikkerhed som de  

 hydrografiske, men de må forventes at udgøre små systematiske afvigelser fra  

 den naturlige situation.
Dog kan specielt salinitetsfølsomme arter få ændret  

 deres geografiske udbredelsesområder.
I perioder med en naturlig forekommende  

 lav saltholdighed vil de økologiske konsekvenser være størst.
Et særligt spørgsmål i relation til Østersøens vandmiljø er vurderingerne  

 af naturlige ekstreme ind- og udstrømninger til og fra Østersøen.
De ekstreme  

 situationer vurderes generelt at være af stor betydning for Østersøens  

 dybestliggende vandmasser.
De anvendte modelberegninger kan ikke beskrive  

 disse situationer.
Det er i forbindelse med de danske modelberegninger i 1990 vurderet, at en  

 fast Øresundsforbindelse kun vil have marginal indflydelse på de store  

 naturlige saltvandsindbrud.
I Sverige er der imidlertid i 1980'erne  

 gennemført beregninger af en hændelse med et stort saltvandsindbrud.  

 Resultaterne antyder, at et anlæg kan have en større effekt på saliniteten i  

 Østersøen ved de store naturlige saltvandsindbrud.
Dette spørgsmål vil i det  

 kommende arbejde blive drøftet nærmere med Sverige.
Påvirkningen af Østersøens vandmiljø kan neutraliseres gennem  

 fladeafgravninger i Øresund, således at salt- og iltforhold er uændrede.
Den  

 mængde, der herved skal afgraves, er i størrelsesorden 11,5 mio. m3 materiale  

 (ved en fri gennemstrømningsbredde under Drogden på 1.800 meter).
Ved den detaljerede udformning af anlægget vil der ske justeringer af  

 sænketunnelens længde og dybde samt af den kunstige halvø's og ø's form og  

 placering med henblik på en minimering af anlæggets effekt på miljøet.
En  

 øgning af tunnellængden vil mindske kravet til omfanget af  

 kompensationsafgravninger.
 Der kan også vælges mellemformer med hensyn til kompensationsafgravninger.
 Neutralisering af anlæggets betydning alene for saliniteten i Østersøen  

 kan således opnås gennem en sejlrendeafgravning i Drogden og Trindelrenden  

 ved afgravning af i størrelsesorden 1,7 mio. m3 materiale (ved en fri  

 gennemstrømningsbredde på 1.800 meter).
 Kompensationsafgravninger vil have en negativ indflydelse på nærmiljøet i  

 Øresund, dels gennem sedimentationsspredning, dels gennem afgravninger af  

 ålegræsområder og områder med muslinger.
Efter lovforslaget tages ikke stilling til, hvorledes afvejningen mellem  

 hensynet til nærmiljøet i Øresund og hensynet til Østersøens vandmiljø skal  

 ske.
Den danske og svenske regering vil i fællesskab nærmere vurdere dette  

 spørgsmål.
 Gennem dannelsen af det dansk-svenske konsortium baseret på to helejede  

 statslige aktieselskaber, er der skabt økonomisk grundlag for, at de fornødne  

 miljøforanstaltninger herunder kompensationsafgravninger i givet fald vil  

 kunne foretages.
 I det videre arbejde med spørgsmålet om Østersøens vandmiljø og  

 kompensationsafgravningsspørgsmålet er der behov for et specielt  

 undersøgelsesprogram.
 Der vil fra dansk side blive stillet forslag om nedsættelsen af et  

 internationalt ekspertpanel, der høres på baggrund af foreliggende rapporter  

 og undersøgelser.
 Regeringen vil orientere Folketinget, inden der træffes endelig beslutning  

 om kompensationsafgravninger.
 5.2.2. Linieføring og beslaglæggelse af arealer på havbunden.
Saltholm med omliggende vandareal udgør i national og international  

 sammenhæng et betydningsfuldt område som yngle- og rastested for en lang  

 række fugle, herunder især vandfugle.
Saltholm er - udenfor Vadehavsområdet -  

 det største sammenhængende strandengareal i Danmark og er Øresundsregionens  

 eneste uforstyrrede naturområde.
 I 1983 blev Saltholm som følge heraf fredet, og Saltholm er sammen med de  

 omgivende vandområder senere udpeget som EF-fuglebeskyttelsesområde.
I henhold til det til grund herfor liggende EF-fuglebeskyttelsesdirektiv  

 (EØF nr. 409/79 af 2. april 1979) er medlemsstaterne forpligtet til at træffe  

 foranstaltninger for at beskytte, opretholde eller genskabe tilstrækkeligt  

 forskelligartede og vidtstrakte levesteder for fuglelivet.
Desuden er der  

 særlige beskyttelsesforpligtelser med hensyn til ca. 140 fuglearter, heraf  

 mange trækfuglearter.
I henhold til direktivet er der udpeget 111 fuglebeskyttelsesområder i  

 Danmark.
Direktivet er ikke til hinder for anlægsarbejder i disse områder,  

 men områderne skal dog beskyttes mod forurening, forringelse eller  

 forstyrrelse, der har væsentlig betydning for formålet med udpegningen af  

 området som EF-fuglebeskyttelsesområde.
 Den faste forbindelses linieføring er derfor ført syd om Saltholm, men  

 krydser igennem den sydvestlige del af EF- fuglebeskyttelsesområdet, således  

 at ca. 4,8 pct. af området ligger syd for linieføringen.
 Omkring Saltholm og Amager er et areal på omkring 100 km2 dækket med  

 ålegræs, og et areal af nogenlunde samme størrelsesorden er dækket med  

 muslinger.
 Den kunstige ø ved Saltholm og den kunstige halvø ved Kastrup vil  

 beslaglægge godt 4 km2 areal med ålegræsvegetation og spredte muslingebanker.
 Hvis det vælges at kompensere totalt for både ilt- og salttilførsel til  

 Østersøen gennem en fladeafgravning vil yderligere et areal på ca. 4 km2 med  

 muslinger og 0,6 km2 ålegræsvegetation blive berørt i den danske del af  

 Øresund.
 Hvis det vælges alene at kompensere for salttilførslen til Østersøen  

 gennem sejlrendeudvidelse, vil det indebære, at knapt 5 km2 areal med  

 muslinger vil blive berørt, mens denne form for kompensation ikke vil have  

 nogen større betydning for ålegræsvegetationen.
 Ålegræsområderne er vigtige opvækst- og levesteder for fisk og fødeområder  

 for bl.a. knopsvaner og pibeænder.
 Områder med muslinger har først og fremmest betydning som fødegrundlag for  

 fladfiskeyngel samt dykænder, herunder edderfugle.
I rapporten »Miljø Øresund 1991« blev det vurderet, at anlæg af  

 en sænketunnel og en kunstig ø sydvest for Saltholm ville kunne øge risikoen  

 for indvandring af rotter til Saltholm, og at dette kunne få alvorlig  

 indflydelse på ynglefuglebestanden.
Denne vurdering er knyttet til  

 placeringen af en kunstig ø i en afstand af ca. 500 meter fra Saltholm.
Da  

 den i lovforslaget valgte løsning indebærer, at afstanden mellem den kunstige  

 ø og Saltholm bliver forøget, og øen dermed kommer ud på dybere vand, må den  

 beskrevne forøgede risiko betragtes som uvæsentlig.
Der vil uanset dette  

 blive etableret rottebekæmpelsessystem ved og i tunnellen.
 Linieføringen gennem den sydvestlige del af EF-fuglebeskyttelsesområdet og  

 arealbeslaglæggelsen i havet omkring Saltholm i øvrigt vil indebære en vis  

 miljømæssig forringelse af dette område som følge af forstyrrelse af  

 fuglelivet, og fordi ålegræsområder og områder med muslinger berøres.
 Linieføringen har imidlertid ikke væsentlig betydning for Saltholms og de  

 omgivende vandområders status som EF-fuglebeskyttelsesområde, og de  

 naturmæssige fordele ved at flytte linieføringen uden for  

 fuglebeskyttelsesområdet er så forholdsmæssig små, at de ikke kan opveje de  

 uforholdsmæssigt store ekstraomkostninger, som dette vil medføre.
 5.3. Strømforhold m.v. i Øresund.
 Den kunstige ø og halvøen ved Kastrup medfører ændrede strømforhold i  

 Øresund.
 De i 1990 gennemførte modelberegninger viser, at vandføringen nedsættes  

 gennem Drogden, men øges gennem Flinterenden, og at strømmen dermed bliver  

 mere orienteret mod den østlige del af Øresund.
De ændrede strømforhold vil betyde ændringer i spredningsforholdene for  

 spildevandsudledningerne i nærområdet.
Specielt på strandene nord for Kastrup  

 kan der være risiko for en forringet badevandskvalitet.
I det »inderste hjørne« nord for den kunstige halvø kan der være  

 tendens mod mere dyndprægede forhold.
Samtidig vil den kunstige halvø  

 bevirke, at kysten langs Amager Strandpark vil tendere mod en  

 tilgroningskyst, men risikoen herfor er mindre ved den nu valgte linjeføring  

 og udformning af den kunstige halvø.
I forbindelse med den detaljerede udformning af anlægget vil det blive  

 vurderet, om der i den anledning skal foretages en udvidelse af Amager  

 Strandpark i Øresund.
Der er ikke hidtil foretaget miljøvurderinger af en  

 sådan løsning.
Mellem den kunstige ø og Saltholm vil sandtransporten blive nedsat  

 væsentligt, fordi bølgerne dæmpes.
Med tiden vil renden muligvis blive totalt  

 blokeret og den kunstige ø blive landfast med Saltholm.
Denne situation vil i  

 givet fald blive imødegået gennem oprensning af området mellem de to øer, så  

 de kan holdes adskilt af hensyn til vandgennemstrømningen og for at undgå  

 indvandring af uønskede dyrearter.
Risikoen for oversvømmelser ved Dragør som  

 følge af anlægget vil blive nærmere vurderet, og nødvendige foranstaltninger  

 til imødegåelse heraf vil blive gennemført.
 5.4. Konsekvenser af selve anlægsarbejdet.
Som følge af forstyrrende effekt fra anlægsarbejdet skønnes sælbestanden  

 ved Saltholm at forsvinde helt.
Ved optællinger i august 1990 taltes maksimum  

 11 sæler.
For at begrænse de midlertidige og varige effekter på miljøet, skal der  

 ved valg af arbejdsmateriel tages stort hensyn til, at broanlægget syd for  

 Saltholm skal etableres på lav vanddybde.
Uddybninger til arbejds- og  

 adgangskanaler skal mindskes mest muligt.
 Effekterne i nærmiljøet af anlægsarbejdet afhænger desuden af jordmængden,  

 materialets art, valget af grave- og transportmetoder, samt muligheden for  

 genbrug af det opgravede materiale.
 Sedimentationsspredningen fra jordarbejderne bevirker, at der vil ske en  

 midlertidig indskrænkning bl.a. i ålegræs og muslingebanker omkring Saltholm.  

 Desuden kan sedimentationsspredningen lokalt midlertidigt forstærke  

 konsekvenserne af et regionalt iltsvind.
 Herudover vil badeforholdene nord for den kunstige halvø ved Kastrup  

 forringes midlertidigt som følge af sedimentspredningen.
 Ovennævnte effekter på nærmiljøet i Øresund afhænger i særlig grad af  

 omfanget af de kompensationsafgravninger, der måtte blive foretaget af hensyn  

 til Østersøen.
De varige effekter af jordarbejderne på Øresunds vandmiljø vurderes at  

 være begrænsede, såfremt jordarbejderne gennemføres med et lille samlet spild  

 udenfor selve anlægsområdet.
Dette gælder også selvom det besluttes at  

 kompensere fuldt ud for de hydrografiske ændringer i Østersøen.
 For den danske del af Øresund vil de miljømæssige hensyn i forbindelse med  

 jordarbejder blive varetaget ved, at graveinstrukser for gennemførelsen af de  

 enkelte arbejdsprocesser skal godkendes af Miljøministeriet forud for  

 arbejdets iværksættelse, hvilket skal fremgå af udbudsmaterialet.
 Graveinstrukserne vil indeholde en beskrivelse af arbejdsområdet  

 (geografisk og geologisk), arbejdet, metoder og materiel samt tilsyn og  

 kontrol.
 Reguleringen af jordarbejderne skal sikre et lille spild og en høj grad af  

 genanvendelse.
Arbejderne i forbindelse med råstofindvinding i Øresund er omfattet af  

 råstofloven, jf.
Miljøministeriets lovbekendtgørelse nr. 108 af 30. januar  

 1989.
Råstofindvindingen til den faste forbindelse i Øresund kan i henhold til  

 §§ 18 og 19 i råstofloven ske på baggrund af særlige tilladelser, hvor der  

 stilles krav til indvindingsmetoder og efterbehandling.
En ansøgning om  

 tilladelse til råstofindvinding vil blive forelagt de berørte statslige  

 myndigheder og tilgrænsende amtskommuner.
 På tilsvarende vis kan der ved klapning af havbundsmateriale stilles krav  

 i henhold til Miljøministeriets bekendtgørelse nr. 975 af 19. december 1986,  

 udstedt i henhold til lov om beskyttelse af havmiljøet.
 For de jordarbejder, der ikke er reguleret i de nævnte love og i  

 miljølovgivningen i øvrigt, kan reguleringen ske, og miljøinteresserne dermed  

 varetages i forbindelse med indgåelse af kontrakter med de entreprenører, der  

 skal udføre arbejdet.
 For at kunne sikre en miljømæssig og økonomisk optimal regulering af  

 afgravninger af kalk vil der inden gennemførelsen af disse arbejder blive  

 foretaget forsøgsafgravninger.
 Til gravning i ler og kalk bør der af hensyn til at mindske spildet så  

 vidt muligt anvendes gravemaskiner og spandkædemaskiner.
 Placering af materialer med væsentlig finkornet eller organisk indhold  

 skal ske i områder, hvorfra der sker kontrolleret afløb gennem  

 sedimentationsbassiner.
 Gravearbejdet i hele tværsnittet af Øresund bør samtidigt undgås i  

 perioder, hvor større trækkende fiskebestande passerer Øresund.
I de miljøundersøgelser, der er foretaget i efteråret 1990, er  

 klapningsmulighederne i den danske del af Øresundsregionen vurderet, og de  

 eksisterende klappladser gennemgået.
Denne undersøgelse viste, at det ikke  

 var muligt at pege på klappladser i området, der kan modtage  

 materialeafgravninger fra Øresundsforbindelsen.
 Såfremt klapning bliver nødvendig, skal det derfor koordineres med  

 råstofindvindingen, således at de områder, hvor der indvindes, eventuelt kan  

 efterbehandles med afgravningsmaterialer.
Der etableres i forbindelse med anlægsarbejderne et overvågningsprogram  

 med henblik på eventuelle afværgeforanstaltninger.
Dette skal registrere, at  

 anlægsarbejderne ikke medfører uventede miljøeffekter.
 Halvårligt i løbet af anlægsfasen vil der af regeringen blive afgivet en  

 statusredegørelse herom til Folketingets Miljø- og Planlægningsudvalg.
 Efter anlæggets færdiggørelse vil der blive etableret et  

 overvågningsprogram, der skal registrere, om de midlertidige effekter på  

 vandmiljøet aftager som forudsat.
 5.5. Råstofressourcer.
 Spørgsmålet om råstofressourcer skal i det kommende arbejde drøftes med  

 de svenske myndigheder.
 Undersøgelser viser, at der er gode muligheder for at fremskaffe sand og  

 grus til anlægget fra den danske del af Øresund.
 Endvidere vil der være gode muligheder for at anvende en stor del af  

 udgravningsmaterialerne i anlægget.
 For at afklare de endelige muligheder for at anvende de enkelte  

 indvindingsområder, skal der gennemføres en række detailundersøgelser, så der  

 kan foretages en nærmere afvejning mellem de forskellige interesser og  

 råstofindvindingen.
 Undersøgelserne skal bl.a. omhandle biologiske og fiskerimæssige forhold,  

 kulturhistoriske og arkæologiske interesser, råstofkvalitet og  

 indvindingsforhold samt strøm-, ilt-, salt- og aflejringsforhold.
 Sten, der skal anvendes til indfatning og sikring af opfyldninger,  

 bropiller og tunnel m.m., kan af hensyn til de biologiske interesser på  

 havbunden ikke hentes fra det danske søterritorium.
 5.6. Marinarkæologiske forhold.
 En forundersøgelse har vist, at der i anlægsområdet er mulighed for at  

 finde såvel stenalderbopladser som historiske skibsvrag og anlæg.
 Fortidsminder og vrag på havbunden må i henhold til naturfredningslovens §  

 49 ikke beskadiges, ændres eller fjernes uden tilladelse fra Skov- og  

 Naturstyrelsen.
 Det er nødvendigt at foretage yderligere marinarkæologiske  

 forundersøgelser i de områder, der berøres af anlægsarbejdet samt i  

 råstofindvindingsområder, så der kan ske en egentlig stedfæstelse af  

 beskyttede vrag og fortidsminder.
De beskyttede vrag og fortidsminder, som findes ved undersøgelserne, vil  

 normalt blive krævet udgravet som vilkår for deres frigivelse.
Udgravningerne  

 vil skulle foregå ved Rigsantikvarens foranstaltning.
 6. Økonomi m.m.
 Anlægsomkostningerne for Øresundsforbindelsen og de danske landanlæg  

 budgetteres til henholdsvis 11,7 mia. kr. og 3,2 mia. kr. eksklusiv moms og  

 byggerenter, opgjort i juli 1990-prisniveau.
Anlægsudgifterne for Øresundsforbindelsen og tilslutningsanlæggene er  

 blevet revurderet siden udarbejdelsen af 1989-rapporten.
Der er samtidig  

 foretaget en yderligere bearbejdning af de tekniske løsningsforslag med  

 hensyn til linieføring og miljøforbedringer m.v.
Godsshunten mellem  

 Kalvebodløbet og Vigerslev er et anlæg, der ikke tidligere har været forudsat  

 udført, og anlægsudgiften hertil indgår derfor ikke i de tidligere overslag.
Vurdering af et så stort anlæg som Øresundsforbindelsen er forbundet med  

 nogen usikkerhed, og erfaringerne viser, at markedsforhold inden for  

 entreprenørbranchen har stor indvirkning på prisdannelsen.
Erfaringerne fra  

 tilbudsgivningen ved Storebæltsforbindelsen har været inddraget, herunder  

 prissætning af bygherreomkostningerne til administration, projektering,  

 tilsyn m.v.
 Erfaringerne fra Storebæltsforbindelsen kan dog ikke umiddelbart lægges  

 til grund, idet der på Storebælt delvis er tale om anlæg på store vanddybder,  

 delvis projekter om hvis gennemførelse der kun findes meget begrænsede  

 erfaringer. Øresundsforbindelsen er baseret på generelt mindre komplicerede  

 anlægselementer, ligesom vanddybden alene er på ca. 8 meter.
Anlægsudgiften for Øresundsforbindelsen er herefter beregnet til 11,7 mia.  

 kr., hvilket er ca. 2,9 mia. kr. højere end i 1989, når der ses bort fra den  

 almindelige prisudvikling.
De svenske vurderinger ligger under de danske,  

 idet anlægsudgiften er vurderet til ca. 10 mia. kr.
Der er således en forskel  

 i den vurderede anlægsudgift på ca. 1,7 mia. kr.
Anlægsudgifterne for tilslutningsanlæggene er vurderet til 3,2 mia. kr.,  

 der fordeler sig med ca. 2,6 mia. kr. til jernbaneanlæg og ca. 600 mio. kr.  

 til motorvejsanlæg.
Godsshunten er vurderet til ca. 250 mio. kr.
De svenske  

 anlægsudgifter til tilslutningsanlæg er vurderet til 1,95 mia. kr.
Den  

 samlede anlægsudgift for Øresundsforbindelsen, inkl. landanlæg i Danmark og  

 Sverige, udgør således ca. 16,9 mia. kr.
 Anlægsudgifterne skønnes at få nogenlunde følgende tidsprofil:
Anlægsinvesteringerne vil have positive beskæftigelses- og  

 indkomstvirkninger.
Den beskæftigelsesmæssige virkning kan samlet opgøres til  

 godt 42.000 mandår for Øresundsforbindelsen og de danske landanlæg, heraf  

 knap 24.000 mandår i bygge- og anlægssektoren og godt 18.000 mandår i andre  

 erhverv.
Erhvervslivets produktivitet vil stige som følge af sparet  

 tidsforbrug ved transporter over Øresund.
Hertil kommer positive afledede  

 effekter af øget vækst og lokalisering i Øresundsregionen.
Forbedringen af  

 den trafikale infrastruktur vil således have betydning for etablering af  

 erhvervsvirksomhed, kulturliv og turisme m.v., hvis der samtidig træffes  

 politiske beslutninger, der understøtter en sådan udvikling.
I Øresundsudvalgenes rapporter er der redegjort for trafikprognoserne for  

 Øresundsforbindelsen, der baseres på ældre trafikmodeller.
Det er fremhævet  

 især i 1989- rapporten, at prognoserne er usikre.
I øvrigt er det vanskeligt  

 at prognosticere den fremtidige trafikudvikling, fordi trafikken over Øresund  

 krydser en landegrænse med deraf følgende fysiske, sproglige, kulturelle og  

 andre barrierer.
Den regionale trafik mellem Københavns- og Malmøregionen er i dag yderst  

 begrænset når der sammenlignes med andre bysamfund af lignende størrelse.
Der  

 er reelt tale om to separate regioner. Øresundsforbindelsen vil indebære  

 forudsætningen for en samlet udvikling af Øresundsregionen og en betydelig  

 stigning i antallet af regionale rejser.
 Trafikken på Øresundsforbindelsen vil bestå af den nuværende trafik på de  

 sydlige færgeruter på Øresund, overflytning af trafik fra andre færgeruter i  

 Øresund samt færgeruterne over Kattegat og Østersøen og endelig af ny trafik.
Den fremtidige udvikling af vejtrafikken er senest blevet vurderet af den  

 svenske Øresundsdelegation, og herefter forventes vejtrafikken i åbningsåret  

 at være i størrelsesorden 8-10.000 køretøjer pr. dag, hvilket er mere trafik  

 end tidligere antaget.
Dette skyldes bl.a. udviklingen inden for De  

 europæiske Fællesskaber samt en fremtidig samlet udvikling i  

 Øresundsregionen.
 Godstrafikken vurderes til 10-11 mio. tons pr. år, heraf ca. halvdelen med  

 jernbane.
For så vidt angår persontrafik vurderer de to jernbaner, at der vil være  

 ca. 6-7 mio. rejsende pr. år.
Det vurderes videre, at yderligere ca. 9 mio.  

 personer årligt vil rejse på den københavnske lufthavnsbane dels fra Jylland,  

 dels fra Hovedstadsområdet.
Jernbanerne skal for benyttelse af forbindelsen tilsammen betale 300 mio.  

 kr. pr. år, hvoraf DSB betaler halvdelen.
Beløbet reguleres i takt med den  

 almindelige prisudvikling.
DSB skal betale et fast årligt beløb for  

 benyttelsen af landanlægget for bane, opgjort på grundlag af DSBs  

 nettofordele herved på tidspunktet for anlæggets ibrugtagning.
Beløbet  

 reguleres ligeledes i takt med den almindelige prisudvikling.
Udgangspunktet  

 ved beregningen af projektets totaløkonomi er et beløb på 65 mill. kr.  

 årligt.
For personbiler skal der hver vej betales en afgift på i gennemsnit  

 160 kr. for at benytte forbindelsen.
Dette svarer til taksten for at benytte  

 Helsingør- Helsingborgforbindelsen.
 Indtægterne fra vejtrafikken udgør ved en daglig trafikmængde på ca.  

 10.000 køretøjer følgende:
 Trafikprognoser og indtægter i åbningsåret.
Indtægterne fra forbindelsens vejdel udgør således i åbningsåret ca. 1  

 mia. kr.
Indtægterne stiger herefter med den forventede vækst i  

 trafikmængden, og den gennemsnitlige indtægt over en 30 årig periode er  

 derfor større end dette beløb og er skønnet til op mod 1,2 mia. kr. pr. år.
Selskabets låneomkostninger er vanskelige at prognosticere.
De skønnede  

 låneomkostninger svarer til den seneste tids realrente i OECD-landene, der  

 typisk ligger på 4-5 pct.
Med de nævnte forudsætninger om trafikomfang, takster og anlægsudgifter  

 samt driftsindtægter vil anlægget kunne afskrives på mindre end 30 år.
Til  

 sammenligning er afskrivningsperioden for Storebæltsforbindelsens jernbanedel  

 fastsat til 30 år.
Den fransk-engelske kanaltunnel afskrives over 50 år.
Det er en forudsætning for forslaget, at forbindelsen har en god  

 driftsøkonomi, idet den forudsættes fuldt brugerfinansieret uden indskydelse  

 af statsmidler.
Vurderingen heraf tager udgangspunkt i de budgetterede  

 anlægsudgifter, trafikindtægter, vurderingen af trafikudviklingen og en  

 forventet lånerente for selskabet på 5 pct. pr. år samt en  

 tilbagebetalingsperiode på 30 år.
Med dette udgangspunkt fås følgende økonomi  

 for det danske selskab, der forestår de danske landanlæg og er dansk deltager  

 i konsortiet:
Der skønnes således et årligt overskud i det i forslagets § 6 omhandlede  

 selskab på 50 mio. kr., når den danske del af overskuddet fra  

 Øresundsforbindelsen medgår til at finansiere de danske landanlæg.
Der er  

 derfor ikke behov for at skyde statsmidler i selskabet, idet forbindelsen med  

 de gjorte forudsætninger fuldt ud kan brugerfinansieres.
Bemærkninger til lovforslagets enkelte bestemmelser Til §§ 1 og 2 Bestemmelsen i § 1 indebærer et samtykke til ratifikation af aftalen af  

 23. marts 1991 mellem Danmark og Sverige om en fast forbindelse over Øresund,  

 mens bestemmelsen i § 2 indeholder en bemyndigelse til at træffe de  

 foranstaltninger, som er nødvendige for gennemførelsen heraf.
I det følgende knyttes nogle bemærkninger til enkelte bestemmelser i  

 aftalen, idet der endvidere henvises til de almindelige bemærkninger.
Aftalen  

 er optrykt som bilag til lovforslaget.
I artikel 2 og i bilag 1 til aftalen fastlægges anlæggets  

 udformning og linieføring.
Linjeføringen er angivet på et kortbilag.
 Mellem Kastrup og den kunstige ø sydvest for Saltholm udføres forbindelsen  

 som en sænketunnel under Drogden i en sådan dybde, at muligheden for at  

 tilvejebringe mindst 10 meter vanddybde fremdeles består.
Øresundsforbindelsen omfatter også de nødvendige arealer og anlæg til  

 afgiftsopkrævning, og såfremt der er behov herfor anlæg til toldbehandling og  

 paskontrol.
Det påregnes, at anlægget for afgiftsopkrævning placeres i  

 Sverige.
I artikel 3 bestemmes, at Øresundsforbindelsen skal udføres i  

 overensstemmelse med de to staters internationale forpligtelser.
Samtlige  

 fremmede stater med en her akkrediteret diplomatisk repræsentation vil gennem  

 udsendelse af en verbalnote blive orienteret om anlægget.
Etablering af en  

 sænketunnel under Drogden indebærer, at gennemsejlingsmuligheden for skibe  

 vil forblive uændret.
 Artikel 4 indebærer, at de godkendelser, der er nødvendige i  

 henhold til de to staters lovgivning, kan føre til ændringer i forhold til  

 aftalens bilag 1.
 Artikel 5 bestemmer, at Øresundsforbindelsens endelige udformning  

 skal ske under hensyn til, hvad der er økologisk motiveret, teknisk muligt og  

 økonomisk rimeligt.
 Som anført i de almindelige bemærkninger er der herved skabt grundlaget  

 for opstilling af en dansk-svensk miljøkvalitetsmæssig målsætning for den  

 mere detaljerede udformning af Øresundsforbindelsen, idet de to landes  

 myndigheder skal samarbejde i spørgsmål om de miljømæssige aspekter.
 Artikel 6 foreskriver, at udførelsen af Øresundsforbindelsen skal  

 udbydes i international licitation, hvorved sikres den størst mulige  

 konkurrence om dette store anlægsarbejde.
Artiklerne 8 og 9 omhandler de tilslutninger for jernbane- og  

 vejtrafik, der skal anlægges i de to lande fra Øresundsforbindelsen til de  

 eksisterende jernbane- og vejnet.
Tilslutningsanlæggene skal bestå af en  

 dobbeltsporet jernbane og en firesporet motorvej, der skal åbnes for trafik  

 senest samtidig med Øresundsforbindelsen.
I bemærkningerne til lovforslagets  

 § 3 er der detaljeret redegjort for udformningen og linjeføringen af de  

 danske landanlæg.
 Artiklerne 10-13 omhandler spørgsmålene om organisation og  

 finansiering af Øresundsforbindelsen.
Der henvises til de almindelige bemærkninger, hvor der nærmere er  

 redegjort for organisationsformen vedrørende Øresundsforbindelsen, herunder  

 at der i hvert af landene skal stiftes et af den respektive stat helejet  

 aktieselskab, som herefter skal stifte et konsortium, der skal være bygherre  

 for Øresundsforbindelsen.
Konsortiet skal optage lån til finansiering af  

 omkostningerne ved anlæg af forbindelsen, idet de to stater solidarisk  

 garanterer for forpligtelser vedrørende konsortiets lån og andre  

 finansieringsmidler, som anvendes i forbindelse med finansiering af anlægget.  

 De to stater er i det indbyrdes forhold ansvarlige i lige forhold.
 De to nationale aktieselskaber skal i lige forhold dele konsortiets  

 gevinst og tab, og selskaberne er i forhold til trediemand solidarisk  

 ansvarlige med indbyrdes ansvar i lige forhold.
 Artiklerne 14-17 omhandler de trafikantafgifter, der skal betales  

 af brugerne af forbindelsen.
 I artikel 14 fastlægges, at samtlige omkostninger vedrørende anlæg  

 og drift af Øresundsforbindelsen fuldt ud skal afholdes af konsortiet gennem  

 opkrævning af trafikantafgifter, således at der ikke skal bevilges tilskud  

 til konsortiets virksomhed over de respektive statsbudgetter.
Artikel 15 og 16 indebærer, at afgifterne skal udformes på en  

 sådan måde, at en effektiv og rationel jernbanetrafik fremmes, idet de to  

 regeringer kan træffe aftale om de nærmere vilkår for jernbanetrafikken.
De  

 to regeringer har i tillægsprotokollen fastsat, at jernbaneselskaberne i de  

 to lande i alt skal betale 300 mio. kr. om året til konsortiet, idet DSB skal  

 betale 150 mio. kr. og de svenske jernbaneselskaber et tilsvarende beløb.  

 Herved bidrager jernbaneselskaberne til anlægget med et rimeligt beløb og er  

 samtidig tilskyndet til at benytte forbindelsen mest muligt, idet betalingen  

 er uafhængig af trafikomfanget.
For så vidt angår taksterne for vejtrafikken er det fastsat i  

 tillægsprotokollen, at udgangspunkt for konsortiets fastsættelse heraf er  

 niveauet for færgetaksterne ved Helsingør-Helsingborg.
Dette indebærer, at  

 taksterne skal fastsættes på dette niveau, medmindre de to regeringer er  

 enige om noget andet, hvorved den kollektive trafik som forudsat begunstiges.
I artikel 19 bestemmes, at de to stater uden vederlag stiller de  

 vandområder og den havbund, som staterne har rådighed over, til rådighed for  

 konsortiet.
Der henvises til bemærkningerne til lovforslagets § 17. Hvis det  

 bliver nødvendigt at erhverve arealer på Amager til Øresundsforbindelsens  

 ilandføring, kan disse arealer erhverves ved ekspropriation, men for  

 forbindelsens regning.
I artikel 20 bestemmes, at der skal træffes aftale om ensartede  

 vilkår i de to stater vedrørende merværdiafgift, og hvis det er nødvendigt om  

 told- og skattespørgsmål, som har forbindelse med bygning, drift og  

 benyttelse af Øresundsforbindelsen.
I tillægsprotokollen er indeholdt  

 bestemmelse om, at anlæg af forbindelsen ikke skal belastes med  

 merværdiafgift, hvorfor konsortiet vil få refunderet denne afgift vedrørende  

 anlægsudgifterne.
Der vil i god tid inden åbningen af forbindelsen blive  

 taget stilling til spørgsmålet om merværdiafgift vedrørende  

 benyttelsesafgiften.
Artikel 21 indebærer, at der vil blive indledt undersøgelser  

 vedrørende en fast forbindelse over Femer Bælt.
Disse undersøgelser skal  

 udføres i et samarbejde med de tyske myndigheder.
I § 11 i den politiske  

 aftale er det bestemt, at kapacitetsudvidelse og elektrificering af  

 jernbanestrækningen Odense-Hamborg etableres inden en eventuel fast  

 forbindelse over Femer Bælt.
 Artikel 22 med tilhørende bilag 2 indeholder bestemmelser om  

 løsning af uoverensstemmelser mellem de to stater vedrørende fortolkning  

 eller anvendelse af aftalen, idet dette skal ske ved voldgift.
Til § 3 Forslagets § 3 vedrører de danske tilslutningsanlæg, der skal udføres i  

 forbindelse med Øresundsforbindelsen, jf. regeringsaftalens artikel 8-9.
Der oprettes et selvstændigt aktieselskab til at forestå anlægget, og  

 bestemmelsen er derfor ikke udformet som en bemyndigelse for trafikministeren  

 til at etablere forbindelsen.
Den noget mere ubestemte og brede formulering  

 af en bemyndigelse til »at træffe dispositoner i henhold til denne  

 lov« er derfor valgt.
Landanlæggene skal efter regeringsaftalen åbnes for trafik senest samtidig  

 med Øresundsforbindelsen.
Anlægsteknisk kan færdiggørelsen af de danske  

 landanlæg fremskyndes med 3 år til medio 1996, og fremskyndelse af specielt  

 jernbaneforbindelsen vil ske i det omfang, der er økonomisk grundlag herfor.  

 Som anført skal et selvstændigt aktieselskab forestå anlægget, men  

 forundersøgelser, projektering, udførelse samt drift og vedligeholdelse af de  

 jernbanerelaterede anlæg vil i videst mulig omfang blive foretaget af DSB,  

 idet jernbaneanlægget rent faktisk må betragtes som en integreret del af  

 DSB's faste anlæg, ligesom Vejdirektoratet kan forestå det tilsvarende  

 arbejde vedrørende vejdelen.
Det videre arbejde med udformningen af anlægsprojektet vil ske under  

 hensyn til, hvad der er økologisk motiveret, teknisk muligt og økonomisk  

 rimeligt, således at skadelige virkninger på miljøet forebygges.
Ud fra disse  

 hensyn vil der kunne blive tale om mindre ændringer i forhold til de  

 beskrevne anlæg.
De danske landanlæg omfatter en dobbeltsporet elektrificeret jernbane fra  

 hovedbanegården til kysten ved Kastrup og en firesporet motorvej fra  

 Amagermotorvejen (E 20) til kysten.
Anlæggene følger stort set den  

 linieføring, der indgik i Øresundsundersøgelserne i 1987 og 1989, idet der  

 herudover etableres en dobbeltsporet elektrificeret godsbane (godsshunt) fra  

 Kalvebodløbet til Vigerslev med tilslutning til fjerntogsnettet.
Etablering  

 heraf betyder, at langt hovedparten af godstogene og visse internationale tog  

 kan ledes uden om Københavns Hovedbanegård, hvilket indebærer trafikale  

 fordele og en yderligere nedgang i antallet af støjramte boliger.
Dette anlæg  

 er ikke omhandlet i regeringsaftalen.
 Bredden af Tårnbymotorvejen, jf. forslagets § 3, nr.1, er 30 meter,  

 bestående af to kørebaner a 8,0 meter adskilt af en midterrabat på 6,0 meter  

 og med et nødspor på 2,5 meter og en yderrabat på 1,5 meter i hver side.  

 Mellem motorvej og jernbane udlægges et 15 meter bredt bælte til etablering  

 af til- og frakørselsramper, samt afvandingskonstruktioner og på de  

 mellemliggende strækninger et voldanlæg, der synsmæssigt adskiller  

 trafikanlæggene og hindrer blænding mellem biler og tog.
 Dimensioneringshastighed for motorvejen er 120 km/t.
Den dobbeltsporede jernbane, jf. forslagets § 3, nr. 2, er 12 meter bred.  

 Afstanden mellem spormidterne i to parallelle spor på fri bane er 4,5 meter.  

 I tunneler skal der være en fri bredde fra spormidte til tunnelvæg på 3  

 meter, idet der ikke forudsættes personer i tunnelen i trafikerede perioder.  

 I tunneler er den frie højde over skinneoverkant sat til 6,1 meter.
Ved  

 stationer forventes etableret perroner på minimum 7-10 meters bredde, dog 12  

 meter ved trappeopgange.
Ved dimensioneringen af jernbaneanlæggene er det forudsat, at der skal  

 være kapacitet til pr. time i hver retning at køre 2 IC3-tog og 2 Snabbtåg  

 samt 6 regionaltog, hvoraf 2-4 forventes videreført til Sverige, mens resten  

 vendes ved lufthavnen i Kastrup.
Desuden regnes der med kapacitet til 2  

 godstog i timen i hver retning samt et begrænset antal internationale tog i  

 løbet af et døgn.
 Der dimensioneres for en toghastighed på 200 km/t for persontog og for 120  

 km/t for traditionelle godstog.
 Hovedsporene udgår fra de eksisterende fjerntogsspor på Hovedbanegården.  

 Herfra benyttes eksisterende spor til Dybbølsbro.
Hovedsporene føres langs eksisterende S-togsspor på Køgebanen.
Herved  

 føres sporene udenom Københavns Kommunes nye socialcenter og »den gule  

 by«, en bebyggelse med bygningshistoriske kvaliteter.
Der etableres en  

 tunnel under de eksisterende godsspor til og fra Vigerslev.
Tunnelrampen  

 begynder umiddelbart efter, at vendesporene er ført ind i hovedsporene i en  

 niveauskæring.
Rampen etableres mellem spunsvægge og har et fald på 15,6  

 promille.
Ved socialcentret ligger jernbanen i en såkaldt »cut and cover«  

 tunnel.
Der graves oppe fra og ned, og efter bygning af tunnelen dækkes den  

 til, hvorefter arealet retableres.
Skæringen med Sydhavnsgade er spids og ligger ret dybt af hensyn til  

 forskellige store ledninger.
I Sydhavnsgade forløber jernbanetunnelen under  

 eksisterende firmaspor i gadens vestside.
Fra Bådehavnsgade ligger banen i  

 åben grav på privat ejendom dels ubebygget, dels bebygget med en høj  

 en-etages lagerhal, som må nedrives.
Der vil i planlægningen blive reserveret  

 mulighed for etablering af en station i dette område.
Godsshunten, jf. forslagets § 3, nr. 3, er en to-sporet  

 jernbaneforbindelse primært for godstog, som fra en indfletning ved Hvidovre  

 føres på eksisterende spor til Gl.
Køge Landevej.
Herfra etableres banen i  

 åben udgravning med skråninger og støjvolde langs med de grønne områder ved  

 Valby Idrætspark.
Banen føres gennem et haveforeningsområde, hvor der er  

 helårsbeboelse, til Bådehavnsgade, hvor indfletning med hovedsporene  

 foretages.
For at begrænse bredden på den sidste del af strækningen ligger  

 sporene fra Bådehavnsgade nedgravet mellem spunsvægge.
Der etableres broanlæg over banen for tre skærende veje, nemlig  

 Ellebjergvej, Hammelstrupvej og Bådehavnsgade, og yderligere to  

 stiforbindelser på tværs for at mindske godsshuntens barriereeffekt mellem  

 fremtidige og eksisterende boligområder på begge sider af banelinien.  

 Godsshunten går igennem bydelen Kgs.
Enghave, og i den detaljerede udformning  

 vil der blive taget hensyn til adgangen til Valbyparken og Kalvebodskilens  

 vandområder.
Godsshunten vil berøre ca. 80 parceller i haveforeningerne syd  

 og vest for Kgs.
Enghave og yderligere et antal nyttehaver.
For enden af Bådehavnsgade føres hovedbanesporene fra tunnelen op i terræn  

 via en rampe med en stigning på maksimalt 15,6 promille.
En mindre del af  

 Fiskerihavnen opfyldes for at give plads til hovedsporene samt til en  

 niveaufri indfletning med sporene til godsshunten.
Herfra kører persontog og  

 godstog videre på samme spor.
 Banen fortsætter på en dæmning og en bro i samme højde som Sjællandsbroen  

 og med samme mulighed for gennemsejling (ca. 2 meter fri højde), som  

 eksisterer i dag uden brug af slusen og den oplukkelige klapbro.
For at få plads til udfletningsanlægget for godsshunten samt for at få  

 banen ført tilstrækkeligt højt op er det nødvendigt at forlægge Kalvebodløbet  

 lidt ind på Vestamager.
Efter broen fortsætter banens stigning til krydsning  

 over Centrumforbindelsen.
Denne forsænkes og forlægges lidt i forhold til den  

 eksisterende vej af hensyn til banekrydsningen og for at give en mere direkte  

 tilslutning til Tårnbymotorvejen samt mulighed for, at banekrydsning og  

 vejens tilslutningsanlæg kan udføres, mens trafikken afvikles uhindret på den  

 eksisterende vej.
 Ved den detaljerede udformning af Kalvebodkrydsningen og  

 godsbaneudfletningen vil der blive taget væsentlige hensyn til det visuelle  

 miljø.
Efter at jernbanen har krydset over Centrumforbindelsen føres den med et  

 fald på ca. 10 promille gennem skydebanearealet frem til Tårnbymotorvejen.  

 Tårnbymotorvejens linieføring svarer i hovedtrækkene til anlægsloven fra  

 1976. Jernbanen og den ændrede placering af Centrumforbindelsen medfører, at  

 skydebanerne må nedlægges.
Det vil blive undersøgt om en flytning af  

 skydebanerne på arealet er mulig.
For tidligst muligt at samle trafikanlæggene over Vestamager er motorvejen  

 rykket lidt mod nord i forhold til 1987 og 1989-rapportens linieføring.
Over  

 det meste af Vestamager forløber jernbanen og motorvejen parallelt, med  

 jernbanen på nordsiden.
Dette er i overensstemmelse med fredningen af  

 »Kalvebodkilen« og Regionplan 1989. På de arealer, som afskæres  

 mellem trafikanlæggene, kan en del af jordoverskuddet fra anlægsarbejdet  

 eventuelt benyttes til at etablere bakker, som delvis kan skjule de tekniske  

 anlæg.
På strækningen over Vestamager ligger motorvejen nedgravet 2-3 meter under  

 terræn, mens jernbanen fra overføringen over Centrumforbindelsen føres på så  

 kort strækning som muligt til under terrænniveau.
Jernbane og motorvej ligger  

 igennem det i Regionplan 1989 udlagte centerbånd henholdsvis 4 meter og 3  

 meter under terræn.
Anlæggene føres i åben grav med skråninger og beplantede  

 støjvolde.
Der vil blive etableret stiforbindelser på tværs af  

 trafikanlægget.
 På strækningen gennem regionalplanens centerbånd kan der etableres en  

 jernbanestation og en motorvejstilslutning til en tværgående vej.
Gennem kolonihaveområdet har trafikanlægget samme tværsnit som på  

 Vestamager.
Dog ligger anlægget lidt dybere, hvorved Kongelundsvej og  

 Oliefabriksvej kan føres på bro over anlægget uden større hindringer.
Der  

 forudsættes ikke etableret tilslutningsanlæg til disse veje.
På denne  

 strækning skal der nedlægges ca. 75 kolonihaver og 40 nyttehaver.
 Gennem Tårnby ligger det samlede anlæg i det store og hele inden for  

 byggelinierne for anlægsloven for Tårnby motorvejen fra 1976. Jernbanen og  

 motorvejen ligger parallelt på hele denne strækning og etableres i åben  

 udgravning 5-6 meter under terræn.
På den vestligste del af strækningen gennem Tårnby passerer trafikanlægget  

 igennem et parcelhuskvarter.
For at reducere bredden af anlægget forudsættes  

 der etableret støjskærme i stedet for støjvolde.
Anlægget føres forbi Tårnby landsby, således at den bevaringsværdige  

 landsby bevares, bortset fra 4 huse ved Englandsvej.
I alt skal der på hele  

 strækningen gennem Tårnby frem til Amager Landevej eksproprieres ca. 70 huse.  

 Af disse 70 huse ejer staten de 20. Desuden inddrages de af staten udlejede  

 nyttehaver mellem Bredskiftevej og Vestre Bygade.
Englandsvej forlægges mod øst og føres over trafikanlægget på en bro.
Der  

 vil blive etableret et fuldt tilslutningsanlæg ved Englandsvej.
På sydsiden af anlægget ved Englandsvej ligger en fredet gård,  

 Hallingsgård, som så vidt muligt søges bevaret, og på nordsiden et  

 indkøbscenter.
Stationen i Tårnby placeres vest for Englandsvej i forbindelse  

 med dette center.
For at få plads til stationen bliver det sandsynligvis  

 nødvendigt at fjerne den fritliggende to-etagers bygning syd for centret.
Stationen etableres med en 320 meter lang perron mellem de to hovedspor.  

 Der bliver adgang til perronen både fra øst- og vestsiden af Englandsvej.
På  

 vestsiden af Englandsvej er der plads til at etablere en mindre busholdeplads  

 og på østsiden et bilparkeringsområde.
Fra området før stationen og mod øst hen forbi de såkaldte Vinkelhuse  

 ligger trafikanlægget nedgravet mellem spunsvægge med støjskærme for at  

 mindske bredden mest muligt.
Den østlige del af Vinkelhusene - en boligblok i  

 7 etager med 70 lejligheder - får dog facaden meget tæt på spunsvæggen.
Banen  

 vil derfor få en let overdækning på en strækning af ca. 200 meter for at  

 mindske de støjmæssige og æstetiske problemer.
For at mindske de støjmæssige og æstetiske gener for Vinkelhusene,  

 placeres banens krydsning med motorvejen øst for Amager Landevej.
Det vil  

 medføre, at den eksisterende lufthavnsmotorvej forlægges lidt mod syd.
Den  

 kan samtidig sænkes svarende til jernbanen og den øvrige strækning.
Den  

 nuværende motorvej nord for Vinkelhusene nedlægges samtidig.
 Der vil på denne strækning blive etableret de nødvendige stiforbindelser  

 på tværs af trafikanlægget.
Øst for Amager Landevej forlægges den eksisterende motorvej ligeledes mod  

 syd og sænkes.
Ved Amager Landevej og jernbanekrydsningen er motorvejen ca. 5  

 meter under terræn.
Umiddelbart før udenrigsterminalen krydser jernbanen over  

 motorvejen.
Ved Amager Landevej retableres broen i en lavere højde.
Det er ikke  

 fastlagt om tilslutningsanlægget til Amager Landevej skal retableres, eller  

 om trafikken til lufthavnen kan forløbe ad en parallelvej.
 På strækningen gennem Kastrup og Københavns Lufthavn ligger jernbanen og  

 motorvejen adskilt, idet persontogene føres forbi Københavns Lufthavns  

 udenrigsterminal, mens motorvej og jernbanespor for godstog forløber nord om  

 lufthavnen.
Der etableres en station i terræn langs udenrigsterminalen i Københavns  

 Lufthavn.
Den nærmere udformning drøftes med Københavns Lufthavne A/S med  

 henblik på at opnå en koordinering af stationen med udenrigsterminalen,  

 herunder det planlagte nye terminalanlæg.
Undersøgelser har vist, at en linieføring, hvor jernbanen føres direkte  

 under lufthavnens hangarområde og motorvejen umiddelbart nord om hangarerne,  

 er billigere end linieføringen i Øresundsrapporterne fra 1987 og 1989, hvor  

 både motorvej og jernbane føres i en bue nord om hangarområdet.
Dette  

 skyldes, at anlægget fra kyst til kyst bliver kortere.
 Denne direkte linieføring berører desuden en mindre del af  

 EF-fuglebeskyttelsesområdet end den tidligere linieføring og giver  

 tidsmæssige besparelser for både togpassagerer og bilister.  

 Jernbanestrækningen bliver således 1,3 km og motorvejen 0,7 km kortere.
Banen føres fra stationen via en rampe gennem et hjørne af  

 varmefordelingscentralen og hangar 1, der nedrives.
Herfra føres jernbanen i  

 en »cut and cover« tunnel under hangarforpladsen og umiddelbart øst  

 om hovedlandingsbanen til en opfyldt halvø, hvor banen og motorvejen mødes og  

 føres over i kyst-kyst anlægget.
Da det i de aktuelle trafikplaner forudsættes, at IC3 togene føres videre  

 fra Københavns Hovedbanegård til lufthavnen, vil lufthavnsstationen også  

 skulle fungere som endestation.
Det kan derfor blive nødvendigt at etablere  

 et klargøringscenter for IC3 togene i Kastrup.
Klargøringscentret kan  

 placeres på den kunstige halvø.
Motorvejen føres i en kurve med radius på mindst 1.000 meter uden om  

 hangarområdet.
Der etableres tilslutningsanlæg til lufthavnen ved  

 udenrigsterminalen og ved Amager Strandvej.
Den nuværende tilslutning til  

 Kastrupvej nedlægges, og Kastrupvej afbrydes nord for motorvejen.
Der  

 etableres en stikrydsning ved Kastruplundsgade.
Afgrænsningen af vejanlæggene  

 til lufthavnsområdet aftales med Københavns Lufthavne A/S.
 Jernbanens linieføring langs nordsiden af den eksisterende  

 lufthavnsmotorvej frem til lufthavnsområdet og motorvejens videreføring nord  

 om hangarområdet medfører, at der skal nedrives ca. 80 boliger, og at  

 anlægget ved lufthavnen derudover afskærer ca. 35 boliger, der forudsættes  

 eksproprieret, idet ejendommene herefter vil overgå til anden mindre  

 miljøfølsom anvendelse.
 Godstogene føres via en godsforbindelse på sydsiden af motorvejen og med  

 et delvis dobbeltspor for krydsende godstog uden om hangarområdet.
Til § 4 Bestemmelsen i stk. 1 indebærer, at den endelige udformning af  

 Øresundsforbindelsen og de danske landanlæg skal foretages under hensyn til,  

 hvad der er økologisk motiveret, teknisk muigt og økonomisk rimeligt, således  

 at de skadelige virkninger på miljøet forebygges.
 Bestemmelsen indebærer sammen med forslagets § 4, stk. 2, at der skal  

 opstilles en samlet miljøkvalitetsmålsætning for, hvad der er miljømæssigt  

 acceptabelt, idet denne målsætning danner grundlag for anlæggenes endelige  

 udformning.
Det fremgår af de generelle bemærkninger, at regeringen er langt fremme  

 med arbejdet vedrørende opstilling af en sådan målsætning.
Det videre arbejde  

 hermed vil ske i et samarbejde mellem bygherren, Trafikministeriet og  

 Miljøministeriet og, for så vidt angår Øresundsforbindelsen, de svenske  

 myndigheder.
Arbejdet vil ske i sammenhæng med den endelige udformning af  

 anlæggene og i forlængelse af rapporten »Miljø Øresund 1991«, idet  

 det tilstræbes at forbedre anlæggenes miljøeffekter i forhold til den  

 detaljerede beskrivelse heraf i rapporten.
Efter forslaget skal trafikministeren godkende miljøkvalitetsmålsætningen,  

 hvilket vil ske i tæt samarbejde med miljøministeren, og det sikres således,  

 at anlægsarbejderne ikke iværksættes, før der er det tilstrækkelige  

 miljømæssige grundlag herfor.
Kontrol- og overvågningsprogrammet forestås af  

 miljømyndighederne.
Den ekspertise, som er opbygget ved anlæg af den faste  

 forbindelse over Storebælt, skal i videst muligt omfang udnyttes.
Spørgsmålet  

 om behovet for, varigheden af og omfanget af et eventuelt overvågningsprogram  

 for Østersøen skal nærmere drøftes med de svenske myndigheder.
Udgifter til  

 undersøgelser, kontrol- og overvågningsprogram og afværgeforanstaltninger  

 skal afholdes af bygherren.
Til §§ 5 og 6 Efter forslagets § 5 stiftes der et holdingaktieselskab med en  

 aktiekapital på 355 mio. kr., idet statens aktier i A/S  

 Storebæltsforbindelsen på 355 mio. kr. indskydes som betaling for de aktier,  

 der tegnes i holdingaktieselskabet (apportindskud). Dette indebærer, at  

 staten ikke skal indskyde kontante midler i selskabet.
A/S  

 Storebæltsforbindelsen bliver således et datterselskab af  

 holdingaktieselskabet.
Efter forslagets § 6 stifter holdingaktieselskabet et aktieselskab med en  

 aktiekapital på 5 mio. kr. på stiftelsestidspunktet, hvilket beløb  

 fremskaffes ved låneoptagelse.
Dette selskab skal som bygherre forestå  

 opførelsen af de danske landanlæg.
Selskabet skal endvidere udgøre det danske  

 selskab i Øresundskonsortiet.
Selskabets regnskabsførelse skal ske på en  

 sådan måde, at driftsresultatet vedrørende landanlæg og Øresundsforbindelsen  

 opgøres hver for sig.
Bestemmelsen i forslagets stk. 3 indebærer, at holdingaktieselskabet og  

 datterselskaber heraf på forretningsmæssigt grundlag kan udføre  

 bygherrerådgivning for Øresundskonsortiet.
Det er således alene udnyttelse af  

 den specielle viden, som selskaberne har erhvervet i egenskab af bygherre,  

 dvs. styring, kontrol og finansiering af anlægsarbejder, der kan danne  

 grundlag for denne rådgivningsvirksomhed.
Til § 7 Efter forslaget kan der af holdingaktieselskabet optages lån til  

 finansiering af indskud i det aktieselskab, der skal forestå etablering af de  

 danske landanlæg og udgøre det danske selskab i Øresundskonsortiet.
Der kan  

 ligeledes optages lån til finansiering af landanlæggene og til indskud i  

 konsortiet.
Staten garanterer for selskabernes forpligtelser, jf. § 7, stk. 1 og 2,  

 hvilket svarer til ordningen vedrørende A/S Storebæltsforbindelsen.
Valget af  

 selskabsform har derfor ikke til hensigt at begrænse statens ansvar som  

 økonomisk garant for selskabernes virksomhed, hvorfor aktiekapitalen i  

 selskaberne er af sekundær betydning for tilliden til selskabernes økonomiske  

 soliditet.
Til § 8 Bestemmelsen indebærer, at den danske stat garanterer for betaling af  

 renter og afdrag samt andre løbende forpligtelser vedrørende de lån og andre  

 finansielle instrumenter, som konsortiet anvender til finansiering af  

 Øresundsforbindelsen.
Bestemmelsen har sin baggrund i artikel 12 i regeringsaftalen, som  

 indebærer, at de to stater garanterer solidarisk for de nævnte forpligtelser,  

 idet staterne indbyrdes er ansvarlige i lige forhold.
Staterne har således  

 fastslået, at det ikke ved valget af organisationsform har været hensigten at  

 begrænse ansvaret som økonomiske garanter vedrørende finansieringen af  

 Øresundsforbindelsen.
Til §§ 9-10 Trafikministeren skal godkende aktieselskabernes vedtægter og ændringer  

 heraf, ligesom trafikministeren kan give generelle eller specielle instrukser  

 og direktiver for udøvelsen af selskabernes virksomhed.
Aktieselskabsloven  

 finder anvendelse, medmindre andet følger af loven.
Til § 11 Efter de gældende regler i ligningslovens § 15 kan et aktieselskabs  

 skattemæssige underskud fradrages i den skattemæssige indkomst for de  

 følgende fem indkomstår.
Inden for denne periode kan fradraget dog kun  

 overføres til et senere indkomstår, hvis det ikke kan rummes i et tidligere  

 års skattepligtige indkomst.
Selskaberne vil ikke fuldt ud kunne udnytte de i anlægsfasen opståede  

 underskud inden for den gældende fem årsfrist.
Det foreslås derfor, at der på  

 tilsvarende måde som for A/S Storebæltsforbindelsen skabes lovhjemmel for, at  

 selskaberne kan fremføre underskud til fradrag i den skattepligtige indkomst  

 i længere tid.
Underskud efter Øresundsforbindelsens og  

 tilslutningsanlæggenes ibrugtagning foreslås at kunne fradrages i de følgende  

 15 indkomstår, mens underskud før ibrugtagning af disse anlæg, i hvilken  

 periode der ikke er nogen indtægt, efter forslaget kan fradrages i de  

 følgende 30 indkomstår.
Underskudsfremførslen sker i øvrigt i princippet som  

 efter de gældende regler i ligningslovens § 15.
Til §§ 12-13 Bestemmelserne i forslagets §§ 12-13 indebærer, at der er adgang til at  

 foretage skattemæssige afskrivninger vedrørende det danske selskabs andel af  

 Øresundsforbindelsen og de danske tilslutningsanlæg.
Bestemmelserne svarer  

 til afskrivningslovens bestemmelser vedrørende driftsbygninger.
Til § 14 Bestemmelsen indebærer, at DSB skal betale afgift for benyttelsen af  

 tilslutningsanlægget for jernbanetrafik.
Vederlaget fastsættes af  

 trafikministeren på grundlag af DSBs nettofordele herved på tidspunktet for  

 anlæggets ibrugtagning.
Beløbet reguleres i takt med den almindelige  

 prisudvikling.
Efter bestemmelsen i stk. 2 kan trafikministeren fastsætte takster og  

 andre bestemmelser for togrejser mellem Kastrup Lufthavn og Københavns  

 Hovedbanegård.
I medfør af lov nr. 274 af 3. maj 1989 om hovedstadsområdets  

 kollektive persontrafik fastsættes takster og billetteringssystem for rejser  

 med bus og tog, der alene foretages inden for hovedstadsområdet, af  

 Hovedstadsområdets Trafikselskab, idet indtægterne fra salg af kort og  

 billetter fordeles mellem selskabet og DSB på grundlag af takststrukturen og  

 det udførte persontransportarbejde.
Efter det gældende takst~ og  

 billetteringssystem vil en togrejse mellem Kastrup Lufthavn og  

 Hovedbanegården således kunne foretages for et beløb, der ligger under, hvad  

 flyrejsende er villige til at betale for den særlige bustransport mellem  

 Hovedbanegården og lufthavnen.
Bestemmelsen indebærer bl.a., at der kan  

 fastsættes særtakster m.v. for disse enkeltrejser efter forhandling med  

 Hovedstadsområdets Trafikselskab, idet beløbet tilfalder DSB.
Disse  

 særtakster vil ikke omfatte indehavere af HT's månedskort.
Til § 15 Efter bestemmelsen i § 15, nr. 1, fastlægger trafikministeren den  

 endelige linjeføring af Øresundsforbindelsen inden for dansk søterritorium.
 Bestemmelsen i § 15, nr. 2, bemyndiger trafikministeren til at fastsætte  

 afgrænsningen af tilslutningsanlæggene for jernbane- og vejtrafik i forhold  

 til DSB's jernbaneanlæg og hovedlandevejsnettet.
 Afgrænsningen af Øresundsforbindelsen i forhold til tilslutningsanlæggene  

 på land skal efter artikel 2, stk. 3, i aftalen med Sverige aftales mellem de  

 to lande.
Til § 16 Bestemmelsen giver hjemmel til at foretage nødvendig ekspropriation til  

 anlægget af Øresundsforbindelsen og tilslutningsanlæggene for jernbane- og  

 vejtrafik.
Det forudsættes, at spørgsmålet om den detaljerede linieføring af  

 landanlæggene og andre spørgsmål om udformningen heraf i relation til  

 omgivelserne som sædvanligt behandles inden for ekspropriationsprocedurens  

 rammer.
Til § 17 Bestemmelsen har sin baggrund i artikel 19 i aftalen om den faste  

 forbindelse, og det praktiske indhold af bestemmelsen er, at den danske del  

 af søterritoriet og havbunden vederlagsfrit stilles til rådighed for  

 konsortiet til fremføring af forbindelsen.
Tilsvarende stiller Sverige den  

 svenske del af søterritoriet vederlagsfrit til rådighed.
 I det omfang, der knytter sig private rettigheder til de områder, der  

 midlertidigt eller for bestandig beslaglægges, skal konsortiet yde erstatning  

 efter lovgivningens almindelige regler.
Til § 18 Bestemmelsen indebærer, at trafikministeren kan indstille de færgefarter  

 over Øresund, som drives af DSB, når Øresundsforbindelsen tages i brug.
Dette  

 gælder imidlertid ikke færgefarten mellem Helsingør og Helsingborg.
Aftale mellem Danmarks regering og Sveriges regering om en fast  

 forbindelse over Øresund Danmarks og Sveriges regeringer er i ønsket om at skabe forbedrede trafikforbindelser mellem de to lande og  

 dermed tilvejebringe forudsætningerne for et forstærket og udbygget kulturelt  

 og økonomisk samarbejde samt for udviklingen af et fælles arbejds- og  

 boligmarked i Øresundsregionen til gavn for begge stater, i betragtning af, at der foreligger det fornødne grundlag for en aftale om  

 en fast forbindelse over Øresund samt linieføringen og udformningen heraf, blevet enige om følgende:
 Indledende bestemmelse.
Artikel 1 Danmark og Sverige skal i fællesskab anlægge og drive en  

 afgiftsfinansieret fast forbindelse for jernbane- og vejtrafik mellem Kastrup  

 og Limhamn.
Denne forbindelse kaldes Øresundsforbindelsen.
 Øresundsforbindelsen.
Artikel 2 Øresundsforbindelsen skal udføres som en kombineret jernbane- og  

 vejforbindelse bestående af en dobbeltsporet jernbane og en firesporet  

 motorvej mellem Kastrup og Limhamn.
Øresundsforbindelsen udgår fra en kunstig halvø ved Kastrup Lufthavn,  

 krydser Drogden i en sænketunnel til en kunstig ø for Saltholm.
Forbindelsen  

 fortsætter herfra som en lavbro og videre som en højbro over sejlrenderne  

 Flinterenden og Trindelrenden og ilandføres syd for Limhamn.
Øresundsforbindelsen omfatter også de nødvendige arealer og anlæg til  

 afgiftsopkrævning, og såfremt der er behov herfor anlæg til toldbehandling og  

 paskontrol.
Danmark og Sverige træffer senere aftale om forbindelsens præcise  

 afgrænsning.
 Nærmere bestemmelser om forbindelsens linieføring og tekniske udformning  

 fremgår af bilag 1.
Artikel 3 Øresundsforbindelsen udføres i overensstemmelse med de to staters  

 internationale forpligtelser.
Artikel 4 Danmark og Sverige er enige om, at godkendelser i henhold til respektive  

 stats lovgivning for etablering af Øresundsforbindelsen kan føre til  

 afvigelser i forhold til bilag 1.
Artikel 5 Danmark og Sverige er enige om, at den endelige udformning af  

 Øresundsforbindelsen, jævnfør artikel 2, skal ske under hensyn til, hvad der  

 er økologisk motiveret, teknisk muligt og økonomisk rimeligt, således at  

 skadelige virkninger på miljøet forebygges.
 Danmark og Sverige forudsætter, at de berørte myndigheder samarbejder i  

 nødvendig udstrækning i spørgsmål om de miljømæssige aspekter vedrørende  

 Øresundsforbindelsen.
Artikel 6 Udførelsen af Øresundsforbindelsen skal udbydes i international  

 licitation.
Artikel 7 Det påhviler Danmark og Sverige at sikre, at arbejdet med  

 Øresundsforbindelsen tilrettelægges således, at anlægsarbejderne kan  

 påbegyndes år 1993.
 Tilslutninger til Øresundsforbindelsen.
Artikel 8 Det påhviler Danmark og Sverige hver for sig i respektive stat at anlægge  

 nødvendige jernbane- og vejforbindelser fra Øresundsforbindelsen til de  

 eksisterende jernbane- og vejnet.
Disse tilslutninger skal bestå af en  

 dobbeltsporet jernbane og en firesporet motorvej.
De skal åbnes for trafik  

 senest samtidig med Øresundsforbindelsen.
Artikel 9 Tilslutninger i Danmark består af en dobbeltsporet jernbane over Amager,  

 som tilsluttes til eksisterende spor ved Sydhavn station, og en firesporet  

 motorvej i samme linieføring over Amager med tilslutning til  

 Amagermotorvejen.
 Tilslutningerne i Sverige består af en dobbeltsporet jernbane som  

 tilslutter til Trelleborgbanen samt en firesporet motorvej som tilslutter til  

 Indre Ringvej eller anden vej med motorvejsstandard.
 Organisation og finansiering.
Artikel 10 Det påhviler Danmark og Sverige snarest muligt hver for sig at sikre, at  

 der stiftes et af respektive stat helejet aktieselskab.
 De to aktieselskaber skal danne et konsortium, som ejer og for fælles  

 regning og som en enhed forestår projektering og anden forberedelse samt  

 finansiering, bygning og drift af Øresundsforbindelsen.
Artikel 11 Konsortiets startkapital skal være 50 mio. danske kroner, der skal  

 indskydes kontant i lige forhold af de to aktieselskaber.
 Lån til finansiering af Øresundsforbindelsen skal optages af konsortiet.
Aktieselskaberne skal i fællesskab og i lige forhold eje al konsortiets  

 ejendom og alle dets rettigheder.
Såvel gevinst som tab fra konsortiets  

 virksomhed skal deles lige.
I forhold til tredjemand er selskaberne  

 solidarisk ansvarlige for konsortiets forpligtelser med indbyrdes ansvar i  

 lige forhold.
Artikel 12 Danmark og Sverige garanterer solidarisk for forpligtelser vedrørende  

 konsortiets lån og andre finansielle instrumenter, som benyttes i forbindelse  

 med finansieringen.
Staterne er indbyrdes ansvarlige i lige forhold.
Artikel 13 Konsortiets anliggender varetages af en bestyrelse samt en  

 administrerende direktør.
Konsortiets bestyrelse består af det samme antal bestyrelsesmedlemmer fra  

 hvert af selskaberne.
Bestyrelsen udpeger af sin midte en formand og en  

 næstformand, hvilke stillinger skal besættes af et bestyrelsesmedlem fra  

 hvert af de to aktieselskaber.
 Bestyrelsen har, såfremt ikke andet fastsættes, samme beføjelser og  

 pligter, som normalt tilkommer bestyrelsen i et aktieselskab.
Afgørelser i bestyrelsen træffes, såfremt ikke andet fastsættes, ved  

 simpel majoritet.
Såfremt alle bestyrelsesmedlemmer fra et af selskaberne har  

 et andet standpunkt end alle medlemmer fra det andet selskab, skal  

 spørgsmålet indbringes for de to regeringer til fælles afgørelse.  

 Regeringernes afgørelse er bindende for konsortiet.
De nærmere regler for konsortiets virksomhed, ledelse samt om udlodning  

 fra og indbetaling til konsortiet, regnskab og revision m.v., skal reguleres  

 i en aftale mellem de to aktieselskaber.
Aftalen skal godkendes af Danmarks  

 og Sveriges regeringer.
 De to regeringer skal have fuld indsigt i konsortiets forhold.
 Trafikantafgifter.
Artikel 14 Omkostningerne ved projektering og anden forberedelse samt anlæg og drift  

 af Øresundsforbindelsen skal i sin helhed dækkes af konsortiet gennem særlige  

 afgifter, trafikantafgifter.
 Danmark og Sverige er enige om, at der ikke skal bevilges tilskud til  

 konsortiets virksomhed over de respektive staters budgetter.
Artikel 15 Trafikantafgifterne skal fastsættes af konsortiet.
Artikel 16 Etableringen af en fast forbindelse har til formål at fremme en rationel  

 og effektiv jernbanetrafik mellem landene.
Afgifterne skal udformes under  

 hensyn til dette formål.
 Danmarks og Sveriges regeringer kan træffe aftale om de nærmere vilkår for  

 jernbanetrafikken.
Artikel 17 Danmark og Sverige er enige om, at der ikke kan opkræves særlige afgifter  

 for motorkøretøjers benyttelse af de i artikel 9 nævnte tilslutningsanlæg for  

 vejtrafik, såfremt motorkøretøjerne passerer Øresundsforbindelsen.
 Øvrige bestemmelser.
Artikel 18 Regeringerne i Danmark og Sverige kan senere træffe særskilte aftaler om  

 trafikregulering, dansk og svensk lovs anvendelighed samt dansk og svensk  

 myndigheds udøvelse i andre spørgsmål, som har forbindelse med  

 Øresundsforbindelsen.
Artikel 19 Danmark og Sverige stiller uden vederlag til staterne de vandområder og  

 den havbund inden for respektive territorier, som de respektive stater har  

 rådighed over og midlertidigt eller for bestandig er nødvendige til  

 Øresundsforbindelsen på strækningen mellem de nuværende kystlinier, til  

 rådighed for konsortiet.
Artikel 20 Danmark og Sverige går ud fra, at der træffes særskilt aftale om  

 ensartede vilkår i de to lande vedrørende merværdiafgift, og hvis det er  

 nødvendigt særskilt aftale vedrørende told- og skattespørgsmål, som har  

 forbindelse med bygning, drift og benyttelse af Øresundsforbindelsen.
Artikel 21 Danmarks regering erklærer sig rede til at arbejde for, at en fast  

 forbindelse over Femer Bælt bliver gennemført under forudsætning af, at  

 hensyn til miljø og økonomi kan tilgodeses.
 Voldgiftsnævn.
Artikel 22 Hvis der opstår uoverensstemmelse om fortolkning eller anvendelse af  

 denne aftale, skal spørgsmålet afgøres af et voldgiftsnævn, hvis en af  

 staterne begærer det.
 Nærmere bestemmelser om voldgiftsnævnet fremgår af bilag 2.
 Ratifikation.
Artikel 23 Denne aftale skal ratificeres.
Aftalen træder i kraft ved  

 ratifikationsinstrumenternes udveksling, som skal finde sted i Stockholm.
 Til bekræftelse heraf har underskrevne behørigt befuldmægtigede for  

 regeringerne i Danmark og Sverige underskrevet denne aftale.
 Udfærdiget i København, den 23. marts 1991 i to eksemplarer, på det danske  

 og svenske sprog, hvilke to tekster har samme gyldighed.
For Danmarks regering Kaj Ikast Sign.
For Sveriges regering Georg Andersson Sign.
 Bilag 1.
Øresundsforbindelsens linieføring og tekniske udformning 1. Forbindelsens linieføring.
 Øresundsforbindelsen skal i hovedsagen følge den linie, som angives på  

 vedhæftede kort.
 2. Forbindelsens tekniske udformning.
Jernbanedelen skal udføres med elektrificerede dobbelte normalspor under  

 hensyntagen til sædvanlige standarder og udformningsregler i respektive stat  

 for person- og godstrafik.
Forbindelsen skal dimensioneres for en  

 toghastighed på op til 200 km/t for persontog samt for 120 km/t og 750 meters  

 toglængde for konventionelle godstog.
Forbindelsen skal videre udføres med en  

 stigning på maksimalt 15,60/00. Sporafstanden skal være mindst 4,5 meter, og  

 det frie tværsnit skal opfylde UIC lastprofil C2 og krav for tog af typen  

 svenske X2. Dette indebærer, at det frie tværsnit i en enkeltsporet  

 jernbanetunnel skal være mindst 6,1 meter fri højde over skinneoverkant og  

 mindst 6,5 meter i fri bredde.
Vejdelen skal udføres som motorvej med to kørebaner på hver 9 meter mellem  

 autoværnene, bestående af to kørespor på 3,5 meter, to kantbaner på 0,5 meter  

 samt to 0,5 meter brede nødfortove.
Der skal overalt være en frihøjde på  

 mindst 4,6 meter.
 På strækningen mellem den kunstige halvø ved Kastrup og den kunstige ø ved  

 Saltholm skal forbindelsen udføres som sænketunnel under Drogden i en sådan  

 dybde, at muligheden for at tilvejebringe mindst 10 meter vanddybde i  

 sejlrenden fremdeles består.
Mellem den kunstige ø og Limhamn udføres en broforbindelse med en fri  

 gennemsejlingshøjde over middelhøjvandstand (MHW) på mindst 50 meter i  

 Flinterendens sejlløb og mindst 32 meter i Trindelrendens sejlløb.
Den  

 tilsvarende fri gennemsejlingsbredde i de to sejlløb skal være mindst 300  

 meter i Flinterenden og mindst 200 meter i Trindelrenden.
 Bilag 2.
 Voldgiftsnævn.
1. Voldgiftsnævnet skal bestå af tre medlemmer.
Hver stat udpeger eet  

 medlem.
Et medlem, som er nævnets formand, og som ikke må være dansk eller  

 svensk statsborger eller bosat i Danmark eller Sverige, udpeges af staterne i  

 forening.
Såfremt formand eller andet medlem ikke er udpeget inden to måneder  

 efter, at den ene stat har fremsat begæring derom over for den anden stat,  

 skal han udpeges af præsidenten for Den internationale Domstol i Haag på den  

 ene stats begæring.
 2. Voldgiftsnævnet fastsætter selv sin forretningsorden og de processuelle  

 regler.
3. I tilfælde af meningsforskel i voldgiftsnævnet gælder den mening, som  

 to medlemmer forener sig om.
Har alle medlemmerne forskellige opfattelser,  

 gælder formandens mening.
 4. Voldgiftsnævnets afgørelse er bindende.
5. Hver stat udreder halvdelen af omkostningerne til voldgiftsnævnet.
I  

 øvrigt udreder hver stat sine omkostninger ved voldgiftssagen.
Tillægsprotokol til aftale mellem Danmarks regering og Sveriges  

 regering om en fast forbindelse over Øresund Danmarks og Sveriges regeringer, som nedennævnte dato har underskrevet en  

 aftale om en fast forbindelse over Øresund, nedfælder i denne protokol  

 følgende tillæg til aftalen.
 1. Danmark og Sverige er enige om, at der ikke opkræves gebyr eller  

 lignende af de to stater for de to staters garantiforpligtelser for  

 konsortiets lån og andre finansielle instrumenter, som benyttes i forbindelse  

 med finansieringen.
 2. Danmark og Sverige er enige om, at de i deres egenskab af garanter skal  

 bestræbe sig på en hurtig behandling af alle henvendelser som vedrører  

 konsortiets lån og andre finansielle instrumenter, som udnyttes i forbindelse  

 med finansiering af forbindelsen.
 3. Danmarks og Sveriges regeringer er enige om, at niveauet for  

 færgetaksterne ved Helsingør-Helsingborg er udgangspunkt ved fastsættelsen af  

 taksterne for vejtrafikken.
4. Danmarks og Sveriges regeringer er enige om, at jernbaneselskaberne i  

 Sverige sammenlagt skal betale 150 mio. danske kroner pr. år (prisniveau 1/1  

 1991) for benyttelsen af jernbanen på Øresundsforbindelsen.
De danske  

 Statsbaner betaler et tilsvarende beløb.
Beløbene reguleres i takt med den  

 almindelige prisudvikling.
 Det påhviler konsortiet og berørte jernbaneselskaber i respektive stat at  

 træffe aftale om de nærmere vilkår for jernbanetrafikken på grundlag af  

 ovennævnte retningslinie.
5. Danmark og Sverige er enige om, at anlæg af forbindelsen ikke belægges  

 med merværdiafgift.
Det noteres, at spørgsmålet om merværdiafgift på  

 benyttelsen af forbindelsen skal løses i god tid inden forbindelsen tages i  

 brug og under hensyn til de til den tid gældende lovgivninger i de to stater,  

 idet staterne er opmærksomme på de særlige forpligtelser, som påhviler  

 medlemmer af De europæiske Fællesskaber.
 6. Denne tillægsprotokol træder i kraft, når aftalen om en fast  

 forbindelse over Øresund træder i kraft.
 Udfærdiget i København, den 23. marts 1991 i to eksemplarer, på det danske  

 og svenske sprog, hvilke to tekster har samme gyldighed.
For Danmarks regering Kaj Ikast Sign.
For Sveriges regering Georg Andersson Sign.
Den 29. april 1991 Politisk aftale om en fast forbindelse over Øresund Det Konservative Folkeparti, Venstre, Socialdemokratiet og  

 Centrumdemokraterne er enige om, at en fast forbindelse over Øresund med  

 tilhørende landanlæg skal etableres.
 I den anledning er parterne enige om følgende:
§ 1 Øresundsforbindelsen udføres og drives i overensstemmelse med aftalen  

 mellem Danmarks regering og Sveriges regering om en fast forbindelse over  

 Øresund.
§ 2 De danske landanlæg vil i enkeltheder blive fastlagt i anlægsloven under  

 hensyn til, hvad der er økologisk motiveret, teknisk muligt og økonomisk  

 rimeligt, således at skadelige virkninger på miljøet forebygges.
§ 3 Etableringen af Øresundsforbindelsen og danske landanlæg (anlægsudgift  

 11,7 mia. kr. og 3,2 mia. kr. i prisniveau 1. juli 1990 ekskl. moms)  

 forudsættes at ske uden tilførsel af statsmidler.
I budgettet på 3,2 mia. kr. for de danske landanlæg er afsat betydelige  

 beløb til miljømæssige foranstaltninger - herunder nedgravning af anlægget op  

 til 6 meter under terræn og forskellige former for støjafskærmning.
Det er  

 foranstaltninger, som ud fra den nuværende viden er tilstrækkelige til at  

 sikre en miljømæssig forsvarlig løsning på land.
Viser det sig imidlertid under den videre projektering og under byggeriet  

 af de danske landanlæg, at der er behov for yderligere foranstaltninger for  

 at sikre en miljømæssig forsvarlig løsning, skal disse gennemføres.
Til dette  

 formål afsættes en særlig miljøpulje på 300 mio. kr.
§ 4 Forrentning og afdrag af anlægskapitalen samt afholdelse af  

 driftsudgifter vedrørende danske landanlæg sker dels ved anvendelse af den  

 danske del af et overskud fra konsortiet, dels ved indbetaling fra DSB af et  

 fast årligt beløb opgjort på grundlag af DSB's nettofordele herved i  

 åbningsåret for benyttelsen af landanlægget for bane.
Med de nuværende  

 beregningsforudsætninger er beløbet opgjort til 65 mio. kr.
DSBs betaling  

 reguleres i overensstemmelse med den almindelige prisudvikling.
Parterne er enige om at fremskynde etablering af jernbaneforbindelsen  

 mellem Københavns Hovedbanegård og Lufthavnen i det omfang, der er økonomisk  

 grundlag herfor, jf. bemærkningerne til lovforslagets § 3. Persontogene føres  

 ved Kastrup Lufthavn ind langs lufthavnsterminalen, hvor der etableres en  

 station i terræn.
Jernbanen føres herefter videre ud under lufthavnen, medens  

 motorvejen og et godsspor føres umiddelbart nord om lufthavnsområdet.
§ 5 Trafikministeren stifter et holdingaktieselskab (danske faste  

 forbindelser) med en aktiekapital på 355 mio. kr.
Statens aktier i A/S Storebæltsforbindelsen indskydes som betaling for de  

 aktier, som tegnes i holdingaktieselskabet.
Der skal ikke betales aktieafgift  

 for indskuddet.
§ 6 Holdingaktieselskabet stifter et aktieselskab med en aktiekapital, der  

 ved stiftelsen fastsættes til 5 mio. kr.
Selskabet skal som bygherre forestå  

 opførelsen af de danske landanlæg og skal sammen med et af den svenske stat  

 ejet aktieselskab danne det konsortium, der er bygherre for  

 Øresundsforbindelsen.
§ 7 Projekteringen m.v. af de danske landanlæg forestås så vidt muligt af DSB  

 og Vejdirektoratet.
I forbindelse med etablering af de danske landanlæg skal  

 miljøministeriets vejledende grænseværdier for støj ved ny bebyggelse langs  

 eksisterende bane- og vejanlæg respekteres.
§ 8 Holdingaktieselskabet eller datterselskaber heraf kan indgå aftale med  

 konsortiet om udnyttelse af bygherreerfaring.
§ 9 Til finansiering af aktiviteterne i holdingaktieselskabet og i det i § 6  

 nævnte selskab optages lån i ind- og udland på de bedst mulige markedsmæssige  

 vilkår.
Den danske stat garanterer for lånenes forrentning og afdrag.
§ 10 Der skal føres selvstændigt regnskab for holdingaktieselskabet og for  

 hvert af datterselskaberne.
A/S Øresundsforbindelsen skal divisioneres,  

 således at regnskabet for danske landanlæg og for relationen til  

 Øresundskonsortiet adskilles.
Hvert selskabs driftsøkonomi skal være tydeligt  

 belyst og offentligt tilgængeligt.
§ 11 Holdingaktieselskabet og det i § 6 nævnte selskab skal i skattemæssig  

 henseende have mulighed for at fremføre underskud i 15 år, idet underskud  

 forud for anlæggenes ibrugtagning kan fremføres i 30 år.
Selskaberne kan  

 foretage skattemæssige afskrivninger af anlæggene.
 Der kan således foretages fremføring af underskud og foretages  

 afskrivninger af den danske andel af Øresundsforbindelsen og af  

 landanlæggene.
§ 12 Kapacitetsudvidelse og elektrificering af jernbanestrækningen  

 Odense-Hamborg etableres inden en eventuel fast forbindelse over Femer Bælt.
§ 13 Væsentlige ændringer vedrørende anlæggenes udformning og  

 anlægsbudgetterne herfor kræver enighed mellem aftaleparterne.
Der nedsættes  

 en politisk følgegruppe med repræsentanter for aftalepartierne.
Bilag a Organisationsmodellen sikrer, at der mellem de enkelte selskaber kan  

 overføres bygherreerfaring, således at der drages nytte af fælles viden og  

 undgås opbygning af større administrationer i de nystiftede selskaber og  

 konsortiet.
Bygherrerådgivning til Øresundskonsortiet skal foregå på et  

 forretningsmæssigt grundlag.
