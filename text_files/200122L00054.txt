Fremsat den 17. januar 2002 af  

 skatteministeren (Svend Erik Hovmand) Forslag til Lov om ændring af skattestyrelsesloven  

 og ligningsloven (Fuld omkostningsgodtgørelse i skattesager m.v., som  

 skatteyder vinder fuldt ud eller i overvejende grad, eller som  

 videreføres af skattemyndighederne) § 1 I lov om skattemyndighedernes organisation og opgaver m.v.  

 (Skattestyrelsesloven), jf. lovbekendtgørelse nr. 859 af 13. september  

 2000, som ændret ved § 4 i lov nr. 483 af 7. juni 2001, foretages  

 følgende ændringer:
 1. § 33 A, stk. 1, affattes således:
"§ 33 A.
Der ydes en godtgørelse  

 på 50 pct. af de udgifter, som en person omfattet af § 33 B,  

 ifølge regning skal betale eller har betalt til sagkyndig bistand  

 m.v., som nævnt i § 33 C i de sager, som er nævnt i  

 § 33 D.
Dog ydes en godtgørelse på 100 pct., såfremt  

 den pågældende person i sagen har fået fuldt medhold eller  

 medhold i overvejende grad.".
 2. § 33 A, stk. 2, 1. pkt., affattes  

 således:
 "Stk. 2. Godtgørelsen er på 100 pct. af de  

 godtgørelsesberettigede udgifter, hvis udgifterne ifølge  

 regning skal betales eller er betalt i anledning af, at told- og  

 skatteforvaltningen vil ændre en kommunal ansættelse, jf.  

 § 14, stk. 4, 2. pkt., eller den centrale told- og  

 skatteforvaltning af egen drift vil ændre en afgørelse truffet  

 af den regionale told- og skatteforvaltning, eller told- og  

 skatteforvaltningen forelægger en skatteankenævnskendelse eller  

 en ejendomsvurdering for Ligningsrådet til ændring, jf.  

 § 14, stk. 5, eller Skatteministeriet indbringer en  

 landsskatteretskendelse for landsretten, eller Skatteministeriet anker en  

 landsretsdom til Højesteret.".
 3. I § 33 A, indsættes efter stk. 3  

 som nyt stykke:
 "Stk. 4. Den sagkyndige skal senest 14 dage efter sin  

 første henvendelse til den instans, der behandler den  

 godtgørelsesberettigede sag, fremsende et specificeret overslag over  

 de udgifter til behandlingen af det eller de spørgsmål i sagen  

 ved den pågældende instans, som den  

 godtgørelsesberettigede kan forvente at skulle betale den sagkyndige.  

 Fremsendelsen af overslaget er en forudsætning for, at der kan ydes en  

 godtgørelse på 100 pct. af sagens udgifter ved den  

 pågældende instans efter stk. 1 og 2. Der kan dog bortses  

 fra en overskridelse af fristen i 1. pkt, hvis ganske særlige  

 omstændigheder taler herfor.".
 Stk. 4 bliver herefter stk. 5.
 4. I § 33 C affattes stk. 1  

 således:
"§ 33 C.
Godtgørelsesberettigede  

 er følgende udgifter, når de ifølge regning skal  

 betales eller er betalt:
 1)	Udgifter til sagkyndig bistand, medmindre den sagkyndige er ansat  

 hos den godtgørelsesberettigede.
 2)	Retsafgifter, bortset fra gebyret til Landsskatteretten, jf.  

 § 25, stk. 4.
 3)	Udgifter til syn og skøn.
 4)	Udgifter til sagkyndige erklæringer og andet  

 bevismateriale.
 5)	Pålagte sagsomkostninger.
 6)	Udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene.".
 5. §§ 33 E- 33 H ophæves og i stedet  

 indsættes:
"§ 33 E.
I sager, der afgøres  

 administrativt, afgiver den instans, der træffer afgørelse i den  

 godtgørelsesberettigede sag, samtidig med afgørelsen i sagen en  

 begrundet udtalelse om, i hvilket omfang den godtgørelsesberettigede  

 har fået medhold i det eller de godtgørelsesberettigede  

 spørgsmål, som er forelagt den.
Denne udtalelse indgår i  

 vurderingen af størrelsen af den godtgørelse, den  

 godtgørelsesberettigede er berettiget til.
Udtalelsen er dog ikke  

 bindende for afgørelsen af spørgsmålet om  

 godtgørelsens størrelse.
§ 33 F.
Giver en ansøgning om  

 omkostningsgodtgørelse anledning til nærmere at  

 undersøge, i hvilket omfang den godtgørelsesberettigede har  

 fået medhold i sin sag, udbetales forskudsvis 50 pct. af det  

 ansøgte godtgørelsesbeløb.
Stk. 2. Er godtgørelsesbeløbet større end  

 det beløb, som efter stk. 1 er udbetalt forskudsvis, udbetales  

 restbeløbet med en rente.
Renten beregnes med rentesatsen i  

 kildeskattelovens § 62, stk. 3, pr. påbegyndt måned  

 regnet fra dagen for modtagelsen af ansøgningen om  

 omkostningsgodtgørelse.
 Stk. 3. Giver en ansøgning om  

 omkostningsgodtgørelse alene anledning til nærmere at  

 undersøge størrelsen af udgifterne til behandling af sagen,  

 herunder den sagkyndiges honorar, udbetales godtgørelsen ifølge  

 ansøgningen med forbehold for eventuel tilbagebetaling.
Stk. 4. Er godtgørelsesbeløbet mindre end det  

 beløb, som efter stk. 3 er udbetalt med forbehold, skal den  

 godtgørelsesberettigede tilbagebetale det for meget udbetalte  

 godtgørelsesbeløb.
Den godtgørelsesberettigede har ret  

 til henstand, såfremt afgørelsen om godtgørelsens  

 tilbagebetaling påklages eller indbringes for domstolene.
Stk. 5. Har den godtgørelsesberettigede tilbagebetalt  

 godtgørelsesbeløbet efter stk. 4, 1. pkt., og findes dette  

 beløb senere at være blevet tilbagebetalt med urette, udbetales  

 beløbet med en rente.
Renten beregnes med rentesatsen i  

 kildeskattelovens § 62, stk. 3, pr. påbegyndt måned  

 regnet fra dagen for indbetaling af det opkrævede  

 godtgørelsesbeløb.
§ 33 G.
Skatteministeren kan fastsætte nærmere  

 bestemmelser om, hvilke oplysninger der skal følge en ansøgning  

 om omkostningsgodtgørelse.
§ 33 H.
Skatteministeren afgiver årligt en  

 redegørelse til Folketinget om den udgiftsmæssige udvikling m.v.  

 i de sager, hvortil der kan ydes omkostningsgodtgørelse.
§ 33 I.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsgodtgørelse.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 33 J.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter anmodning kan forlænges, at betale en i  

 tilkendegivelsen angiven bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
Skattekontrollovens § 23 A om opkrævning og  

 inddrivelse finder tilsvarende anvendelse.".
§ 2 I lov om påligningen af indkomstskat til staten (ligningsloven), jf.  

 lovbekendtgørelse nr. 887 af 8. oktober 2001, foretages  

 følgende ændringer:
 1. § 7 Q, stk. 1, nr. 1, affattes  

 således:
 "1)	Godtgørelse efter skattestyrelseslovens § 33 A  

 samt renter efter samme lovs § 33 F, stk. 2 og 5.".
§ 3 Stk. 1. Loven træder i kraft dagen efter  

 bekendtgørelsen i Lovtidende og har virkning for sager, hvor  

 godtgørelsesspørgsmålet i sagen ikke er endeligt afgjort  

 efter de tidligere gældende regler inden den 17. januar 2002.
 Stk. 2. Det i § 1, nr. 3, foreslåede nye  

 stk. 4 i skattestyrelseslovens § 33 A og den i § 1, nr. 5,  

 foreslåede affattelse af skattestyrelseslovens § 33 E har virkning  

 for sager, som rejses ved den pågældende myndighed fra og med  

 dagen efter lovens bekendtgørelse i Lovtidende.
Bemærkninger til lovforslaget Almindelige bemærkninger 1. Indledning   formålet med lovforslaget Formålet med lovforslaget er at styrke skatteydernes  

 retssikkerhed ved at sikre borgerne og virksomhederne fuld dækning af  

 deres udgifter til sagkyndig bistand i sager, som de vinder fuldt ud eller i  

 overvejende grad.
Flere skatteydere opgiver at føre skattesager,  

 fordi det ofte vil være en langvarig, økonomisk og psykisk  

 belastning for den enkelte.
Der er desuden stor risiko for, at omkostningerne  

 ved at få ret vil overstige den tilbagebetalte skat.
Dette har Venstre  

 og Det Konservative Folkeparti gennem en længere årrække  

 påpeget som et problem over for den tidligere regering   uden at  

 problemet på området er blevet løst.
Det er regeringens opfattelse, at de urimeligheder, som en  

 skatteyder udsættes for ved at få ret i sin skattesag og  

 alligevel stå tilbage med et økonomisk tab, vil blive fjernet  

 med dette lovforslag.
Samtidig er der tilstræbt en så enkel og  

 administrerbar ordning som muligt både for skatteyderen, for den  

 sagkyndige og for myndighederne.
 Lovforslaget skal ses som led i opfyldelse af de  

 mål, som regeringen har sat sig ved regeringsgrundlaget, og som  

 regeringspartierne har forpligtet sig til at opfylde inden 100 dage.
 Efter de gældende regler ydes der en  

 godtgørelse på 50 pct. af skatteyderens udgifter til sagkyndig  

 bistand i de fleste skattesager, som skatteyderen påklager i det  

 administrative klagesystem eller får prøvet ved domstolene.  

 Godtgørelsen ydes uanset, om skatteyderen vinder eller taber  

 sagen.
Endvidere kan der i de situationer, hvor  

 skattemyndighederne viderefører sagen, ydes skatteyderen en  

 godtgørelse på 85 pct. af dennes udgifter til sagkyndig bistand  

 ved den pågældende instans.
Godtgørelsen ydes uanset  

 sagens udfald.
Forslaget ændrer ikke på adgangen til for  

 skatteyderen at opnå en godtgørelse på 50 pct. af sine  

 bistandsudgifter, såfremt denne taber sagen.
Det er derimod fundet  

 rimeligt at forhøje den godtgørelse, som udbetales, når  

 myndigheder viderefører en sag, fra 85 pct. til 100 pct.
Herved sikres  

 det, at skatteyderen ikke står med udækkede udgifter i en sag  

 vedrørende et spørgsmål, som alene er blevet  

 videreført i skattemyndighedernes interesse, fordi  

 spørgsmålet findes at være af principiel betydning.
Ved lovforslaget opretholdes de gældende regler om,  

 at skatteministeren årligt skal afgive en redegørelse til  

 Folketinget om den udgiftsmæssige udvikling m.v. i de sager, hvortil  

 der kan ydes omkostningsgodtgørelse.
Herudover vil lovforslaget i  

 forhold til gældende regler blive underkastet særlig  

 lovovervågning.
Skatteministeren vil derfor inden udgangen af 2005 give  

 Folketinget en uddybende redegørelse for anvendelse af den nye ordning  

 for årene 2002   2004.
2. Nærmere om den foreslåede ordning Ordningen efter lovforslaget går i hovedtræk  

 ud på, at der fremover skal ydes en godtgørelse på 100  

 pct. af den skatte- eller afgiftspligtiges udgifter til sagkyndig bistand  

 mv., såfremt den skatte- eller afgiftspligtige i sin sag opnår  

 fuldt medhold eller medhold i overvejende grad.
Endvidere hæves den godtgørelse, der ydes,  

 når det er skattemyndighederne, som viderefører en sag, fra 85  

 pct. til 100 pct.
I øvrigt er denne ordning uændret og vil ikke  

 blive nærmere omtalt i det følgende.
Fremgangsmåden efter lovforslaget er den, at den  

 sagkyndige skal udarbejde et overslag over de forventede udgifter ved sin  

 behandling af sagen ved den pågældende instans, hvortil sagen er  

 indbragt.
Overslaget, som skal fremsendes til instansen senest 14 dage  

 efter den sagkyndiges første henvendelse til instansen, skal  

 være specificeret således, at udgifterne til de enkelte punkter i  

 sagen klart fremgår af overslaget.
Dette overslag indgår som et  

 vejledende moment i told- og skatteregionens senere vurdering af  

 godtgørelsens størrelse, herunder af rimeligheden af det  

 honorar, som der ønskes godtgørelse for.
Fremsender den  

 sagkyndige ikke et sådant overslag senest 14 dage efter den sagkyndiges  

 første henvendelse til instansen, kan der ikke senere opnås fuld  

 dækning for udgifterne til sagkyndig bistand mv. ved den  

 pågældende instans, såfremt den skatte- eller  

 afgiftspligtige vinder sagen fuldt ud eller i overvejende grad.
Told- og  

 skatteregionen kan dog dispensere fra 14-dagesfristen, såfremt ganske  

 særlige omstændigheder taler herfor.
 Den pågældende administrative myndighed, som  

 træffer afgørelse i sagen, afgiver samtidig med at  

 afgørelsen træffes, en vejledende udtalelse om, hvorvidt den  

 skatte- eller afgiftspligtige har opnået fuldt medhold, medhold i  

 overvejende grad eller må anses for at have fået medhold i ikke  

 overvejende grad eller helt at have tabt sagen.
Ved ansøgning om omkostningsgodtgørelse til  

 told- og skatteregionen fremsender den sagkyndige kopi af sin første henvendelse til instansen, eller hvis denne  

 har været mundtlig, en notits om den første henvendelse til  

 instansen, sit overslag, sin regning, afgørelsen fra myndigheden samt denne myndigheds vejledende udtalelse over medholdsgraden.
 Den sagkyndige og den skatte- eller afgiftspligtige  

 attesterer ved deres underskrifter på ansøgningen under  

 strafansvar, at de afgivne oplysninger er korrekte.
Hvis told- og skatteregionen har vanskeligt ved at vurdere  

 medholdsspørgsmålet, kan told- og skatteregionen forskudsvis  

 udbetale 50 pct. af det ansøgte godtgørelsesbeløb.
Viser  

 det sig senere, at der skal ydes et større  

 godtgørelsesbeløb, udbetales det resterende beløb med  

 renter efter rentesatsen i kildeskattelovens § 62, stk. 3. Renten,  

 der beregnes fra dagen for modtagelsen af ansøgningen om  

 omkostningsgodtgørelse, medregnes ikke ved  

 indkomstopgørelsen.
 Er den skatte- eller afgiftspligtige utilfreds med told-  

 og skatteregionens afgørelse, kan denne påklages til Told- og  

 Skattestyrelsen, hvis afgørelse kan indbringes for domstolene.
Er told- og skatteregionen alene i tvivl om rimeligheden  

 af størrelsen af udgifterne til behandlingen af sagen, herunder den  

 sagkyndiges honorar, udbetaler regionen det ansøgte  

 godtgørelsesbeløb med forbehold for tilbagebetaling.
Told- og  

 skatteregionen kan forelægge spørgsmålet om rimeligheden  

 af honorarets størrelse for den sagkyndiges brancheorganisations  

 klagenævn.
Et eventuelt krav om tilbagebetaling af beløbet fra  

 den skatte- eller afgiftspligtige sker uden beregning af renter.
Den skatte- eller afgiftspligtige kan påklage told-  

 og skatteregionens afgørelse til Told- og Skattestyrelsen og herefter  

 eventuelt indbringe styrelsens afgørelse for domstolene.
Ved  

 påklage til Told- og Skattestyrelsen og ved indbringelse af sagen for  

 domstolene har den skatte- eller afgiftspligtige ret til at få henstand  

 med tilbagebetalingen.
 Hvis den skatte- eller afgiftspligtige betaler det  

 omtvistede beløb, og Told- og Skattestyrelsen eller domstolene senere  

 giver denne medhold, tilbagebetales differencebeløbet med renter
efter rentesatsen i kildeskattelovens § 62, stk. 3. Renten, der  

 beregnes fra dagen for indbetaling af det opkrævede  

 godtgørelsesbeløb, medregnes ikke ved  

 indkomstopgørelsen.
3. Nærmere om medholdsvurderingen Vurderingen af, om den skatte- eller afgiftspligtige har  

 fået fuldt eller overvejende medhold, eller om den skatte- eller  

 afgiftspligtige har tabt sagen, derved at denne ikke har fået medhold i  

 overvejende grad eller helt har tabt sagen (medholdsvurderingen),  

 foretages i første omgang af den instans, der træffer  

 afgørelse i den materielle skatte- eller afgiftssag.
Det sker på  

 baggrund af en vurdering af udfaldet af det eller de spørgsmål,  

 som har været forelagt den pågældende instans og kun det  

 eller disse spørgsmål.
Medholdsvurderingen kommer til udtryk i  

 den udtalelse, som instansen skal afgive sammen med den materielle  

 afgørelse i skatte- eller afgiftssagen.
 Dernæst foretager told- og skatteregionen   på  

 baggrund af denne udtalelse - en selvstændig medholdsvurdering og  

 træffer afgørelse om størrelsen af den  

 godtgørelse, som den skatte- eller afgiftspligtige ifølge told-  

 og skatteregionens egen medholdsvurdering er berettiget til.
Udgangspunktet er, at told- og skatteregionen  

 følger medholdsvurderingen i udtalelserne fra klageinstanserne, men  

 behøver det ikke, hvis told- og skatteregionen ikke er enig i  

 disse myndigheders vurderinger.
Medholdsvurderingen i udtalelserne er  

 således kun vejledende.
Endvidere skal told- og skatteregionen foretage  

 en selvstændig samlet medholdsvurdering, hvis klagepunkterne ikke er de  

 samme ved alle de administrative klageinstanser samt i tilfælde, hvor  

 sagen finder sin afslutning ved domstolene.
Ved en samlet vurdering af sagen sættes udfaldet af  

 de punkter, der er blevet behandlet, i relation til de punkter, som har  

 været fremme ved sagens start ved hver instans.
Den samlede vurdering  

 har betydning for, i hvilken udstrækning, der skal foretages en  

 efterregulering af allerede udbetalte godtgørelser for udgifter ved  

 sagens førelse ved forudgående instanser.
Såvel de administrative klageinstansers udtalelse om  

 medholdsgraden som told- og skatteforvaltningens medholdsvurdering, herunder  

 den samlede medholdsvurdering, må foretages på baggrund af en  

 skønsmæssig vurdering af betydningen af såvel  

 målelige som ikke-målelige forhold i sagen.
Antallet af  

 klagepunkter er ikke i sig selv afgørende.
Der kan ikke i alle tilfælde tages udgangspunkt i  

 selve den konkrete sags beløbsmæssige betydning for den skatte-  

 eller afgiftspligtige.
Hvis sagen således er af principiel betydning -  

 ikke alene for behandlingen af tilsvarende spørgsmål for andre  

 år for den pågældende skatte- eller afgiftspligtige, men  

 også generelt for retstilstanden på området - må  

 dette moment tillægges vægt.
I vurderingen kan bl.a. indgå sagsgenstandens beløbsmæssige værdi på hvilket niveau i det administrative klagesystem eller ved  

 domstolene sagen er afgjort sagens eventuelle vidererækkende betydning for den skatte-  

 eller afgiftspligtige eller for retstilstanden på området i  

 øvrigt udgifterne til den sagkyndiges behandling af sagen på det  

 pågældende punkt (punktets tyngde).
 Til illustration af medholdsvurderingen kan  

 følgende eksempel gives:
 Den kommunale skattemyndighed har nægtet at godkende  

 den skattepligtiges selvangivne fradrag på tre punkter.
 De tre punkter påklages til skatteankenævnet,  

 der giver den skattepligtige medhold i klagepunkt 1, mens nævnet  

 stadfæster den kommunale skattemyndigheds afgørelse  

 vedrørende klagepunkt 2 og 3.
Skatteankenævnet vurderer, at den skattepligtige  

 ikke har vundet i overvejende grad, hvilket told- og skatteregionen er enig  

 i.
Der udbetales således kun en godtgørelse på 50 pct. for  

 udgifterne til sagens behandling ved denne instans.
Punkterne 2 og 3 påklages til Landsskatteretten, som  

 stadfæster skatteankenævnets afgørelse.
Ved denne instans  

 udbetales også kun en godtgørelse på 50 pct.
Den skattepligtige indbringer herefter  

 spørgsmålene for landsretten, som giver den skattepligtige  

 medhold i spørgsmål 2, men ikke i spørgsmål 3.  

 Told- og skatteregionen vurderer, at spørgsmål 2 vejer så  

 tungt for sagen ved denne instans, at den skattepligtige må anses for  

 at have fået overvejende medhold.
Udgifterne til sagkyndig bistand mv.  

 ved denne instans dækkes således med 100 pct.
Endvidere foretager told- og skatteregionen en samlet  

 vurdering af sagen og finder, at den skattepligtige må anses for at  

 have fået overvejende medhold i sagen.
Der foretages således en  

 efterregulering af de udbetalte godtgørelser for sagens behandling ved  

 Landsskatteretten og skatteankenævnet.
For sagens behandling ved disse  

 instanser udbetales en godtgørelse som med tillæg af den  

 tidligere udbetalte godtgørelse udgør 100 pct.
 Konsekvenserne af denne samlede medholdsvurdering er, at  

 den skattepligtige får dækket samtlige sine udgifter til  

 sagkyndig bistand mv. i sagen med 100 pct.
Efterreguleringen sker uden beregning af renter.
Det  

 skyldes hensynet til ordningens enkelhed.
4. Nærmere om prøvelsen af  

 honorarspørgsmålet Såvel den sagkyndige som den skatte- eller  

 afgiftspligtige afgiver på ansøgningen om  

 omkostningsgodtgørelse til told- og skatteregionen oplysninger om  

 honoraret til den sagkyndige under strafansvar efter de foreslåede  

 bestemmelser i skattestyrelseslovens §§ 33 I- 33 J.
Bestemmelserne er  

 kun ændret redaktionelt i forhold til gældende regler.
 Udgangspunktet er således, at oplysningerne om  

 udgifterne til behandlingen af sagen, herunder honoraret til den  

 sagkyndige, er korrekte og rimelige, og at dette udgangspunkt må  

 kunne lægges til grund for told- og skatteregionens behandling af  

 ansøgningen.
Hvis told- og skatteregionen imidlertid bliver i tvivl om  

 f.eks. størrelsen af honoraret til den sagkyndige på grund af  

 det anvendte antal timer i sagen, udbetaler told- og skatteregionen  

 beløbet, men tager forbehold for eventuel tilbagebetaling fra den  

 skatte- eller afgiftspligtige.
Told- og skatteregionen vil hermed have tid  

 til at behandle honorarspørgsmålet nærmere, uden at dette  

 belaster den skatte- eller afgiftspligtige økonomisk.
 Til brug for behandlingen af spørgsmålet om  

 størrelsen af udgifterne til sagens behandling kan told- og  

 skatteregionen indhente en supplerende udtalelse fra den administrative  

 klageinstans, hvor sagen har været behandlet.
For så vidt angår spørgsmålet om  

 rimeligheden af størrelsen af honoraret til den sagkyndige  

 indgår der i denne vurdering flere momenter.
Det drejer sig om sagens karakter, genstand og kompleksitet, størrelsen af honorartimesatsen sammenholdt med en  

 gennemsnitlig timesats inden for den pågældende branche, antallet af timer, der er anvendt, sagens resultat og sagens eventuelle vidererækkende betydning for andre skatte-  

 eller afgiftspligtige eller for samme skatte- eller afgiftspligtige for samme  

 eller andre år.
 Told- og skatteregionen kan til brug for sin vurdering af  

 rimeligheden af honorarets størrelse forelægge  

 spørgsmålet for den sagkyndiges brancheorganisations  

 klagenævn.
Såvel Advokatrådet som Foreningen af  

 Statsautoriserede Revisorer og Foreningen Registrerede Revisorer vil behandle  

 forespørgsler fra told- og skattemyndighederne om rimeligheden af  

 størrelsen af deres medlemmers honorarer.
Det sker i henholdsvis  

 Advokatnævnet/ kredsbestyrelserne og i revisororganisationernes  

 responsumudvalg.
Sagsbehandlingstiden kan variere meget alt efter, hvor godt  

 sagerne er oplyst.
Den gennemsnitlige sagsbehandlingstid ved kredsbestyrelsen  

 og Advokatnævnet, hvortil der er adgang til at få prøvet  

 kredsbestyrelsens afgørelse, er godt et år.
Hvis et sådant nævn mener, at honoraret har  

 været for stort, eller told- og skatteregionen af andre grunde mener,  

 at honoraret har været for stort, kræves det for meget udbetalte  

 godtgørelsesbeløb tilbagebetalt fra den skatte- eller  

 afgiftspligtige uden renter.
Tilsvarende gælder, hvis told- og  

 skatteregionen ikke kan anerkende størrelsen af andre udgifter til  

 sagens behandling, f.eks. rejseomkostninger eller udgifter til indhentelse af  

 en sagkyndig erklæring.
Den skatte- eller afgiftspligtige kan påklage told-  

 og skatteregionens afgørelse om tilbagebetaling af det udbetalte  

 godtgørelsesbeløb til Told- og Skattestyrelsen og eventuelt  

 indbringe spørgsmålet for domstolene.
Samtidig har den skatte-  

 eller afgiftspligtige ret til at få henstand med tilbagebetalingen af  

 beløbet.
 Hvis den skatte- eller afgiftspligtige betaler det  

 omtvistede beløb, og Told- og Skattestyrelsen eller domstolene senere  

 giver den skatte- eller afgiftspligtige medhold, tilbagebetales  

 differencebeløbet med renter beregnet efter kildeskattelovens  

 § 62, stk. 3.
5. Provenumæssige bemærkninger Forslaget om at forhøje  

 omkostningsgodtgørelsessatsen til 100 pct. mod gældende reglers  

 50 pct. i skattesager m.v., hvor den skatte- eller afgiftspligtige får  

 fuldt medhold eller medhold i overvejende grad, skønnes på sigt  

   baseret på uændret omfang af sager, hvor der anvendes sagkyndig  

 bistand - at indebære årlige merudgifter i  

 størrelsesordenen 15 mill. kr. for det offentlige.
I det omfang  

 lovforslagets forbedring af godtgørelsesordningen i sig selv  

 fører til flere sager, hvor der anvendes sagkyndig bistand end under  

 gældende regler, vil merudgifterne dog blive større.
Lovforslaget har virkning for sager, hvor  

 godtgørelsesspørgsmålet i sagen ikke må anses for  

 endeligt afgjort efter de tidligere gældende regler inden den 17.  

 januar 2002. Følgelig omfatter den foreslåede forhøjelse  

 af satsen også udgifter til sagkyndig bistand afholdt i forbindelse med  

 sagens behandling ved lavere instanser i 2001 og tidligere år.
Som  

 følge heraf skønnes lovforslaget i de første år at  

 indebære en samlet årlig merudgift i størrelsesordenen 20  

 mill. kr.
Merudgiften vedrører alene staten.
 Finansårsvirkningen i 2002 skønnes til en  

 merudgift på 20 mill.kr.
6. Administrative konsekvenser for det offentlige Det årlige sagsomfang vurderes at blive ca. 4000  

 sager.
I Landsskatteretten vurderes lovforslaget på denne  

 baggrund at medføre årlige merudgifter svarende til 3  

 årsværk.
Det forudsætter, at medholdsvurderingerne kan  

 foretages rent administrativt, dvs. uden medvirken af retsmedlemmer.
 I Told*Skat betyder forslaget et årligt merforbrug  

 af årsværk på ca. 15.
 Forslaget medfører desuden engangsudgifter i  

 Told*Skat på ca. 80.000 kr. til information.
 Forslaget forventes kun at ville medføre et  

 ubetydeligt merarbejde i kommunerne.
7. Erhvervsøkonomiske og erhvervsadministrative konsekvenser Lovforslaget skønnes ikke at have  

 nævneværdige negative erhvervsøkonomiske konsekvenser.  

 Derimod medfører lovforslaget, at det bliver mindre  

 omkostningskrævende for erhvervslivet at føre skatte- og  

 afgiftssager.
 Lovforslaget skønnes ikke at have administrative  

 konsekvenser for erhvervslivet.
8. Miljømæssige konsekvenser Lovforslaget har ingen miljømæssige  

 konsekvenser.
9. Administrative konsekvenser for borgerne Lovforslaget har ingen administrative konsekvenser for  

 borgerne.
10. Forholdet til EU-retten Lovforslaget indeholder ikke EU-retlige aspekter.
11. Høring Samtidig med fremsættelsen af nærværende  

 lovforslag er lovforslaget sendt til høring i:
 Advokatrådet, Amtsrådsforeningen i Danmark,  

 Arbejderbevægelsens Erhvervsråd,  

 Børsmæglerforeningen, Danmarks Aktive Handelsrejsende, Danmarks  

 Rederiforening, Danmarks Skibskreditfond, Dansk Ejendomsmæglerforening,  

 Dansk Familielandbrug, Dansk Handel & Service, Dansk Industri, Danske  

 Entreprenører, De Danske Landboforeninger, Den Danske  

 Skatteborgerforening, Det Danske Handelskammer, Erhvervenes  

 Skattesekretariat, Finansrådet, Foreningen Registrerede Revisorer,  

 Foreningen af Statsautoriserede Revisorer, Forsikring og Pension,  

 Forvaltningshøjskolen, Frederiksberg Kommune, Grundejernes  

 Landsorganisation, Håndværksrådet,  

 Investerings-ForeningsRådet, Kommunernes Landsforening,  

 Københavns Fondsbørs, Københavns Kommune, Landbrugets  

 Rådgivningscenter, Landsorganisationen i Danmark, Parcelhusejernes  

 Landsorganisation, Realkreditrådet, Skattechefforeningen,  

 Skatterevisorforeningen, Vurderingsrådsforeningen samt relevante  

 ministerier.
 Endvidere er lovforslaget sendt til høring hos De  

 Danske Bilimportører, Dansk Landbrugs Realkreditfond, Dansk Metal,  

 Forbrugerrådet, Erhvervenes Transportudvalg, Den Danske Dommerforening,  

 Præsidenten for Vestre Landsret, Præsidenten for Østre  

 Landsret og Præsidenten for Højesteret.
 Høringssvarene og kommentarerne hertil vil  

 blive fremlagt under behandlingen af lovforslaget.
 Det bemærkes, at et udkast til lovforslaget har  

 været forelagt Erhvervs- og Selskabsstyrelsen, som har vurderet, at  

 forslaget ikke indeholder administrative konsekvenser og derfor ikke  

 forelægges Testpanelet.
Sammenfatning af økonomiske og administrative  

 konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Merudgift for staten på ca. 20 mill. kr. årligt.  

 Finansårsvirkningerne i 2002 skønnes til en merudgift på  

 20 mill. kr.
Administrative konsekvenser for stat, kommuner og  

 amtskommuner Ingen Årlige merudgifter til 3 årsværk i  

 Landsskatteretten og ca. 15 årsværk i Told*Skat , ca. 80.000 kr.  

 til information samt et ubetydeligt merarbejde i kommunerne.
Økonomiske konsekvenser for erhvervslivet Mindre omkostningskrævende at føre skatte- og  

 afgiftssager Ingen nævneværdige Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Efter den gældende bestemmelse i  

 skattestyrelseslovens § 33 A, stk. 1, ydes der alene en  

 godtgørelse på 50 pct. af de godtgørelsesberettigede  

 udgifter i de sager, som den skatte- eller afgiftspligtige vinder.
 Det foreslås, at ordningen forbedres, således  

 at der ydes en godtgørelse på 100 pct., hvis den skatte- eller  

 afgiftspligtige opnår fuldt medhold eller medhold i overvejende  

 grad.
 Baggrunden herfor er, at det forekommer urimeligt, at selv  

 om en skatte- eller afgiftspligtig vinder sin sag, kan vedkommende stå  

 tilbage med et økonomisk tab, fordi godtgørelsen efter de  

 gældende regler kun dækker halvdelen af udgifterne til sagkyndig  

 bistand mv.
 Med forslaget vil disse urimeligheder blive fjernet.
 Taber den skatte- eller afgiftspligtige sin sag,  

 godtgøres dennes udgifter til sagkyndig bistand mv. fortsat med 50  

 pct.
Vurderingen af, hvorvidt sagen er vundet fuldt ud eller i  

 overvejende grad eller tabt af den skatte- eller afgiftspligtige   dvs. den  

 skatte- eller afgiftspligtige ikke har fået medhold eller i hvert fald  

 ikke fået medhold i overvejende grad - foretages instans for instans.  

 Opnår den skatte- eller afgiftspligtige fuldt eller overvejende
medhold ved en instans, bliver udgifterne til sagkyndig bistand mv.  

 dækket med 100 pct. ved den pågældende instans.
Om der skal  

 ske genoptagelse af ansøgningerne om omkostningsgodtgørelse for  

 tidligere instanser med henblik på efterregulering af tidligere  

 udbetalte godtgørelser, må derimod bero på en vurdering af  

 sagen ved de tidligere instanser i lyset af det eller de vundne punkter.
Det kan således forekomme, at selv om den skatte-  

 eller afgiftspligtige får fuldt medhold ved en instans med den  

 følge, at udgifterne til sagen ved denne instans dækkes med 100  

 pct., vil dette forhold ikke være tilstrækkeligt til at foretage  

 en efterregulering af udbetalte omkostningsgodtgørelser for tidligere  

 instanser, hvis det eller de vundne klagepunkter ikke indgår i den  

 samlede sag ved den pågældende instans med en tilstrækkelig  

 tyngde.
Kun hvis det eller de vundne klagepunkter indgår med en  

 tilstrækkelig tyngde, således at den skatte- eller  

 afgiftspligtige ud fra en samlet vurdering af sagen ved den  

 pågældende instans må anses for at have vundet den i  

 overvejende grad, vil der skulle foretages en efterregulering af tidligere  

 udbetalte godtgørelser, således at dækningsgraden samlet  

 set bliver 100 pct.
Det er alle udgifterne i sagen, som i givet fald bliver  

 dækket med 100 pct.
De godtgørelsesberettigede udgifter  

 fremgår af skattestyrelseslovens § 33 C.
For så vidt  

 angår udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene, jf. § 33 C, stk. 1, nr. 6, vil  

 udgifterne ved indhentelse af en sådan udtalelse også kunne  

 dækkes med 100 pct. i det tilfælde, hvor den skatte- eller  

 afgiftspligtige kun har fået overvejende medhold, men på baggrund  

 af den sagkyndiges udtalelse vælger ikke at få de punkter, hvor  

 der ikke er givet medhold, prøvet ved en overordnet instans.
Har den skatte- eller afgiftspligtige udgifter til  

 sagkyndig bistand mv. i forbindelse med en anmodning til  

 skatteankenævnet eller Landsskatteretten om genoptagelse af vedkommende  

 myndigheds egen tidligere afgørelse, jf. skattestyrelseslovens  

 § 33 D, stk. 1, nr. 3, vil udbetalingen af en godtgørelse  

 på 100 pct. ikke være betinget af, at en imødekommelse af  

 genoptagelsessagen også fører til et ligningsmæssigt  

 gunstigt resultat for den skatte- eller afgiftspligtige.
Genoptagelsessagen  

 og ansættelsessagen må således i  

 godtgørelsesmæssig henseende anses for at være to  

 selvstændige sager.
 Efter de gældende regler kan  

 omkostningsgodtgørelse alene ydes, såfremt den skatte- eller  

 afgiftspligtige kan godtgøre, at denne har betalt de  

 godtgørelsesberettigede udgifter til sagkyndig bistand mv.
Efter forslaget er det ikke længere en betingelse,  

 at udgifterne faktisk er betalt.
Efter forslaget er det tilstrækkeligt,  

 at det kan dokumenteres, at udgifterne skal betales ifølge regning.  

 Baggrunden for denne ændring af godtgørelsesordningen er, at det  

 ikke forekommer rimeligt at påføre den skatte- eller  

 afgiftspligtige udgifter til og eventuelt besvær med finansiering af  

 udgifterne til den sagkyndige bistand mv., når disse udgifter - som  

 udgangspunkt - alligevel vil blive godtgjort - i hvert fald med 50 pct.
Til nr. 2 Efter de gældende regler i skattestyrelseslovens  

 § 33 A, stk. 2, ydes der en godtgørelse på 85 pct. af  

 de godtgørelsesberettigede udgifter, hvis udgifterne er betalt i  

 anledning af, at skattemyndighederne viderefører en sag - typisk fordi  

 den er principiel.
Godtgørelsen ydes kun til dækning af de  

 godtgørelsesberettigede udgifter, som afholdes til sagens behandling  

 ved den instans, hvortil skattemyndighederne har indbragt sagen.  

 Godtgørelsen på de 85 pct. ydes uanset udfaldet af sagen ved den  

 pågældende instans.
Det foreslås, at godtgørelsen på 85  

 pct. hæves til 100 pct.
Dette kan få betydning, hvis den skatte-  

 eller afgiftspligtige taber sagen ved den pågældende instans.
Det  

 er i den forbindelse ikke fundet rimeligt, at den skatte- eller  

 afgiftspligtige ikke fuldt ud får dækket sine udgifter til  

 behandlingen af sagen ved den pågældende instans, når sagen  

 udelukkende videreføres i skattemyndighedernes interesse.
Ligesom det foreslås for den almindelige  

 godtgørelse efter § 33 A, stk. 1, foreslås det for den  

 særlige godtgørelse, at det ikke længere er et krav, at  

 udgifterne til sagkyndig bistand mv. er betalt ved ansøgning om  

 godtgørelse.
Efter forslaget er det således  

 tilstrækkeligt, at udgifterne skal betales ifølge regning.
Der  

 henvises om baggrunden herfor til bemærkningerne under nr. 1.
Til nr. 3 Det foreslås, at den sagkyndige senest 14 dage efter  

 sin første henvendelse til den instans, der behandler den  

 godtgørelsesberettigede sag, skal fremsende et specificeret  

 overslag over de udgifter til behandlingen af det eller de  

 spørgsmål i sagen ved instansen, som den skatte- eller  

 afgiftspligtige kan forvente at skulle betale den sagkyndige.
Såfremt overslaget ikke fremsendes senest 14  

 dage efter den sagkyndiges første henvendelse, vil der ikke kunne ydes  

 en godtgørelse med 100 pct. ved den pågældende instans,  

 selv om den skatte- eller afgiftspligtige får fuldt eller overvejende  

 medhold ved denne instans.
Godtgørelsen kan i så fald kun ydes  

 med 50 pct. ved denne myndighed.
 Derimod er der ikke noget i vejen for, at den skatte-  

 eller afgiftspligtige i godtgørelsesmæssig henseende stilles,  

 som om denne havde fået fuldt eller overvejende medhold ved tidligere  

 instanser, forudsat at den sagkyndige ved disse instanser har fremsendt sine  

 overslag på behørig vis.
Efter forslaget er der dog mulighed for, at told- og  

 skatteregionen kan se bort fra en overskridelse af 14-dagesfristen,  

 såfremt ganske særlige omstændigheder taler herfor.
Det kan  

 f.eks. være i situationer, hvor det må anses for særligt  

 undskyldeligt, at overslaget ikke er blevet fremsendt inden fristens  

 udløb.
Det vil f.eks. være tilfældet, hvis den sagkyndige  

 inden udløbet af fristen er blevet alvorlig syg og således  

 har været ude af stand til at udarbejde overslaget.
 Et afslag på dispensation fra told- og  

 skatteregionen kan påklages til Told- og Skattestyrelsen.
Efter den gældende godtgørelsesordning er  

 kredsen af sagkyndige, som kan bistå den skatte- eller afgiftspligtige,  

 bred.
Med det foreliggende lovforslag sker der ingen ændringer i  

 kredsen af sagkyndige.
 Formålet med det foreslåede overslag over den  

 sagkyndiges udgifter til sagen er navnlig at give myndighederne mulighed for  

 at vurdere rimeligheden af den sagkyndiges honorar og hindre eventuelt  

 misbrug som følge af, at der senere eventuelt kan blive tale om at yde  

 den skatte- eller afgiftspligtige fuld dækning for dennes udgifter til  

 sagkyndig bistand mv.
Overslaget vil kunne indgå i told- og  

 skatteforvaltningens vurdering af, om den sagkyndiges honorar er rimeligt.  

 Overslaget kan dog selvsagt kun være vejledende for denne myndigheds  

 vurdering.
Således kan der i sagen opstå uforudsete forhold, som  

 kræver en dyberegående, udgiftskrævende behandling, som  

 også berettiger til godtgørelse.
 Når der stilles krav om, at den sagkyndige  

 specificerer sit overslag i relation til det eller de spørgsmål,  

 som sagen vedrører, skyldes det også, at myndighederne gennem  

 udgiftsskønnet på de enkelte punkter kan danne sig et indtryk af  

 sagens tyngde, hvilket igen kan få betydning for myndighedernes  

 medholdsvurdering, jf. de almindelige bemærkninger afsnit 3.
 Da sagens udfald er en selvstændig parameter for  

 advokaters honorarfastsættelse, kan det eventuelt blive  

 nødvendigt for denne kreds af sagkyndige at udarbejde overslaget,  

 således at der tages højde for de mulige udfald ved  

 instansen.
 Den sagkyndiges første henvendelse til  

 klageinstansen vil typisk være skriftlig i form af en skriftlig klage.  

 Imidlertid kan man også forestille sig, at henvendelsen sker mundtligt.  

 I så fald må den sagkyndige for at kunne dokumentere, at  

 overslaget er afgivet senest 14 dage efter den første henvendelse til  

 myndigheden, gøre en notits om den mundtlige henvendelse til instansen  

 om sagen.
 Skifter den skatte- eller afgiftspligtige sagkyndig under  

 sagens behandling ved en instans, skal den nye sagkyndige indsende et  

 overslag over de forventede udgifter, medmindre vedkommende mener, at  

 udgifterne ikke vil overstige de udgifter, som den nu udtrådte  

 sagkyndige har skønnet, at der vil være til sagens  

 behandling.
I domstolssager kan den sagkyndiges overslag typisk
medfølge det første processkrift, som den sagkyndige  

 udarbejder.
Indtræder den sagkyndige først efter  

 skriftsvekslingens afslutning, kan overslaget medfølge orienteringen  

 til domstolene om den sagkyndiges indtræden i sagen.
 En kopi af overslaget skal ifølge bestemmelser, som  

 påtænkes fastsat af skatteministeren om, hvilke oplysninger der  

 skal følge ansøgningen om omkostningsgodtgørelse,  

indsendes til told- og skatteregionen sammen med ansøgningen om  

 omkostningsgodtgørelse, jf. den foreslåede  

 bemyndigelsesbestemmelse i skattestyrelseslovens § 33 G.
Til nr. 4 Ændringen er alene en konsekvens af, at det efter  

 forslaget ikke længere er en forudsætning for at opnå  

 godtgørelse, at udgifterne har været betalt.
Der henvises herom  

 nærmere til bemærkningerne under nr. 1.
Til nr. 5 Efter forslaget til den ny bestemmelse i § 33  

 E skal den administrative instans, som afgør det materielle  

 spørgsmål i en skatte- eller afgiftssag omfattet af  

 skattestyrelseslovens 33 D, samtidig med afgørelsen afgive en  

 udtalelse til den skatte- eller afgiftspligtige om, hvorvidt denne må  

 anses for at have tabt sagen helt, fået medhold i ikke overvejende  

 grad, fået medhold i overvejende grad eller fået fuldt medhold.  

 Udtalelsen skal være begrundet.
Stadfæstes afgørelsen fra  

 en tidligere instans, eller vindes sagen på alle punkter af den skatte-  

 eller afgiftspligtige, kan begrundelsen være summarisk.
 En kopi af denne udtalelse skal ifølge  

 bestemmelser, som påtænkes fastsat af skatteministeren om, hvilke  

 oplysninger der skal følge ansøgningen om  

 omkostningsgodtgørelse, indsendes til told- og skatteregionen sammen  

 med ansøgningen om omkostningsgodtgørelse, jf. den  

 foreslåede bemyndigelsesbestemmelse i skattestyrelseslovens § 33  

 G.
Told- og skatteregionen lader udtalelsen indgå i sin  

 vurdering af graden af medhold i sagen.
Udtalelsen er ikke bindende for told-  

 og skatteregionens afgørelse, men kun vejledende, om end den må  

 tillægges meget betydelig vægt.
Det kan således  

 tænkes, at told- og skatteregionen ikke følger vurderingen i  

 udtalelsen, hvis den ikke deler klageinstansens vurdering af  

 medholdsgraden.
Udtalelsen har ikke alene betydning for vurderingen af  

 medholdsgraden ved den instans, som afgiver udtalelsen.
Udtalelsen har  

 også betydning i de tilfælde, hvor told- og skatteregionen skal  

 foretage en samlet medholdsvurdering.
Told- og skatteregionens vurdering af  

 medholdsspørgsmålet meddeles samtidig med afgørelsen om  

 godtgørelsens størrelse.
Told- og skatteregionens  

 afgørelse kan påklages til Told- og Skattestyrelsen.
 Baggrunden for forslaget er, at de administrative  

 instanser, som har behandlet det materielle skatte- eller  

 afgiftsspørgsmål i sagen, må antages at kunne yde et meget  

 væsentligt bidrag til afklaringen af  

 medholdsspørgsmålet.
Hvis ikke de administrative instanser havde pligt  

 til at afgive den omhandlede udtalelse, måtte det antages, at told- og  

 skatteregionerne ville blive påført et meget betydeligt arbejde  

 med at vurdere betydningen af sagens udfald ved de enkelte instanser for at  

 kunne danne sig et samlet billede af medholdsgraden.
Endvidere måtte  

 det antages, at told- og skatteregionerne i en vis udstrækning  

 alligevel ville indhente udtalelser fra de administrative instanser for at  

 få disse myndigheders syn på  

 medholdsspørgsmålet.
Af hensyn til told- og skatteforvaltningens behandling af  

 medholdsspørgsmålet er det også foreslået, at  

 udtalelsen begrundes.
Det kan imidlertid ikke udelukkes, at der i visse  

 situationer kan være behov for at indhente yderligere oplysninger fra  

 de pågældende myndigheder til brug for behandlingen af  

 medholdsspørgsmålet.
I sådanne situationer kan det komme  

 på tale at foretage en forskudsvis udbetaling af det ansøgte  

 godtgørelsesbeløb på 50 pct., jf. nærmere herom  

 bemærkningerne straks nedenfor.
 Efter forslaget til den nye bestemmelse i § 33  

 F kan told- og skatteregionen efter stk. 1 udbetale det  

 ansøgte godtgørelsesbeløb med 50 pct. forskudsvis,  

 såfremt told- og skatteregionen finder, at ansøgningen kan give  

 anledning til nærmere at undersøge spørgsmålet om  

 medholdsgraden.
Dette kan således ske, såfremt  

 medholdsvurderingen forekommer vanskelig at foretage, og vurderingen  

 således f.eks. kræver yderligere udtalelser fra de administrative  

 klageinstanser.
Det kan også ske i det tilfælde, hvor både  

 medholdsvurderingen og honorarets størrelse kræver yderligere  

 undersøgelser, eller der i øvrigt er forhold i  

 ansøgningen, som kræves nærmere belyst.
 Samtidig med den forskudsvise udbetaling meddeler told- og  

 skatteregionen ansøgeren, hvorpå sagen beror.
 Indhentes supplerende udtalelser fra de administrative  

 klageinstanser, gives der forinden en afgørelse træffes, den  

 skatte- eller afgiftspligtige adgang til at kommentere de supplerende  

 udtalelser i overensstemmelse med de almindelige partshøringsregler i  

 forvaltningsloven.
Baggrunden for forslaget på dette punkt er, at  

 behovet for en nærmere behandling af  

 godtgørelsesspørgsmålet ikke bør komme den  

 godtgørelsesberettigede økonomisk til skade.
Derfor er der  

 efter den foreslåede bestemmelses stk. 2 bestemt, at  

 såfremt det viser sig, at godtgørelsesbeløbet er  

 større end det beløb, der er udbetalt forskudsvis, skal  

 myndighederne udbetale restbeløbet med en rente beregnet i henhold til  

 rentesatsen i kildeskattelovens § 62, stk. 3. Denne rentesats ydes  

 i tilfælde, hvor en skattepligtig skal have udbetalt overskydende skat  

 efter 1. oktober i året efter indkomståret.
Renten, der er  

 variabel, er den 1. januar 2002 fastsat til 0,6 pct. pr. måned.
 Denne rente, som ikke er skattepligtig for modtageren, jf.  

 bemærkningerne til § 2 nedenfor, beregnes pr. påbegyndt  

 måned fra ansøgningstidspunktet til udbetalingstidspunktet.
Det kan også forekomme, at en ansøgning om  

 omkostningsgodtgørelse alene giver told- og skatteregionen anledning  

 til nærmere at undersøge størrelsen af udgifterne til  

 behandling af sagen, herunder den sagkyndiges honorar.
Det følger af  

 den foreslåede bestemmelses stk. 3, at der i den situation  

 skal ske udbetaling af den ansøgte godtgørelse til den skatte-  

 eller afgiftspligtige med forbehold for eventuel tilbagebetaling.
 Baggrunden for forslaget er, at det som udgangspunkt ikke  

 bør komme den skatte- eller afgiftspligtige økonomisk til  

 skade, at myndighederne stiller spørgsmål ved rimeligheden af  

 størrelsen af sagsudgifterne, herunder den sagkyndiges honorar, hvis  

 afklaring kan trække ud.
 I forbindelse med forbeholdet skal told- og skatteregionen  

 samtidig oplyse ansøgeren, hvorpå sagen beror.
 Indhentes udtalelser fra den sagkyndiges  

 brancheorganisations klagenævn, kan der i overensstemmelse med de  

 almindelige partshøringsregler i forvaltningsloven ikke træffes  

 afgørelse om godtgørelsesspørgsmålet, uden at der  

 forinden har været givet den sagkyndige/ den skatte- eller  

 afgiftspligtige adgang til at kommentere dette nævns udtalelse.
 Såfremt der er tvivl om størrelsen af et  

 advokathonorar, kan told- og skatteregionen forelægge  

 honorarspørgsmålet for kredsbestyrelsen i den advokatkreds, hvor  

 den pågældende advokat eller advokatselskabet har sit kontor, jf.  

 retsplejelovens § 146. Da kredsbestyrelsens afgørelse  

 ifølge retsplejelovens § 147 kan indbringes for  

 Advokatnævnet inden 4 uger efter, at kredsbestyrelsens afgørelse  

 er meddelt parterne, bør told- og skatteregionen vente med at  

 træffe endelig afgørelse om  

 godtgørelsesspørgsmålet, til en eventuel klagebehandling  

 ved Advokatnævnet er afsluttet.
I stk. 4 foreslås det, at såfremt  

 godtgørelsesbeløbet findes at være mindre end det  

 beløb, som er udbetalt med forbehold, skal den  

 godtgørelsesberettigede tilbagebetale det for meget udbetalte  

 godtgørelsesbeløb.
Den skatte- eller afgiftspligtige har  

 ret til at få henstand med tilbagebetalingen af dette  

 beløb, såfremt afgørelsen om godtgørelsens  

 størrelse påklages til Told- og Skattestyrelsen eller indbringes  

 for domstolene.
Der beregnes ikke renter af det beløb, som der er  

 givet henstand med.
En sådan mulighed for henstand findes tilsvarende  

 ved påklage af en skatteansættelse eller ved  

 domstolsprøvelse af en sådan.
Det er fundet rimeligt, at den  

 skatte- eller afgiftspligtige ikke belastes økonomisk i en sådan  

 situation.
 Hvis den skatte- eller afgiftspligtige ikke vil  

 udnytte sin ret til at få henstand, men i stedet betaler det  

 omtvistede beløb, og det senere viser sig, at godtgørelsen har  

 været større end det beløb, som myndighederne har  

 fastsat, tilbagebetales dette beløb efter stk. 5
til den skatte- eller afgiftspligtige med en rente beregnet efter  

 kildeskattelovens § 62, stk. 3. Renten, som ikke er skattepligtig  

 for modtageren, jf. bemærkningerne til § 2 nedenfor, beregnes pr.  

 påbegyndt måned fra dagen for indbetaling af det opkrævede  

 godtgørelsesbeløb til tilbagebetalingstidspunktet.
Den gældende bestemmelse i § 33 E indeholder en  

 bemyndigelse til skatteministeren til at fastsætte nærmere  

 bestemmelser om kravene til dokumentation for betalingen af de  

 godtgørelsesberettigede udgifter m.v.
Efter den foreslåede  

 bestemmelse i § 33 G er bestemmelsen i § 33 E ændret  

 således, at skatteministeren bemyndiges til at fastsætte  

 nærmere bestemmelser om, hvilke oplysninger der skal følge en  

 ansøgning om omkostningsgodtgørelse. Ændringen er en  

 konsekvens af forslaget om, at det ikke længere er en  

 forudsætning for at opnå godtgørelse, at de  

 godtgørelsesberettigede udgifter er betalt.
Der henvises herom  

 nærmere til bemærkninger til nr. 1.
De foreslåede bestemmelser i §§ 33 H - 33  

 J er kun ændret redaktionelt.
Skatteministeren skal efter den  

 foreslåede bestemmelse i § 33 H årligt afgive en  

 redegørelse til Folketinget om den udgiftsmæssige udvikling i  

 godtgørelsessagerne.
De foreslåede §§ 33 I - 33 J er  

 bestemmelser om straf for afgivelsen af urigtige eller vildledende  

 oplysninger mv. til brug for beregningen af  

 omkostningsgodtgørelse.
Til § 2 Det foreslås i nr. 1, at de renter, der  

 udbetales efter de foreslåede bestemmelser i skattestyrelseslovens  

 § 33 F, stk. 2 og 5, ikke medregnes ved indkomstopgørelsen.  

 Herved behandles disse renter skattemæssigt på samme måde  

 som selve godtgørelsesbeløbet, som ifølge den  

 gældende ligningslovs § 7 Q, stk. 1, nr. 1, heller  

 ikke beskattes hos modtageren.
Til § 3 Det foreslås, at loven træder i kraft dagen  

 efter bekendtgørelse i Lovtidende og har virkning for sager, hvor  

 godtgørelsesspørgsmålet i sagen ikke er endeligt afgjort  

 efter de tidligere gældende regler inden den 17. januar 2002.
 Den skatte- eller afgiftspligtige kan vælge at  

 ansøge om omkostningsgodtgørelse efter hver instansbehandling  

 eller vente med at ansøge, til sagen er endeligt afgjort.
Ved at knytte lovens virkninger til tidspunktet for  

 godtgørelsessagens afslutning opnås, at den nye,  

 foreslåede ordning kommer til at omfatte sager, i hvilke der allerede  

 tidligere er ydet godtgørelse med 50 pct. efter den gældende  

 ordning på baggrund af ansøgning efter en tidligere  

 instansbehandling.
Det forudsætter dog, at  

 godtgørelsesspørgsmålet i sagen ikke er endeligt afgjort  

 efter de tidligere gældende regler inden den 17. januar 2002.
 Foreligger der således for told- og  

 skatteforvaltningen ikke-færdigbehandlede sager om  

 omkostningsgodtgørelse den 17. januar 2002, vil disse sager blive  

 omfattet af lovforslagets bestemmelser om ydelse af 100 pct. i  

 godtgørelse ved fuldt eller overvejende medhold.
Lovforslaget omfatter omvendt ikke de sager, som er  

 endeligt afgjort såvel vedrørende det materielle skatte- eller  

 afgiftsspørgsmål som vedrørende spørgsmålet  

 om omkostningsgodtgørelse.
Der er således ikke mulighed for at  

 få genoptaget tidligere afsluttede godtgørelsessager.
 Lovforslagets bestemmelser om den sagkyndiges overslag,  

 jf. § 1, nr. 3, og om klageinstansens udtalelse over  

 medholdsspørgsmålet, jf. den foreslåede affattelse af  

 skattestyrelseslovens § 33 E i § 1, nr. 5, vil alene have virkning  

 for sager, som rejses ved den pågældende instans fra og med dagen  

 efter lovens bekendtgørelse i Lovtidende.
 Konsekvensen heraf er, at told- og skatteregionerne i  

 disse overgangssager må indhente udtalelser fra de administrative  

 myndigheder, i det omfang de finder behov herfor til brug for vurderingen af  

 spørgsmålet om medholdsgraden mv.
Bilag Lovforslaget sammenholdt med gældende lov Gældende formulering Lovforslaget Kapitel 3 A Omkostningsgodtgørelse § 1 I lov om skattemyndighedernes organisation og opgaver m.v.  

 (Skattestyrelsesloven), jf. lovbekendtgørelse nr. 859 af 13. september  

 2000, som ændret ved § 4 i lov nr. 483 af 7. juni 2001, foretages  

 følgende ændringer:
§ 33 A.
Der ydes en godtgørelse på 50 pct. af de  

 udgifter, som en person omfattet af § 33 B, har betalt til  

 sagkyndig bistand m.v., som nævnt i § 33 C i de sager, som er  

 nævnt i § 33 D.
 1. § 33 A, stk. 1, affattes således:
"§ 33 A.
Der ydes en godtgørelse på 50 pct.  

 af de udgifter, som en person omfattet af § 33 B, ifølge regning  

 skal betale eller har betalt til sagkyndig bistand m.v., som nævnt i  

 § 33 C i de sager, som er nævnt i § 33 D.
Dog ydes en  

 godtgørelse på 100 pct., såfremt den  

 pågældende person i sagen har fået fuldt medhold eller  

 medhold i overvejende grad.".
Stk. 2. Godtgørelsen er dog på 85 pct. af de  

 godtgørelsesberettigede udgifter, hvis udgifterne er betalt i  

 anledning af, at told- og skatteforvaltningen vil ændre en kommunal  

 ansættelse, jf. § 14, stk. 4, 2. pkt., eller den centrale  

 told- og skatteforvaltning af egen drift vil ændre en afgørelse  

 truffet af den regionale told- og skatteforvaltning, eller told- og  

 skatteforvaltningen forelægger en skatteankenævnskendelse eller  

 en ejendomsvurdering for Ligningsrådet til ændring, jf.  

 § 14, stk. 5, eller Skatteministeriet indbringer en  

 landsskatteretskendelse for landsretten, eller Skatteministeriet anker en  

 landsretsdom til Højesteret.
Godtgørelsen efter 1. pkt.  

 ydes kun til dækning af de godtgørelsesberettigede udgifter, som  

 afholdes til sagens behandling ved henholdsvis told- og skatteforvaltningen,  

 Ligningsrådet, landsretten eller Højesteret.
 2. § 33 A, stk. 2, 1. pkt., affattes  

 således:
 "Stk. 2. Godtgørelsen er på 100 pct. af de  

 godtgørelsesberettigede udgifter, hvis udgifterne ifølge  

 regning skal betales eller er betalt i anledning af, at told- og  

 skatteforvaltningen vil ændre en kommunal ansættelse, jf.  

 § 14, stk. 4, 2. pkt., eller den centrale told- og  

 skatteforvaltning af egen drift vil ændre en afgørelse truffet  

 af den regionale told- og skatteforvaltning, eller told- og  

 skatteforvaltningen forelægger en skatteankenævnskendelse eller  

 en ejendomsvurdering for Ligningsrådet til ændring, jf.  

 § 14, stk. 5, eller Skatteministeriet indbringer en  

 landsskatteretskendelse for landsretten, eller Skatteministeriet anker en  

 landsretsdom til Højesteret.".
Stk. 3. Landsskatteretten kan bestemme, at udgifter, der er  

 eller vil blive afholdt til syn og skøn i en landsskatteretssag, jf.  

 § 30, skal godtgøres fuldt ud.
Tilsvarende kan  

 Ligningsrådet bestemme, at udgifter, der er eller vil blive afholdt til  

 syn og skøn i en sag om bindende forhåndsbesked ved  

 Ligningsrådet, jf. § 20 B, stk. 5, skal godtgøres  

 fuldt ud.
Stk. 4. Krav på godtgørelse efter stk. 1-3  

 kan ikke sælges, pantsættes eller på anden måde  

 overdrages.
Kravet kan heller ikke gøres til genstand for  

 retsforfølgning eller modregning.
 3. I § 33 A, indsættes efter stk. 3  

 som nyt stykke:
 "Stk. 4. Den sagkyndige skal senest 14 dage efter sin  

 første henvendelse til den instans, der behandler den  

 godtgørelsesberettigede sag, fremsende et specificeret overslag over  

 de udgifter til behandlingen af det eller de spørgsmål i sagen  

 ved den pågældende instans, som den  

 godtgørelsesberettigede kan forvente at skulle betale den sagkyndige.  

 Fremsendelsen af overslaget er en forudsætning for, at der kan ydes en  

 godtgørelse på 100 pct. af sagens udgifter ved den  

 pågældende instans efter stk. 1 og 2. Der kan dog bortses  

 fra en overskridelse af fristen i 1. pkt, hvis ganske særlige  

 omstændigheder taler herfor.".
 Stk. 4 bliver herefter stk. 5.
§ 33 B.
Den godtgørelsesberettigede er, uanset om denne  

 er en fysisk eller en juridisk person, herunder et dødsbo:
 1)	Den, der ifølge lovgivningen er berettiget til at klage over  

 en afgørelse i en sag, som er nævnt i § 33 D, eller  

 som kan indbringe en sådan afgørelse for domstolene.
 2) 	Den, som i øvrigt må anerkendes som part i en sag, som  

 er nævnt i § 33 D.
 3) 	Den, som en myndighed inddrager i en sag omfattet af  

 § 33 D, fordi myndigheden skønner, at den  

 pågældende har en direkte retlig interesse i sagens udfald.
§ 33 C.
Godtgørelsesberettigede er følgende  

 udgifter, når de er betalt:
 1) 	Udgifter til sagkyndig bistand, medmindre den sagkyndige er ansat  

 hos den godtgørelsesberettigede.
 2) 	Retsafgifter, bortset fra gebyret til Landsskatteretten, jf.  

 § 25, stk. 4.
 3) 	Udgifter til syn og skøn.
 4) 	Udgifter til sagkyndige erklæringer og andet  

 bevismateriale.
 5) 	Pålagte sagsomkostninger.
 6) 	Udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene.
 Stk. 2. De godtgørelsesberettigede udgifter reduceres  

 med:
 1) 	Tilkendte sagsomkostninger.
 2) 	Offentlig retshjælp.
 3) 	Afgiftstilsvar, der kan fradrages som indgående moms efter  

 lov om merværdiafgift (momsloven).
 4. I § 33 C affattes stk. 1  

 således:
"§ 33 C.
Godtgørelsesberettigede er  

 følgende udgifter, når de ifølge regning skal betales  

 eller er betalt:
 1)	Udgifter til sagkyndig bistand, medmindre den sagkyndige er ansat  

 hos den godtgørelsesberettigede.
 2)	Retsafgifter, bortset fra gebyret til Landsskatteretten, jf.  

 § 25, stk. 4.
 3)	Udgifter til syn og skøn.
 4)	Udgifter til sagkyndige erklæringer og andet  

 bevismateriale.
 5)	Pålagte sagsomkostninger.
 6)	Udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene.".
§ 33 D.
Godtgørelse ydes 1) 	ved klage til skatteankenævnet eller til  

 Landsskatteretten 2) 	ved klage til en told- og skatteregion, Told- og Skattestyrelsen  

 eller Ligningsrådet over en afgørelse, som er truffet efter  

 bemyndigelse fra skatteministeren 3) 	i forbindelse med en anmodning til skatteankenævnet eller  

 Landsskatteretten om genoptagelse af vedkommende myndigheds egen tidligere  

 afgørelse 4) 	i en sag vedrørende skatter eller afgifter for EF-Domstolen,  

 hvor den godtgørelsesberettigede er part, og 5) 	i en klagesag, hvor den godtgørelsesberettigede er part, om  

 ophævelse af dobbeltbeskatning i forbindelse med regulering af  

 forbundne foretagenders overskud (EF-voldgiftskonventionen).
 Stk. 2. Bestemmelsen i stk. 1, nr. 2, gælder  

 dog ikke klager til Told- og Skattestyrelsen i sager vedrørende told  

 eller afgifter samt i sager om arbejdsgiverkontrol bortset fra  

 hæftelsessager.
 Stk. 3. Godtgørelse ydes endvidere ved  

 domstolsprøvelse af afgørelser i sager, som er  

 godtgørelsesberettigede efter stk. 1, nr. 1-3, og  

 stk. 2.
§ 33 E.
Skatteministeren kan fastsætte nærmere  

 bestemmelser om kravene til dokumentation for betalingen af de  

 godtgørelsesberettigede udgifter m.v.
 5. §§ 33 E- 33 H ophæves og i stedet  

 indsættes:
"§ 33 E.
I sager, der afgøres administrativt,  

 afgiver den instans, der træffer afgørelse i den  

 godtgørelsesberettigede sag, samtidig med afgørelsen i sagen en  

 begrundet udtalelse om, i hvilket omfang den godtgørelsesberettigede  

 har fået medhold i det eller de godtgørelsesberettigede  

 spørgsmål, som er forelagt den.
Denne udtalelse indgår i  

 vurderingen af størrelsen af den godtgørelse, den  

 godtgørelsesberettigede er berettiget til.
Udtalelsen er dog ikke  

 bindende for afgørelsen af spørgsmålet om  

 godtgørelsens størrelse.
§ 33 F.
Skatteministeren afgiver årligt en  

 redegørelse til Folketinget om den udgiftsmæssige udvikling m.v.  

 i de sager, hvortil der kan ydes omkostningsgodtgørelse.
§ 33 F.
Giver en ansøgning om  

 omkostningsgodtgørelse anledning til nærmere at  

 undersøge, i hvilket omfang den godtgørelsesberettigede har  

 fået medhold i sin sag, udbetales forskudsvis 50 pct. af det  

 ansøgte godtgørelsesbeløb.
Stk. 2. Er godtgørelsesbeløbet større end  

 det beløb, som efter stk. 1 er udbetalt forskudsvis, udbetales  

 restbeløbet med en rente.
Renten beregnes med rentesatsen i  

 kildeskattelovens § 62, stk. 3, pr. påbegyndt måned  

 regnet fra dagen for modtagelsen af ansøgningen om  

 omkostningsgodtgørelse.
 Stk. 3. Giver en ansøgning om  

 omkostningsgodtgørelse alene anledning til nærmere at  

 undersøge størrelsen af udgifterne til behandling af sagen,  

 herunder den sagkyndiges honorar, udbetales godtgørelsen ifølge  

 ansøgningen med forbehold for eventuel tilbagebetaling.
Stk. 4. Er godtgørelsesbeløbet mindre end det  

 beløb, som efter stk. 3 er udbetalt med forbehold, skal den  

 godtgørelsesberettigede tilbagebetale det for meget udbetalte  

 godtgørelsesbeløb.
Den godtgørelsesberettigede har ret  

 til henstand, såfremt afgørelsen om godtgørelsens  

 tilbagebetaling påklages eller indbringes for domstolene.
Stk. 5. Har den godtgørelsesberettigede tilbagebetalt  

 godtgørelsesbeløbet efter stk. 4, 1. pkt., og findes dette  

 beløb senere at være blevet tilbagebetalt med urette, udbetales  

 beløbet med en rente.
Renten beregnes med rentesatsen i  

 kildeskattelovens § 62, stk. 3, pr. påbegyndt måned  

 regnet fra dagen for indbetaling af det opkrævede  

 godtgørelsesbeløb.
§ 33 G.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsgodtgørelse.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
§ 33 G.
Skatteministeren kan fastsætte nærmere  

 bestemmelser om, hvilke oplysninger der skal følge en  

 ansøgning om omkostningsgodtgørelse.
§ 33 H.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter begæring kan forlænges, at betale en i  

 tilkendegivelsen angiven bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
Stk. 3. Betales bøden i rette tid, eller bliver  

 den efter vedtagelse inddrevet eller afsonet, bortfalder videre  

 forfølgning.
Skattekontrollovens § 23 A om opkrævning og  

 inddrivelse finder tilsvarende anvendelse.
§ 33 H.
Skatteministeren afgiver årligt en  

 redegørelse til Folketinget om den udgiftsmæssige udvikling m.v.  

 i de sager, hvortil der kan ydes omkostningsgodtgørelse.
§ 33 I.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsgodtgørelse.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
§ 33 J.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter anmodning kan forlænges, at betale en i  

 tilkendegivelsen angiven bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
Stk. 3. Betales bøden i rette tid, eller bliver  

 den efter vedtagelse inddrevet eller afsonet, bortfalder videre  

 forfølgning.
Skattekontrollovens § 23 A om opkrævning og  

 inddrivelse finder tilsvarende anvendelse.".
Lov om påligningen af indkomstskat til staten (ligningsloven), jf.  

 Lovbekendtgørelse nr. 887 af 8. oktober 2001 § 2 I lov om påligningen af indkomstskat til staten (ligningsloven), jf.  

 lovbekendtgørelse nr. 887 af 8. oktober 2001, foretages  

 følgende ændringer:
§ 7 Q.
Til den skattepligtige indkomst medregnes  

 ikke:
 1) 	Godtgørelse efter § 33 A i skattestyrelsesloven.
2) 	Beløb, som betales til en godtgørelsesberettiget  

 person efter skattestyrelseslovens kapitel 3 A til dækning af dennes  

 udgifter til sagkyndig bistand m.v.
Det gælder dog ikke, i det omfang  

 beløbet med tillæg af omkostningsgodtgørelsen og andre  

 godtgjorte udgifter overstiger personens samlede udgifter til sagkyndig  

 bistand m.v. i sagen, eller i det omfang beløbet ikke må anses  

 for ydet som følge af yderens retlige interesse i sagen.
Stk. 2. Beløb, som er nævnt i stk. 1, nr. 2,  

 kan ikke fradrages i den skattepligtige indkomst, medmindre yderen er en fond  

 eller forening m.v., der efter lovgivningens almindelige regler har fradrag  

 for udlodninger eller uddelinger.
Ydes beløbet som led i et  

 ansættelsesforhold eller som led i en aftale om personligt arbejde i  

 øvrigt til dækning af modtagerens udgifter til sagkyndig bistand  

 m.v., og fradrager arbejdsgiveren m.v. beløbet i sin skattepligtige  

 indkomst, medregnes beløbet til modtagerens skattepligtige  

 indkomst.
Stk. 3. Udgifter til bistand i skattesager kan ikke fradrages  

 ved indkomstopgørelsen.
I øvrigt kan udgifter, hvortil der kan  

 ydes godtgørelse efter kapitel 3 A i skattestyrelsesloven, ikke  

 fradrages ved opgørelsen af den skattepligtige indkomst.
 1. § 7 Q, stk. 1, nr. 1, affattes  

 således:
 "1)	Godtgørelse efter skattestyrelseslovens § 33 A  

 samt renter efter samme lovs § 33 F, stk. 2 og 5.".
§ 3 Stk. 1. Loven træder i kraft dagen efter  

 bekendtgørelsen i Lovtidende og har virkning for sager, hvor  

 godtgørelsesspørgsmålet i sagen ikke er endeligt afgjort  

 efter de tidligere gældende regler inden den 17. januar 2002.
 Stk. 2. Det i § 1, nr. 3, foreslåede nye  

 stk. 4 i skattestyrelseslovens § 33 A og den i § 1, nr. 5,  

 foreslåede affattelse af skattestyrelseslovens § 33 E har virkning  

 for sager, som rejses ved den pågældende myndighed fra og med  

 dagen efter lovens bekendtgørelse i Lovtidende.
