En borger havde rettet et meget stort antal personlige, telefoniske og  

 skriftlige henvendelser til en kommune vedrørende mange forskellige  

 forhold.
Disse henvendelser var ofte uforskammede eller af truende karakter.  

 Kommunen havde på denne baggrund igennem en længere periode og i  

 varierende omfang fastsat begrænsninger i den pågældendes  

 adgang til at rette telefonisk og personlig henvendelse til kommunen.
 Vedrørende en kommunes begrænsning af en borgers adgang  

 til at rette henvendelse til kommunen.
 Udtalt, at det efter Indenrigsministeriets opfattelse følger af  

 almindelige principper for den offentlige forvaltning, at alle borgere har  

 adgang til frit at rette henvendelse - personligt, skriftligt eller  

 telefonisk - til en kommune vedrørende kommunale anliggender.
 I tilfælde, hvor en borgers henvendelser til kommunen antager en  

 sådan karakter, at de udgør en væsentlig belastning for  

 den kommunale forvaltning, kan en kommune dog efter ministeriets opfattelse  

 ikke være afskåret fra at træffe fornødne  

 foranstaltninger med henblik på at begrænse borgerens adgang til  

 at rette henvendelse til kommunen.
De begrænsninger, der i denne forbindelse kan fastsættes,  

 må alene forfølge saglige formål og ikke have mere  

 indgribende karakter, end hvad der i det konkrete tilfælde må  

 anses for nødvendigt for at tilgodese væsentlige hensyn til  

 kommunens forvaltning.
Det forudsættes endvidere at tilfælde, der  

 er ens, behandles på samme måde.
For så vidt angår telefonisk henvendelse er det  

 ministeriets opfattelse, at en kommune som udgangspunkt ikke kan  

 begrænse en borgers adgang til at rette telefonisk henvendelse til  

 kommunen.
Derimod har borgeren ikke krav på at komme til at tale med en  

 bestemt person med det samme eller på et bestemt tidspunkt.
 I tilfælde, hvor en borgers telefoniske henvendelser antager en  

 sådan karakter eller et sådant omfang, at de udgør en  

 væsentlig belastning for det kommunale personale, vil kommunen efter  

 ministeriets opfattelse inden for visse rammer være berettiget til at  

 regulere borgerens adgang til telefonisk kontakt med personalet i kommunen.  

 Kommunen vil for eksempel kunne bestemme, at telefonisk kontakt med en  

 medarbejder normalt kun kan ske efter forudgående aftale eller inden  

 for et nærmere af kommunen fastsat tidsrum, eller at alle telefoniske  

 henvendelser normalt besvares af en bestemt medarbejder, for eksempel en  

 chef.
Det forudsættes i den forbindelse, at borgeren ikke herved  

 afskæres fra dagligt at kunne opnå telefonisk kontakt med  

 kommunen i dennes ekspeditionstid af hensyn til pludseligt opståede  

 problemer, som vedrører et kommunalt anliggende.
Endvidere kan  

 varigheden af kontakten begrænses til den tid, der medgår til at  

 afgive og modtage de fornødne oplysninger.
 For så vidt angår personlig henvendelse kan det  

 bestemmes, at fremmøde kun kan ske efter forudgående aftale,  

 alene til en bestemt person, eller under iværksættelse af  

 særlige foranstaltninger, såsom tilstedeværelse af vagter.  

 Efter Indenrigsministeriets opfattelse vil der kunne tillægges  

 straffelovens § 265 vedrørende meddelelse af polititilhold og  

 strafsanktionering af overtrædelsen af et meddelt tilhold vejledende  

 betydning for spørgsmålet om (adgangen til at fastsætte)  

 begrænsninger i en borgers adgang til at rette personlig henvendelse  

 til en kommune.
Der er derimod knyttet meget store betænkeligheder til helt at  

 udelukke en borger fra muligheden for at forelægge sin sag ved  

 personlig henvendelse, uanset om perioden, hvori der meddeles forbud mod  

 fremmøde, kun er af kortere varighed.
Et sådant absolut forbud  

 mod personlig henvendelse må kræve tungtvejende grunde,  

 eksempelvis at borgeren ved sin optræden er til alvorlig gene for  

 forvaltningens personale og/eller publikum.
 Det bemærkes herved, at det må tilkomme kommunen, inden for  

 visse rammer, at skønne over, hvorvidt det er påkrævet at  

 meddele et sådan forbud til en borger, og at den kommunale  

 tilsynsmyndighed kun vil kunne gribe ind over for kommunen i tilfælde,  

 hvor kommunen klart har overskredet grænserne for dette  

 skøn.
 Indenrigsministeriet fandt på baggrund af det i sagen oplyste  

 vedrørende omfanget og karakteren af borgerens henvendelser til  

 kommunen ikke grundlag for at antage, at kommunen ved at fastsætte  

 begrænsninger i borgerens adgang til at rette telefonisk og personlig  

 henvendelse til kommunen havde overskredet de anførte grænser  

 for udøvelsen af skønnet over nødvendigheden af at  

 meddele begrænsninger, eller at kommunen havde forfulgt usaglige  

 formål ved fastsættelsen af begrænsningerne.
Indenrigsministeriet havde dog bemærkninger for så vidt angik  

 den konkrete udmøntning af et af kommunen meddelt forbud mod, at den  

 pågældende borger fremover rettede personlig henvendelse til  

 Social- og Sundhedsforvaltningen, hvilket forbud efter sin ordlyd var absolut  

 og uden tidsbegrænsning.
Forbuddet blev ophævet efter 11/2  

 måneds forløb.
 Indenrigsministeriet fandt, at tilsynsrådet for så vidt angik  

 det absolutte forbud mod at borgeren rettede personlig henvendelse til  

 Social- og Sundhedsforvaltningen burde have foretaget nærmere  

 undersøgelser med henblik på at tilvejebringe det  

 fornødne grundlag for en bedømmelse af, om kommunen herved  

 havde overskredet grænserne for udøvelsen af skønnet over  

 nødvendigheden af det meddelte forbud.
 Vedrørende kommunens tilkendegivelse om ikke at ville besvare  

 henvendelser fra en borger.
 I den konkrete sag havde kommunen endvidere meddelt borgeren, at  

 kommunen ikke ville besvare unødvendige og uretmæssig  

 henvendelser fra den pågældende.
Udtalt, at offentlige myndigheder ikke i almindelighed er forpligtede til  

 at besvare alle henvendelser, de modtager.
Det kan imidlertid følge af  

 god forvaltningsskik, at en myndighed, der ikke efter lovgivningen er  

 forpligtiget hertil, alligevel bør besvare en henvendelse fra en  

 borger.
Når en borger retter henvendelse til en myndighed om forhold, som  

 myndigheden er forpligtet til at træffe afgørelse om, vil det  

 for den offentlige forvaltning gældende undersøgelsesprincip  

 indebære, at myndigheden skal tilvejebringe et fyldestgørende  

 retligt og faktisk grundlag, forinden der træffes afgørelse.  

 Endvidere vil myndigheden være forpligtet til at bekendtgøre  

 afgørelsen for den pågældende, såfremt  

 afgørelsen direkte retter sig imod eller sagen i øvrigt direkte  

 gælder denne person.
I sådanne tilfælde vil myndigheden  

 derfor være forpligtet til at vurdere og besvare henvendelser fra en  

 borger.
En myndighed kan herudover have en særlig pligt til at besvare  

 henvendelser, jf. forvaltningslovens § 7, stk. 1, hvorefter myndigheden i  

 fornødent omfang skal yde vejledning til personer, der retter  

 henvendelse om spørgsmål  inden for myndighedens  

 sagsområde.
Pligten til at yde vejledning efter  § 7, stk. 1, i  

 forbindelse med henvendelser fra borgere gælder kun i sager, hvori der  

 er eller vil blive truffet afgørelse af en forvaltningsmyndighed, jf.  

 § 2, stk. 1.
Uanset pligten efter forvaltningslovens § 7, stk. 1, til at yde vejledning  

 i afgørelsessager vil der efter ministeriets opfattelse imidlertid  

 kunne forekomme tilfælde, hvor en kommune - ud fra tilsvarende hensyn  

 til personale og ressourcer, som kan begrunde begrænsninger i borgernes  

 adgang til at rette henvendelse til kommunen - berettiget vil kunne beslutte,  

 at man ikke længere vil besvare henvendelser fra en borger om et  

 bestemt, konkret afgrænset emne.
En sådan beslutning vil f.eks.  

 kunne træffes i tilfælde, hvor en borger gentagne gange retter  

 forespørgsler med uændret indhold, efter at kommunen har  

 besvaret forespørgslen fyldestgørende.
Når kommunen  

 træffer en sådan beslutning, må det meddeles borgeren med  

 en så præcis angivelse, at borgeren ikke har grund til at  

 være i tvivl om rækkevidden af kommunens beslutning.
 Indenrigsministeriet fandt, at det gav anledning til tvivl, hvorvidt den  

 af kommunen meddelte begrænsning alene vedrørte tilfælde,  

 hvor kommunen ikke var forpligtet til at træffe afgørelse i  

 forhold til borgeren eller meddele den pågældende oplysninger,  

 herunder yde vejledning, jf. forvaltningslovens § 7. Kun såfremt  

 begrænsningen skulle forstås således, var  

 begrænsningen tilstrækkeligt præciseret til at  

 vedrøre en eller flere konkrete sager eller bestemte, nærmere  

 angivne og konkret afgrænsede emner.
Indenrigsministeriet kunne på den baggrund tilslutte sig en  

 tilkendegivelse fra tilsynsrådet, hvorefter kommunen efter at have  

 modtaget en henvendelse fra den pågældende borger skulle  

 tilkendegive over for denne, om henvendelsen var at betragte som  

 unødvendig eller uretmæssig.
Indenrigsministeriet forudsatte, at  

 kommunen siden havde efterlevet denne tilkendegivelse.
 Vedrørende inhabilitet for kommunens juridiske  

 rådgiver.
 Desuden udtalt, at der er i den juridiske litteratur er forskellige  

 opfattelser af, hvorvidt en advokat, der efter aftale med en  

 forvaltningsmyndighed rådgiver myndigheden til brug for dennes  

 behandling af en sag, kan antages at virke inden for den offentlige  

 forvaltning i den betydning, som dette begreb er anvendt i forvaltningslovens  

 § 3, stk. 1.
 En advokat, der rådgiver en offentlig myndighed, vil imidlertid,  

 hvis forvaltningslovens § 3 ikke finder direkte anvendelse, i medfør  

 af uskrevne retsgrundsætninger kunne anses for inhabil, bl.a. hvis  

 advokaten har en særlig personlig interesse i den  

 pågældende sag eller er repræsentant eller tidligere i  

 samme sag har været repræsentant for nogen, der har en  

 sådan interesse.
 Indenrigsministeriet fandt, at kommunen i en konkret sag ikke havde  

 været berettiget til at indhente juridisk bistand fra en bestemt  

 advokat, idet advokaten måtte anses for at være inhabil i sagen  

 som følge af, at advokaten tidligere havde repræsenteret  

 borgerens tidligere mand i en sag vedrørende separation og skilsmisse,  

 der havde nær tilknytning til den sag, hvori kommunen havde indhentet  

 juridisk bistand.
(Indenrigsministeriets brev af 5. februar 1999 til en borger - 4.k.kt.  

 j.nr. 1998/1220/743-5) Vedrørende en kommunes  

 begrænsning af en borgers adgang til at rette henvendelse til kommunen,  

 kommunens tilkendegivelse om ikke at ville besvare henvendelser fra en borger  

 samt inhabilitet for kommunens juridiske rådgiver.
I to breve af 16. december 1997 har De klaget til indenrigsministeren over  

 en række forhold vedrørende Århus Statsamt og Silkeborg  

 Kommune.
De har blandt andet klaget over to udtalelser af 10. december 1992  

 og 18. september 1996 fra Tilsynsrådet for Århus Amt  

 vedrørende Silkeborg Kommunes beslutning om at begrænse Deres  

 muligheder for at rette henvendelse til kommunens forvaltninger.
De har  

 endvidere klaget over, at Århus Statsamt har afslået en anmodning  

 fra Dem om at få tildelt en ny sagsbehandler til behandlingen af Deres  

 sag ved Tilsynsrådet for Århus Amt.
De har i den forbindelse blandt andet anført, at De ikke kan  

 få fornøden vejledning og råd fra Silkeborg Kommune.
De  

 har endvidere anført, at Tilsynsrådet for Århus Amt ikke  

 har indhentet alle akter fra Deres sager i Silkeborg Kommune.
 Ved brev af 26. januar 1998 har indenrigsministeren bl.a. oplyst, at  

 Indenrigsministeriet ville undersøge Deres klage over  

 tilsynsrådets to udtalelser samt statsamtets afslag på at tildele  

 Dem ny sagsbehandler nærmere.
 Indenrigsministeriet har nu afsluttet behandlingen af Deres sag.
 Indenrigsministeriet har på baggrund af det i sagen oplyste  

 vedrørende omfanget og karakteren af Deres henvendelser til Silkeborg  

 Kommune ikke fundet grundlag for at antage, at kommunen ved at  

 fastsætte begrænsninger i Deres adgang til at rette telefonisk og  

 personlig henvendelse til kommunen har overskredet grænserne for  

 udøvelsen af det skøn, der tilkommer kommunen,  

 vedrørende nødvendigheden af at meddele begrænsninger,  

 eller at kommunen har forfulgt usaglige formål ved fastsættelsen  

 af begrænsningerne.
 Indenrigsministeriet finder imidlertid, at Tilsynsrådet for  

 Århus Amt for så vidt angår de i Silkeborg Kommunes brev af  

 30. september 1992 fastsatte begrænsninger i Deres adgang til at rette  

 personlig henvendelse til Social- og Sundhedsforvaltningen burde have  

 foretaget nærmere undersøgelser med henblik på at  

 tilvejebringe det fornødne grundlag for en bedømmelse af, om  

 kommunen ved at meddele Dem et absolut forbud mod at rette personlig  

 henvendelse til Social- og Sundhedsforvaltningen havde overskredet  

 grænserne for udøvelsen af skønnet over  

 nødvendigheden af at meddele forbud.
Under hensyn til, at Silkeborg Kommune ved brev af 13. november 1992  

 ophævede forbudet mod, at De rettede personlig henvendelse til Social-  

 og Sundhedsforvaltningen, har Indenrigsministeriet ikke fundet anledning til  

 nu - mere end seks år senere - at anmode tilsynsrådet om at tage  

 dette spørgsmål op til fornyet behandling.
Indenrigsministeriet  

 har i dag meddelt Tilsynsrådet for Århus Amt dette.
 Såfremt det anførte i Silkeborg Kommunes brev af 25. maj 1992  

 om, at kommunen fremover i almindelighed ikke vil besvare unødvendige  

 og uretmæssige henvendelser fra Dem, skal forstås således,  

 at Silkeborg Kommune ikke vil besvare henvendelser fra Dem om diverse  

 forhold, som ikke vedrører sager, hvor kommunen har en pligt til at  

 træffe afgørelse i forhold til Dem eller at meddele Dem  

 oplysninger, herunder vejledning i henhold til forvaltningslovens § 7, giver  

 dette ikke Indenrigsministeriet anledning til bemærkninger.
Såfremt den af kommunen tilkendegivne begrænsning i Deres  

 adgang til at rette henvendelse til kommunen derimod skal forstås  

 således, at begrænsningen ikke kun gælder tilfælde,  

 hvor Silkeborg Kommune ikke er forpligtet til at træffe  

 afgørelse i forhold til Dem eller meddele Dem oplysninger, herunder  

 vejlede Dem, jf. forvaltningslovens § 7, er begrænsningen efter  

 Indenrigsministeriets opfattelse ikke tilstrækkeligt præciseret  

 til at vedrøre en eller flere konkrete sager eller bestemte,  

 nærmere angivne og konkret afgrænsede emner.
Det bemærkes i  

 den forbindelse, at Silkeborg Kommune i brevet alene nævner et  

 nærmere angivet emne - Deres påstande mod Deres tidligere mand -  

 som kommunen ikke længere vil besvare henvendelser  

 vedrørende.
 Den tvivl vedrørende forståelsen af det anførte, som  

 Silkeborg Kommunes brev af 25. maj 1992 kan give anledning til,  

 medførte, at Tilsynsrådet for Århus Amt i dets udtalelse  

 af 10. december 1992 påpegede, at Silkeborg Kommune efter at have  

 modtaget en henvendelse fra Dem, skulle tilkendegive over for Dem, om  

 henvendelsen var at betragte som unødvendig eller uretmæssig.  

 Indenrigsministeriet kan tilslutte sig tilsynsrådets udtalelse og  

 forudsætter, at Silkeborg Kommune har efterlevet dette siden.
 Efter Indenrigsministeriets opfattelse har Silkeborg Kommune berettiget  

 kunne afvise at besvare Deres  henvendelser med anmeldelser af forskellige  

 forhold, hvorved Deres tidligere mand efter Deres opfattelse har  

 overtrådt lovgivningen, samt henvendelser vedrørende to  

 skoleerklæringer.
 I det omfang De i øvrigt måtte finde, at Silkeborg Kommune  

 uberettiget har undladt at besvare konkrete henvendelser fra Dem  

 vedrørende spørgsmål, som kommunen efter det nedenfor i  

 Indenrigsministeriets udtalelse anførte vil være forpligtet til  

 at besvare, skal Indenrigsministeriet henvise Dem til at rette fornyet  

 henvendelse til Silkeborg Kommune herom og derefter eventuelt til  

 Tilsynsrådet for Århus Amt.
 Sådanne konkretiserede klager over manglende besvarelse af bestemte,  

 nærmere angivne henvendelser fra Dem vil kunne danne grundlag for, at  

 tilsynsrådet fra Silkeborg Kommune indhenter sagsakter i de(n) konkrete  

 sag(er) med henblik på en undersøgelse af, hvorvidt kommunen  

 berettiget har kunnet beslutte ikke at besvare disse henvendelser.
Det skal dog i den forbindelse bemærkes, at hvis der er en  

 særlig klageinstans, som kan tage stilling til klager over en kommunes  

 afgørelse i den sag, som en henvendelse vedrører, vil denne  

 klageinstans normalt også kunne tage stilling til kommunens opfyldelse  

 af vejledningspligten.
Et tilsynsråd vil i sådanne tilfælde  

 ikke have mulighed for at tage stilling til klager over en kommunes manglende  

 besvarelse af en henvendelse.
 Efter Indenrigsministeriets opfattelse har separations- og  

 skilsmissesagen, hvori Advokat Poul Gudberg efter det oplyste har  

 repræsenteret Deres tidligere mand i byretten, en sådan  

 sammenhæng med den sag, hvori De har klaget til Silkeborg Kommune over,  

 at Skægkærskolen og Lemming Skole efter anmodning fra Deres  

 tidligere mand har udstedt to erklæringer vedrørende Deres  

 tidligere mands deltagelse i samarbejdet mellem skole og hjem, at Silkeborg  

 Kommune ved behandlingen af Deres  klage ikke burde have indhentet juridisk  

 bistand fra advokat Poul Gudberg.
 Uanset at Indenrigsministeriet er enigt i det i Tilsynsrådet for  

 Århus Amts brev af 7. januar 1993 anførte, hvorefter det klart  

 falder uden for tilsynsrådets kompetenceområde at tage stilling  

 til advokat Poul Gudbergs hverv som advokat for henholdsvis Deres tidligere  

 ægtefælle og Silkeborg Kommune, finder ministeriet således,  

 at tilsynsrådet burde have meddelt Silkeborg Kommune, at kommunen ikke  

 var berettiget til i den pågældende sag at indhente juridisk  

 bistand fra advokat Poul Gudberg, idet han måtte anses for at  

 være inhabil i sagen.
 Vedrørende Århus Statsamts beslutning af 2. december 1997,  

 hvorved statsamtet afslog at imødekomme Deres ønske om at  

 få tildelt en ny sagsbehandler finder Indenrigsministeriet på  

 baggrund af en samlet vurdering af omstændighederne i Deres sag ikke,  

 at der er grundlag for at tilsidesætte statsamtets beslutning.
Indenrigsministeriet skal i den forbindelse bemærke, at den  

 pågældende sagsbehandler, Jesper Thumand, den 1. juni 1998 blev  

 udnævnt til kontorchef ved Århus Statsamt med bl.a.  

 tilsynsrådet som en del af sit ansvarsområde, og at Deres sag ved  

 genoptagelse i tilsynsrådets sekretariat derfor formentlig vil blive  

 behandlet af en ny fuldmægtig.
Jesper Thumand vil imidlertid som  

 kontorchef i sekretariatet for tilsynsrådet fortsat kunne  

 beskæftige sig med Deres sag.
 Her følger en gennemgang af sagens baggrund og en nærmere  

 begrundelse for Indenrigsministeriets opfattelse.
 Sagens baggrund:
 Det fremgår af sagen, at De har rettet en lang række  

 henvendelser til Silkeborg Kommune vedrørende mange forskellige  

 forhold.
 I brev af 9. januar 1992 til Silkeborg Kommune klagede De bl.a. over to  

 erklæringer udstedt af lærere ved Skægkærskolen og  

 Lemming Skole i forbindelse med Deres skilsmissesag, samt over at Silkeborg  

 Kommune i forbindelse med behandlingen af Deres tidligere klager  

 vedrørende dette forhold havde indhentet en juridisk vurdering i sagen  

 fra advokat Poul Gudberg, som havde repræsenteret Deres tidligere mand  

 ved separations- og skilsmissesagens behandling i byretten.
 I brev af 11. marts 1992 til Dem anførte Silkeborg Kommune på  

 baggrund af Deres klage over de to erklæringer udstedt af lærere  

 ved Skægkærskolen og Lemming Skole bl.a., at kommunens  

 undervisnings- og kulturforvaltning tidligere havde benyttet advokat Poul  

 Gudberg  til afklaring af juridiske spørgsmål, og at det ikke  

 beroede på accept fra Dem, når kommunen havde ønsket  

 advokat Poul Gudbergs juridiske vurdering.
Silkeborg Kommune meddelte Dem ved brev af 25. maj 1992 kommunens  

 beslutning om at begrænse Deres muligheder for at rette henvendelse til  

 kommunens forvaltninger.
Silkeborg Kommunes brev var sålydende:
"HENVENDELSER TIL SILKEBORG KOMMUNE.
Kommunens direktion har  

 drøftet Deres brev af 20. februar 1992 og Deres øvrige  

 personlige, telefoniske og skriftlige henvendelser til kommunens  

 forvaltninger og afdelinger.
 Baggrunden er, at Deres henvendelser har taget et sådant omfang og i  

 nogle tilfælde er af en sådan karakter, at de udgør en  

 unødvendig og uacceptabel arbejds- og ressourcemæssig belastning  

 for kommunen og dens personale.
 Direktionen har besluttet, at kommunen ikke længere skal bruge tid  

 og ressourcer på at besvare Deres mange unødvendige henvendelser  

 og beklagelser.
Derfor bliver Deres mulighed for at henvende Dem til Silkeborg kommune  

 begrænset.
Det gælder både hvad De kan henvende Dem om,  

 hvem De kan henvende Dem til og uanset om De henvender Dem skriftligt eller  

 mundtligt.
Det skal understreges, at det hermed ikke er meningen at afskære Dem  

 fra at foretage nødvendige og retmæssige henvendelser til  

 kommunen.
De vil således fortsat kunne henvende Dem til f.eks. social-  

 og sundhedsforvaltningen om hjælp af den ene eller anden art.
 Men hvis De udover disse nødvendige og retmæssige  

 henvendelser ønsker at kontakte kommunen, skal De i fremtiden henvende  

 Dem til kontorchef Hanne Lindgaard, undervisnings- og  

 kulturforvaltningen.
Der skal dog være tale om ganske særlige forhold, før  

 kommunen vil besvare Deres eventuelle henvendelser og beklagelser.
De kan  

 altså ikke i almindelighed forvente svar på sådanne  

 henvendelser.
 Hvis De henvender Dem til andre ansatte med beklagelser, har disse  

 tilladelse til at afvise Deres henvendelser.
Er De ikke tilfreds med en af kommunens afgørelser, må De  

 benytte de klageregler, der gælder i den konkrete sag.
Muligheden for  

 klage vil være oplyst i forbindelse med afgørelsen.
I vidt omfang er det de enkelte udvalg og forvaltninger, som træffer  

 afgørelse i enkeltsager.
De kan derfor normalt ikke klage til  

 Økonomiudvalget og byrådet.
På det sociale område  

 fremgår det af lovgivningen, at sager om ydelser m.v. til  

 enkeltpersoner ikke kan behandles i byråd eller  

 Økonomiudvalg.
 Med hensyn til Deres klager over kommunens sagsbehandling har  

 byrådet som meddelt i brev af 11. marts 1992 ikke fundet grundlag for  

 at kritisere den sagsmæssige behandling af Deres forhold.
De vil ikke få yderligere svar på Deres brev af 20. februar  

 1992. Silkeborg kommune vil i forlængelse af dette brev ikke bruge tid  

 og ressourcer på at besvare Deres gentagne påstande mod Deres  

 tidligere mand." Ved brev af 30. september 1992 til Dem tilkendegav Silkeborg Kommune, at  

 De ikke længere måtte møde personligt i social- og  

 sundhedsforvaltningen.
Silkeborg Kommunes brev var sålydende:
 "I anledning af Deres grove optræden overfor medarbejdere ved Deres  

 henvendelse til socialforvaltningen d.d. - og ved tidligere lejligheder - ser  

 man sig nødsaget til at nægte Dem at henvende Dem personligt i  

 socialforvaltningen fremover.
 Deres ansøgninger bedes for eftertiden fremsendt skriftligt,  

 hvorefter De vil få skriftlig afgørelse derpå.
 Udbetaling af hjælp vil kunne finde sted ved overførsel af  

 bevilget hjælp til en bankkonto, hvorfor De bedes indsende konto nr.  

 hertil snarest.
 De vil snarest få svar på Deres henvendelse til  

 socialudvalgsformanden d.d. om blandt andet boligspørgsmålet.
 Politimesteren er orienteret ved kopi af foranstående.
Vedlagt tilbagesendes 1 skrivelse fra teknisk Skole." Ved breve af 15. juni 1992 og senere rettede De henvendelse til  

 Tilsynsrådet for Århus Amt vedrørende Silkeborg Kommunes  

 beslutning af 25. maj 1992 om at begrænse Deres muligheder for at rette  

 henvendelse til kommunens forvaltninger.
 Ved brev af 3. november 1992 til Dem afslog socialudvalgsformand Lena  

 Kolding en anmodning fra Dem om et møde den 4. november 1992 med  

 socialudvalgsformanden på dennes kontor, idet hun henviste til  

 Silkeborg Kommunes brev af 30. september 1992 og anmodede Dem om at fremsende  

 eventuelle spørgsmål, ansøgninger m.v. skriftligt.
 Den 4. november 1992 havde De en samtale med socialudvalgsformanden  

 på borgmesterkontoret.
Ved brev af 13. november 1992 til Dem fastholdt Silkeborg Kommune  

 beslutningen om, at De ikke længere måtte møde personligt  

 i social- og sundhedsforvaltningen, men oplyste, at personligt møde  

 med socialudvalgsformanden fortsat kunne finde sted efter forudgående  

 aftale med denne.
Silkeborg Kommunes brev var sålydende:
"Ved vor samtale på borgmesterkontoret den 4. november 1992 blev det  

 lovet Dem, at spørgsmålet om Deres fremmøde i social- og  

 sundhedsforvaltningen ville blive taget op til drøftelse.
De anmodede  

 tillige om, at kopi af lejekontrakt vedrørende Deres tidligere  

 ægtefælles ejendom, XXX, måtte blive tilstillet Viborg  

 Statsamt.
Den af Dem afleverede fotokopi af denne lejekontrakt er returneret  

 til Dem efter ønske den 11. november 1992.
 Boligstøttekontoret har oplyst, at man derfra tidligere, på  

 anmodning fra Viborg Statsamt, har fremsendt kopi af omhandlede lejekontrakt,  

 hvorfor man ikke foretager sig videre i den anledning.
 Efter drøftelse med forvaltningen må jeg fastholde  

 beslutningen i skrivelse til Dem af 30. september 1992, om at De ikke  

 møder personligt i social- og sundhedsforvaltningen, men retter  

 skriftlig eller telefonisk henvendelse dertil.
De vil fortsat, efter forudgående aftale med mig kunne aftale et  

 møde, som dog vil finde sted et andet sted på rådhuset.
De  

 vil også efter forudgående aftale kunne få udbetalt  

 kontanthjælp ved rådhusets kasse.
Med hensyn til aktindsigt er Deres bistandssag den 22. juni 1992  

 gennemgået med Dem, og De har løbende fået tilsendt  

 fotokopi af sagens akter.
Deres ansøgning om aktindsigt er  

 således imødekommet." I Tilsynsrådet for Århus Amts udtalelse af 10. december 1992  

 vedrørende Deres klage er blandt andet anført  

 følgende:
 "Forelagt sagen har Silkeborg Byråd i en skrivelse at 30. september  

 1992 bl.a. udtalt:
"at det er fundet nødvendigt at indføre visse  

 begrænsninger med hensyn til pågældendes unødvendige  

 henvendelser og beklagelser til kommunen.
Begrænsningerne gælder  

 ikke nødvendige og retmæssige henvendelser." XXX har endvidere gjort gældende, at kommunen ikke har givet hende  

 klagevejledning i forbindelse med afgørelsen af 25. marts 1992.
 Sekretariatets bemærkninger:
Forvaltningsloven indeholder ikke bestemmelser, der direkte regulerer  

 spørgsmålet om borgernes ret til at henvende sig til en  

 offentlig myndighed.
Forvaltningsloven indeholder imidlertid i § 7 en  

 bestemmelse hvorefter en forvaltningsmyndighed i fornødent omfang skal  

 yde vejledning og bistand til personer, der retter henvendelse om  

 spørgsmål indenfor myndighedens sagsområde, og der kan  

 næppe være tvivl om, at det må følge af almindelige  

 forvaltningsretlige principper, at enhver borger som udgangspunkt må  

 have uhindret adgang til personligt, telefonisk eller skriftligt at henvende  

 sig til kommunen vedrørende kommunale forhold.
 Det der således er spørgsmålet her er, om de  

 begrænsninger Silkeborg kommune har lagt for XXXs adgang til at  

 henvende sig til kommunen, er i strid med den forudsatte uskrevne regel.
 En sag af lignende karakter har været forelagt Folketingets  

 Ombudsmand, som i en skrivelse af 26. marts 1991 efter at have refereret  

 henholdsvis kommunens, tilsynsrådets og Indenrigsministeriets stilling  

 til sagen, ikke ses at have taget afstand fra indenrigsministeriets  

 beskrivelse af de overvejelser, der kan føre til en nødvendig  

 indskrænkning i borgernes frie adgang til henvendelse til at rette  

 henvendelse til den kommunale forvaltning.
Fotokopi af Folketingets Ombudsmands skrivelse vedlægges som bilag  

 til dagsordenen.
Indenrigsministeriet tilkendegav bl.a. følgende:
 "I tilfælde, hvor en borgers henvendelser til kommunen antager en  

 sådan karakter og et sådant omfang, at de udgør en  

 væsentlig belastning for den kommunale administration, kan en kommune  

 dog efter ministeriets opfattelse ikke være afskåret fra at  

 træffe fornødne foranstaltninger med henblik på at  

 begrænse borgerens adgang til at rette henvendelse til kommunen.
De begrænsninger, der i denne forbindelse kan fastsættes,  

 må alene forfølge saglige formål og ikke have en mere  

 indgribende karakter, end hvad der i det konkrete tilfælde må  

 anses for nødvendigt for at tilgodese væsentlige hensyn til  

 kommunens personale m.v. og ressourcer i øvrigt.
Det forudsættes  

 endvidere, at tilfælde, der er ens, behandles på samme  

 måde.
Endvidere må det antages, at der ikke kan fastsattes sådanne  

 begrænsninger i en borgers adgang til at rette henvendelse til  

 kommunen, at denne udelukkes fra dagligt at kunne opnå telefonisk  

 kontakt med kommunen i dennes ekspeditionstid af hensyn til pludseligt  

 opståede problemer, som vedrører et kommunalt anliggende.
Dette  

 afskærer dog ikke kommunen fra at bestemme, at henvendelse til kommunen  

 altid skal ske gennem en bestemt kontaktperson i den kommunale forvaltning,  

 forudsat at borgeren herved kan komme i kontakt med kommunen inden for hele  

 ekspeditionstiden.
Endvidere kan varigheden af kontakten begrænses til  

 den tid, der medgår til at afgive og modtage de fornødne  

 oplysninger.
Ligeledes må en borger altid kunne henvende sig skriftligt til  

 kommunen om sager, der vedrører kommunale anliggender.
For så  

 vidt angår personligt fremmøde kan det bestemmes, at dette kun  

 kan ske efter forudgående aftale, og varigheden af et fremmøde  

 kan begrænses til den tid, der medgår til at afgive og modtage de  

 fornødne oplysninger." Indenrigsministeriet tilføjer, "at det må tilkomme kommunen at skønne over, hvorvidt det er  

 påkrævet at meddele et sådant påbud til en borger, og  

 at den kommunale tilsynsmyndighed kun vil kunne gribe ind overfor kommunen i  

 tilfælde, hvor kommunen klart har overskredet grænserne for  

 udøvelsen af dette skøn." XXXs stilling i forhold til Silkeborg kommune er efter de to meddelelser  

 af henholdsvis 25. maj og 30. september/13. november 1992 den, at  

 nødvendige og retmæssige henvendelser kan ske til kommunen ved  

 personlig, skriftlig, eller telefonisk henvendelse - bortset fra  

 socialforvaltningen, hvor personligt fremmøde forudsætter  

 telefonisk aftale herom.
 Andre henvendelser, uanset om disse er telefoniske eller skriftlige, sker  

 til en bestemt kontorchef i undervisnings- og kulturforvaltningen.
 Som sagen foreligger oplyst, finder sekretariatet ikke, at der er grundlag  

 for at fastslå, at kommunen med urette har skønnet at kunne  

 fastsætte begrænsninger for XXXs henvendelser til kommunen.  

 Sekretariatet lægger herved vægt på, dels at alle  

 nødvendige og retmæssige henvendelser fortsat kan ske til  

 kommunen - dels at personlige henvendelser til socialforvaltningen  

 forudsætter aftale herom således at begrænsningerne ikke  

 generelt findes at være urimeligt vidtgående.
Henset til de overvejelser, som Indenrigsministeriet har fremført i  

 den af Ombudsmanden behandlede sag, finder sekretariatet dog anledning til  

 særligt at bemærke, at det ikke kan afvises, at klageren konkret  

 kan være usikker på om en henvendelse er nødvendig eller  

 retmæssig.
Efter sekretariatets opfattelse må afgørelsen  

 herom i første række træffes af kommunen.
Det betyder at  

 kommunen efter at have modtaget en henvendelse fra XXX, må tilkendegive  

 over for denne, om henvendelsen er at betragte som unødvendig eller  

 uretmæssig, og derfor ikke vil blive undergivet yderligere behandling.  

 Der må dog naturligvis bortses fra tilfælde, hvor henvendelsen  

 åbenbart for enhver savner relation til kommunale anliggender.
 Særligt for så vidt angår spørgsmålet om  

 personligt møde med socialforvaltningen efter forudgående  

 telefonisk aftale, og henvendelse til socialforvaltningen i det hele taget  

 forudsættes, at XXX indenfor normal ekspeditionstid rent faktisk kan  

 opnå telefonisk forbindelse med socialforvaltningen med henblik  

 på at rejse et pludseligt opstået problem.
For så vidt angår spørgsmålet om klagevejledning  

 i relation til de omhandlede beslutninger, bemærkes, at bestemmelsen i  

 forvaltningslovens § 25 kun indeholder pligt til at oplyse om klageadgang,  

 hvis en sådan består.
I dette tilfælde er der ikke nogen  

 klageadgang, og det antages, at kommunale myndigheder ikke i forbindelse med  

 afgørelser, hvor der ikke består nogen klageadgang, er  

 forpligtet til at oplyse om mulighed for at indbringe spørgsmål  

 om overholdelse af gældende ret til tilsynsmyndighederne.
Begrundelsen  

 herfor er, at tilsynsmyndigheden (Tilsynsrådet) ikke er en egentlig  

 klageinstans, og principielt kun behandler sager af egen drift.
 Beslutning:
Tilsynsrådet henholder sig i det hele til sekretariatets  

 bemærkninger." I brev af 7. januar 1993 til Dem meddelte Tilsynsrådet for  

 Århus Amt bl.a., at det klart faldt uden for tilsynsrådets  

 kompetenceområde at tage stilling til advokat Poul Gudbergs hverv som  

 advokat for henholdsvis Deres tidligere ægtefælle og Silkeborg  

 Kommune.
 Ved breve af 4. juni og 1. november 1993 til Dem meddelte Silkeborg  

 Kommune navnene på de personer, som De skulle kontakte ved henvendelser  

 til Silkeborg Kommune, idet kommunen i øvrigt fastholdt de  

 retningslinier, som blev meddelt Dem ved breve af 25. maj og 30. september  

 1992. Det er dog i brevet af 1. november 1993 anført, at samtlige  

 henvendelser fra Dem fremover skal rettes til kontaktpersonen, der enten selv  

 vil besvare Deres nødvendige og retmæssige henvendelser eller  

 sikre, at de behandles det rigtige sted, og at De får svar  

 herpå.
 I brev af 26. februar 1996 til Indenrigsministeriet fremsendte Den Sociale  

 Ankestyrelse på Deres anmodning bl.a. kopi af Deres breve af 20.  

 november og 21. december 1995 samt 10. januar 1996 til Silkeborg Kommune,  

 hvori De klagede over, at socialdirektør Ellen Dall nægtede at  

 besvare Deres skriftlige henvendelser, at De blev nægtet adgang til at  

 møde i socialforvaltningen med Deres søn, samt at De blev  

 nægtet aktindsigt i Deres journal i socialforvaltningen.  

 Indenrigsministeriet fremsendte ved brev af 11. marts 1996 de af Den Sociale  

 Ankestyrelse fremsendte sagsakter til Tilsynsrådet for Århus Amt  

 til videre foranstaltning.
Tilsynsrådet for Århus Amt har i udtalelse af 18. september  

 1996 taget stilling til Deres klage.
I tilsynsrådets udtalelse er  

 blandt andet anført følgende:
 "I skrivelser af 4. juni 1993 og 1. november 1993 har Silkeborg kommune  

 meddelt XXX navnene på de personer, som denne må kontakte ved  

 henvendelser til Silkeborg kommune, idet man i øvrigt har fastholdt de  

 retningslinier, som er meddelt i afgørelserne af 25. maj og 30.  

 september 1992.
XXXs stilling i forhold til Silkeborg kommune er således fremdeles  

 den, at nødvendige retmæssige henvendelser kan ske til kommunen  

 ved personlig eller skriftlig henvendelse - bortset fra socialforvaltningen,  

 hvor personligt fremmøde forudsætter forudgående  

 telefonisk aftale herom.
Alle andre henvendelser uanset om disse er  

 telefoniske eller skriftlige sker til en navngiven kontaktperson.
 I forbindelse med en klage til Den sociale Ankestyrelse anmodede XXX  

 Indenrigsministeriet om at tage sagen om hendes henvendelsesmuligheder til  

 Silkeborg kommune op til behandling.
 Indenrigsministeriet har med skrivelse af 11. marts 1996 fremsendt sagen  

 til Tilsynsrådet til behandling.
 Således foranlediget har Tilsynsrådets sekretariat anmodet  

 Silkeborg Kommune om en udtalelse hertil.
 I skrivelse af 23. april 1996 meddeler Silkeborg byråd, at Silkeborg  

 Kommune fastholder de retningslinier der er meddelt XXX i de 4 omhandlede  

 skrivelser at henholdsvis 25. maj og 30. september 1992 samt 4. juni og 1.  

 november 1993. Kommunen tilføjer, at retningslinierne senest er  

 fastholdt overfor XXX i en skrivelse af 25. marts 1996 med angivelse af  

 navnet på en ny kontaktperson.
Det fremgår af sidstnævnte skrivelse, at samtlige henvendelser  

 til kommunen nu fra XXXs side skal ske til en navngiven afsnitsleder, N.N. i  

 socialforvaltningen.
Kommunen anfører, at samtlige henvendelser vil  

 blive besvaret af denne eller ekspederet videre til rette vedkommende.  

 Kommunen anfører "at de nødvendige retmæssige henvendelser, De måtte  

 have vedrørende andre spørgsmål end dem N.N. umiddelbart  

 tager sig af (henvendelser til øvrige forvaltninger end social- og  

 sundhedsforvaltningen) skal således også rettes til N.N., der  

 herefter vil sikre, at Deres henvendelse behandles det rigtige sted, og at De  

 får svar herpå.
Andre ansatte har derfor tilladelse til at  

 undlade at besvare Deres direkte henvendelser til dem, ligesom kommunens  

 telefonomstilling har tilladelse til alene at stille Dem om til N.
N. ".
Kommunen anfører endvidere, at XXX "dog må afhente pension en gang månedlig på  

 pensionskontoret, også breve, kvitteringer og andre papirer til social-  

 og sundhedsforvaltningen kan afleveres." Endvidere anføres, at hvis  

 XXX ønsker en personlig samtale med afsnitsleder N.N. "kan dette ske  

 efter forudgående telefonisk aftale." I redegørelsen til tilsynsrådet anfører byrådet,  

 at man forud for skrivelsen af 25. marts 1996 til XXX i kommunens direktion  

 drøftede dennes henvendelser til kommunen.
Det er kommunens  

 opfattelse "at hverken omfanget eller karakteren af XXXs henvendelser til kommunen er  

 ændret væsentligt.
Silkeborg kommune opretholder derfor  

 beslutningen om at begrænse XXXs adgang til at rette henvendelse til  

 kommunalforvaltningen." Efter sekretariatets anmodning om en nærmere uddybning af karakteren  

 og omfanget af XXXs henvendelser til kommunen, har Økonomiudvalget i  

 skrivelse af 15. august 1996 yderligere redegjort for sagen.
Man har tillige  

 fremsendt en række udtalelser, skrivelser, journalark og andet fra  

 kommunens forvaltninger om erfaringer med kontakt med XXX.
Økonomiudvalget anfører "at der fortsat er behov og grundlag for at opretholde begrænsningen  

 i XXXs kontaktmuligheder med kommunen, idet der må ofres  

 uforholdsmæssigt store ressourcer på hendes mange henvendelser,  

 og at de fleste må betegnes som unødvendige, herunder ofte en  

 gentagelse af tidligere henvendelser.
Begrænsningerne har ikke hidtil  

 virket fuldt ud efter hensigten, da de ikke altid har været  

 håndhævet i tilstrækkelig grad." Økonomiudvalget tilføjer, at brevet af 25. marts 1996 "tilsyneladende har haft en vis virkning, men det anses i øvrigt  

 for nødvendigt, at retningslinierne følges i fornødent  

 omfang, hvis kommunens administration og de ansatte skal have rimelige  

 vilkår i forhold til XXX." I en skrivelse af 13. juni 1996 fra social- og sundhedsforvaltningen i  

 kommunen til Borgmesterkontoret anføres, at XXX efter 25. marts  

 1996 "oftere (henvender sig) til N.N., som er kontaktperson...... det  

 fremgår at XXX ikke fører en reel samtale med N.N., men at  

 telefonsamtalen for det meste indeholder ubehageligheder mod N.N. og ofte  

 også diverse trusler.
Ledelsessekretariatet kontakt med XXX er ......  

 meget varierende fra flere daglige opkald til ca. 1 gang pr. uge.
Karakteren  

 af samtalerne er meget forskellig, lige fra almindelige samtaler til  

 samtaler, der indeholder trusler mod ledere, kolleger og de ansatte i  

 ledelsessekretariatet.
Truslerne er meget direkte." I skattekontorets notat af 22. maj 1996 anføres det om forholdet  

 til XXX, at der siden 1990 har været "et omfangsrigt antal skriftlige henvendelser, personlige henvendelser og  

 utallige telefonopringninger.
Sidstnævnte har i perioder kunnet  

 opgøres til mere end 20 daglige opkald.
Telefoniske henvendelser til  

 flere medarbejdere om samme problem førte til, at skattekontoret af  

 ressourcemæssige årsager udpegede en medarbejder som XXXs  

 særlige kontaktperson vedrørende skattespørgsmål.  

 Et tiltag XXX tog ilde op.
En efterhånden oparbejdet aversion mod  

 skattekontoret, og den service, der efter XXXs opfattelse må kunne  

 kræves af kommunen har endvidere medført uforskammede og  

 chikanerende telefoniske henvendelser til såvel politikere som  

 kommunale embedsmænd.
Således er økonomidirektør og  

 skattechef blevet meldt til politiet, som dog ikke har taget sagen  

 alvorligt".
I notat af den 29. maj 1996 oplyser leder af kommunens inkassoafdeling  

 Knud Morthensen, at der til afdelingen fra XXX i perioden fra 1. januar 1993  

 til 29. maj 1996 har været 30 henvendelser vedrørende forhold i  

 relation til inkasso.
Det tilføjes, at en del henvendelser fra XXX til  

 inkasso ikke er registreret, idet det "typisk er telefonsamtaler, hvor XXX giver udtryk for administrative  

 forhold/regler, der afviger fra hendes opfattelse at lov og orden".
I en skrivelse af 21. maj 1996 fra Børne og kulturdirektør  

 Frank Lauridsen til Borgmesterkontoret anføres, at XXX alene har  

 kontaktet Børne- og kulturforvaltningen ca. 2 gange siden 1. august  

 1995, idet begge henvendelser har været telefoniske.
Samtalerne drejede  

 sig om aktindsigt.
I et notat udarbejdet på Borgmesterkontoret den 6. juni 1996  

 anføres, at der igennem 5 år har været henvendelser fra  

 XXX til Borgmesterkontoret.
Henvendelserne har hovedsageligt været pr.  

 telefon, men der er også modtaget klageskrivelser, ligesom XXX har  

 henvendt sig personligt.
Det fremgår, at der i perioder har været  

 5-10 telefoniske henvendelser om dagen.
Det anføres i notatet, at "XXX klager over behandlingen - både den personlige og den  

 skriftlige - på Silkeborg Kommune.
Hun ønsker ikke omstilling  

 til en person, der kan være behjælpelig med de enkelte  

 problemstillinger, men vil udelukkende have svar fra borgmesteren og kun i  

 skriftlig udformning.
XXXs optræden i telefonen er uforskammende og  

 chikanerende udtalelser om de personer, hun har været i kontakt med,  

 det gælder både administrativt personale som politikere." I et notat af 5. juni 1996 anfører Søren Overgaard fra  

 Rådhusforvaltningen, at "XXX i de sidste 4-5 år (eller mere) har foretaget utallige opkald  

 til Silkeborg kommune.
I perioder har XXX ringet op til Rådhusets  

 telefonomstilling mere end 30 gange dagligt og i enkelte situationer op til  

 mere end 50 gange.
De mange opkald er i sagens natur i sig selv et problem for  

 telefonomstillingen; men derudover oplever omstillingspersonalet en personlig  

 chikane, hvor XXX bl.a. kalder personalet for både det ene og det  

 andet." Kommunens redegørelse med bilag er tilstillet XXX med anmodning om  

 at modtage dennes bemærkninger hertil.
 XXX har telefonisk den 2. september 1996 meddelt Tilsynsrådets  

 sekretariat, at hun ikke vil afgive bemærkninger til udtalelserne fra  

 Silkeborg kommune, idet hun finder det formålsløst.
 Retsgrundlaget:
 I henhold til den kommunale styrelseslovs § 61 kan Tilsynsrådet  

 sætte en kommunalbestyrelses beslutning ud af kraft, hvis den strider  

 imod lovgivningen.
 Sekretariatets bemærkninger:
 Forvaltningsloven indeholder ingen regler om borgernes ret til at henvende  

 sig til en offentlig myndighed, bortset fra, at bestemmelsen i lovens § 7,  

 hvorefter en forvaltningsmyndighed i fornødent omfang skal yde  

 vejledning og bistand til personer, der retter henvendelse til myndigheden  

 med spørgsmål indenfor dennes sagsområde  

 forudsætter, at der må være et almindeligt  

 forvaltningsretligt princip om, at enhver borger som udgangspunkt ikke  

 må hindres i personligt, telefonisk eller skriftligt at henvende sig  

 til kommunen om kommunale forhold.
 På den anden side må det anerkendes, at der kan være  

 tilfælde, hvor en bestemt borgers henvendelser til kommunen har et  

 sådant omfang og er af en sådan karakter, at det udgør en  

 væsentlig belastning for den kommunale administration, og at der derfor  

 kan være grundlag for at træffe nødvendige  

 foranstaltninger med henblik på at begrænse denne borgers adgang  

 i at rette henvendelse til kommunen.
 Det er klart, at de begrænsninger, der kan fastsættes i den  

 forbindelse skal være saglige, og ikke må være mere  

 indgribende, end hvad der i det konkrete tilfælde er fornødent.  

 Yderligere må det stilles som krav, at borgeren ikke fuldt ud  

 afskæres fra at kunne henvende sig til kommunen, herunder med henblik  

 på akut opståede problemer.
 I forbindelse med behandlingen af sagen i mødet den 10. december  

 1992 redegjorde sekretariatet for, at Folketingets ombudsmand og  

 Indenrigsministeriet havde givet udtryk for tilsvarende retsopfattelse.
 Henset til kommunens redegørelse for karakteren af omfanget af XXXs  

 henvendelser til kommunen efter 1992 og de fremlagte notater m.v. fra  

 forvaltningens medarbejdere, finder sekretariatet ikke, at der er retligt  

 grundlag for at tilsidesætte den skønsmæssige vurdering af  

 sagen, som danner baggrund for kommunens fastholden af de meddelte  

 begrænsninger.
Der er således efter sekretariatets opfattelse ikke grundlag for at  

 antage, at kommunens beslutninger er truffet under indtryk af usaglige  

 hensyn.
Det må lægges til grund, at karakteren og omfanget af  

 XXXs henvendelser til kommunen nødvendiggør, at de fastsatte  

 begrænsninger i hendes adgang til at henvende sig til administrationen  

 indtil videre må fastholdes.
 Sekretariatet har noteret sig, at XXXs kontaktmuligheder til den kommunale  

 forvaltning flere gange siden 1992 har været genstand for  

 drøftelse i kommunens administrative ledelsesgruppe.
 Sekretariatet tager dette som udtryk for, at kommunen erkender, at have en  

 forpligtelse til løbende at vurdere, om der fremdeles er behov for at  

 have begrænsninger i XXXs adgang til at henvende sig til kommunen, samt  

 i bekræftende fald hvilket omfang begrænsningerne skal have.
 BESLUTNING:
Tilsynsrådet henholder sig i det hele til sekretariatets  

 bemærkninger, og finder ikke anledning til at foretage videre i  

 sagen." Tilsynsrådet for Århus Amt har efter anmodning fra  

 Indenrigsministeriet ved brev af 8. april 1998 afgivet en udtalelse i sagen  

 vedrørende Silkeborg Kommunes afgørelse om at begrænse  

 Deres muligheder for at rette henvendelse til kommunens forvaltninger.
I  

 tilsynsrådets udtalelse er blandt andet anført  

 følgende:
 "Sekretariatets bemærkninger:
 Sekretariatet har ikke yderligere bemærkninger til de to udtalelser  

 end hvad der fremgår af de deri fremsatte bemærkninger.
 For så vidt angår klagen over, at der ikke i forbindelse med  

 sagsbehandlingen er indhentet alle akter fra XXXs sager i Silkeborg Kommune,  

 finder sekretariatet anledning til at oplyse, at XXX forud for behandlingen  

 af sagen i tilsynsrådet den 18. december 1996 med sekretariatets  

 skrivelse af 22. august 1996 modtog kopi af Silkeborg Kommunes  

 redegørelse af 15. august 1996 med samtlige bilag, idet man samtidig  

 anmodede XXX om bemærkninger dertil.
Den 26. august 1996 meddelte XXX, at hun ville fremkomme med skriftlige  

 kommentarer til materialet, men hun meddelte den 2. september 1996, at det  

 agtede hun alligevel ikke at gøre.
I skrivelse af 8. september 1996  

 rykkede XXX for tilsynsrådets afgørelse.
 Sekretariatet fandt ikke under forberedelsen af sagen, at der var behov  

 for at indhente sagsakter i en ikke nærmere beskrevet række sager  

 i kommunen, idet den sag, som tilsynsrådet måtte behandle ikke  

 vedrørte disse sagers indhold, men alene spørgsmålet om  

 kommunen med rette kunne sætte begrænsninger for XXXs mulighed  

 for at henvende sig til kommunens forvaltninger.
 BESLUTNING:
Tilsynsrådet finder, at sagen har været oplyst i  

 tilstrækkeligt omfang ved de 2 behandlinger af denne, og kan i det hele  

 henholde sig til udtalelserne af henholdsvis 10. december 1992 og 18.  

 december 1996." Silkeborg Kommune har ved brev af 29. juni 1998 til Dem meddelt, at  

 kommunen har besluttet at lempe begrænsningerne i Deres adgang til at  

 henvende Dem  til kommunen.
Kommunen har således ophævet forbudet  

 mod, at De retter personlig henvendelse til Social- og Sundhedsforvaltningen,  

 samt ordningen om at De skal henvende Dem til en bestemt kontaktperson.  

 Silkeborg Kommune tilkendegiver imidlertid, at kommunen fortsat ikke vil  

 besvare unødvendige og uretmæssige henvendelser fra Dem, bortset  

 fra en meddelelse om, at henvendelsen ikke vil blive besvaret.
For så vidt angår Deres klage over, at Århus Statsamt  

 har afslået en anmodning fra Dem om at få tildelt en ny  

 sagsbehandler til behandlingen af Deres sag ved Tilsynsrådet for  

 Århus Amt, har Århus Statsamt ved brev af 10. marts 1998 efter  

 anmodning fra Indenrigsministeriet afgivet en udtalelse.
Statsamtet henholder  

 sig til dets beslutning af 2. december 1997.
 I Århus Statsamts beslutning af 2. december 1997 er følgende  

 anført:
 "De har telefonisk den 21. november 1997 overfor kontorchef Holger Granhof  

 anmodet statsamtet om at lade en anden medarbejder end amtsfuldmægtig  

 Jesper Thumand overtager behandlingen af Deres sag ved  

 tilsynsrådet.
 Efter Deres anmodning vedlægges kopi af telefonnotat.
 Fuldmægtig Jesper Thumand har siden 15. juni 1992 som medarbejder i  

 tilsynsrådets sekretariat behandlet Deres klager i anledning af  

 Silkeborg Kommunes beslutninger om at begrænse Deres muligheder for at  

 rette henvendelse til kommunens forvaltninger.
 Deres sag har været forelagt tilsynsrådet hhv. den 10.  

 december 1992 og den 18. september 1996.
 De henviser til, at Jesper Thumand ikke har undersøgt sagen til  

 bunds, at han ikke har efterprøvet Silkeborg Kommunes oplysninger og  

 at han har været afvisende overfor Deres telefoniske henvendelser  

 hertil.
 I den anledning skal man meddele, at det er statsamtets praksis kun at  

 imødekomme en anmodning om en anden sagsbehandler, hvis der er rimelig  

 begrundelse for det.
 Statsamtet finder ikke, at der er noget grundlag for at kritisere Jesper  

 Thumands sagsbehandling.
For så vidt angår sagens oplysning bemærker man  

 særligt, at De forinden behandlingen af sagen i tilsynsrådet den  

 18. september 1996 med skrivelse herfra af 22. august 1996 med samtlige  

 bilag, idet De blev anmodet om bemærkninger dertil.
De meddelte  

 telefonisk den 26. august 1996, at De ville fremkomme med skriftlige  

 kommentarer til materialet, men meddelte den 2. september 1996, at det agtede  

 De alligevel ikke.
I skrivelse af 8. september 1996 rykkede De for  

 tilsynsrådets afgørelse.
Jesper Thumand mener ikke selv at have været afvisende overfor Deres  

 telefoniske henvendelser hertil.
Der foreligger notater fra flere  

 telefonsamtaler med Dem - og det fremgår af disse, at De er blevet  

 korrekt orienteret om de rejste problemstillinger.
Af notaterne fremgår  

 endvidere, at De jævnligt har fremsat nedsættende  

 bemærkninger om navngivne myndigheder og personer.
 Statsamtet finder således ikke, at der er noget grundlag for at  

 imødekomme Deres anmodning om en anden sagsbehandler.
 Af hensyn til tilrettelæggelsen af sagsbehandlingen i  

 tilsynsrådets sekretariat skal man anmode om, at Deres telefoniske  

 henvendelser om sagen - indtil videre - rettes til kontorchef Holger  

 Granhof.
Denne afgørelse kan påklages til Indenrigsministeriet.
En  

 klageskrivelse sendes til statsamtet, der videresender den til ministeriet  

 med sagsakter." Århus Statsamt har ved brev af 5. maj 1998 (fejlagtigt dateret den  

 30. april 1998) til Dem meddelt, at fuldmægtig Jesper Thumand som  

 følge af statsamtets beslutning af 2. december 1997 fortsat vil  

 underskrive ekspeditioner i sagen.
 Århus Statsamt har ved brev af 27. oktober 1998 afvist en fornyet  

 anmodning fra Dem om, at kontorchef Jesper Thumand ikke beskæftiger sig  

 med Deres sag. Århus Statsamt har i den forbindelse henvist til  

 statsamtets breve af 2. december 1997 og 5. maj 1998.
 De har ved flere lejligheder rettet telefonisk henvendelse til  

 Indenrigsministeriet med anmodning om, at ministeriet i forbindelse med  

 sagens behandling indhenter akterne fra alle Deres sager i Silkeborg  

 Kommune.
 Indenrigsministeriets udtalelse:
 De for hvert amt nedsatte tilsynsråd fører tilsyn med, at  

 kommunerne overholder lovgivningen, jf. § 61 i lov om kommunernes styrelse  

 (lovbekendtgørelse nr. 59 af 29. januar 1998).
Tilsynsrådene kan ikke tage stilling til, om kommunernes  

 sagsbehandling er rimelig eller hensigtsmæssig, eller til  

 spørgsmål vedrørende skønsudøvelse,  

 så længe skønnet udøves inden for de rammer, der er  

 fastsat i lovgivningen.
Tilsynsrådene kan endvidere ikke tage stilling  

 til, om kommunernes sagsbehandling er i overensstemmelse med god  

 forvaltningsskik.
 Indenrigsministeriet er ikke almindelig klageinstans i forhold til  

 tilsynsrådene, men ministeriet fører tilsyn med, at  

 tilsynsrådene ikke tilsidesætter lovgivningen, og at  

 tilsynsrådenes udtalelser ikke er udtryk for en urigtig retsopfattelse  

 eller hviler på et urigtigt faktisk grundlag. jf. § 61 a i lov om  

 kommunernes styrelse.
 Ad Silkeborg Kommunes begrænsning af Deres adgang til at rette  

 henvendelse til kommunen:
 Efter Indenrigsministeriets opfattelse følger det af almindelige  

 principper for den offentlige forvaltning, at alle borgere har adgang til  

 frit at rette henvendelse - personligt, skriftligt eller telefonisk - til en  

 kommune vedrørende kommunale anliggender.
 I tilfælde, hvor en borgers henvendelser til kommunen antager en  

 sådan karakter, at de udgør en væsentlig belastning for  

 den kommunale forvaltning, kan en kommune dog efter ministeriets opfattelse  

 ikke være afskåret fra at træffe fornødne  

 foranstaltninger med henblik på at begrænse borgerens adgang til  

 at rette henvendelse til kommunen.
De begrænsninger, der i denne forbindelse kan fastsættes,  

 må alene forfølge saglige formål og ikke have mere  

 indgribende karakter, end hvad der i det konkrete tilfælde må  

 anses for nødvendigt for at tilgodese væsentlige hensyn til  

 kommunens forvaltning.
Det forudsættes endvidere at tilfælde, der  

 er ens, behandles på samme måde.
For så vidt angår telefonisk henvendelse er det  

 ministeriets opfattelse, at en kommune som udgangspunkt ikke kan  

 begrænse en borgers adgang til at rette telefonisk henvendelse til  

 kommunen.
Derimod har borgeren ikke krav på at komme til at tale med en  

 bestemt person med det samme eller på et bestemt tidspunkt.
 I tilfælde, hvor en borgers telefoniske henvendelser antager en  

 sådan karakter eller et sådant omfang, at de udgør en  

 væsentlig belastning for det kommunale personale, vil kommunen efter  

 ministeriets opfattelse inden for visse rammer være berettiget til at  

 regulere borgerens adgang til telefonisk kontakt med personalet i kommunen.  

 Kommunen vil for eksempel kunne bestemme, at telefonisk kontakt med en  

 medarbejder normalt kun kan ske efter forudgående aftale eller inden  

 for et nærmere af kommunen fastsat tidsrum, eller at alle telefoniske  

 henvendelser normalt besvares af en bestemt medarbejder, for eksempel en  

 chef.
Det forudsættes i den forbindelse, at borgeren ikke herved  

 afskæres fra dagligt at kunne opnå telefonisk kontakt med  

 kommunen i dennes ekspeditionstid af hensyn til pludseligt opståede  

 problemer, som vedrører et kommunalt anliggende.
Endvidere kan  

 varigheden af kontakten begrænses til den tid, der medgår til at  

 afgive og modtage de fornødne oplysninger.
 For så vidt angår personlig henvendelse kan det  

 bestemmes, at fremmøde kun kan ske efter forudgående aftale,  

 alene til en bestemt person, eller under iværksættelse af  

 særlige foranstaltninger, såsom tilstedeværelse af vagter.  

 Efter Indenrigsministeriets opfattelse vil der kunne tillægges  

 straffelovens § 265 vedrørende meddelelse af polititilhold og  

 strafsanktionering af overtrædelsen af et meddelt tilhold vejledende  

 betydning for spørgsmålet om (adgangen til at fastsætte)  

 begrænsninger i en borgers adgang til at rette personlig henvendelse  

 til en kommune.
Der er derimod knyttet meget store betænkeligheder til helt at  

 udelukke en borger fra muligheden for at forelægge sin sag ved  

 personlig henvendelse, uanset om perioden, hvori der meddeles forbud mod  

 fremmøde, kun er af kortere varighed.
Et sådant absolut forbud  

 mod personlig henvendelse må kræve tungtvejende grunde,  

 eksempelvis at borgeren ved sin optræden er til alvorlig gene for  

 forvaltningens personale og/eller publikum.
 Det bemærkes herved, at det må tilkomme kommunen, inden for  

 visse rammer, at skønne over, hvorvidt det er påkrævet at  

 meddele et sådan forbud til en borger, og at den kommunale  

 tilsynsmyndighed kun vil kunne gribe ind over for kommunen i tilfælde,  

 hvor kommunen klart har overskredet grænserne for dette  

 skøn.
 På baggrund af det i Silkeborg Kommunes udtalelser af 30. september  

 1992, 23. april og 15. august 1996 og det i øvrigt i sagen oplyste  

 vedrørende omfanget og karakteren af Deres henvendelser til kommunen  

 har Indenrigsministeriet ikke fundet grundlag for at antage, at kommunen ved  

 at fastætte begrænsninger i Deres adgang til at rette telefonisk  

 og personlig henvendelse til kommunen har overskredet de ovenfor  

 anførte grænser for udøvelsen af skønnet over  

 nødvendigheden af at meddele begrænsninger, eller at kommunen  

 har forfulgt usaglige formål ved fastsættelsen af  

 begrænsningerne.
 Den konkrete udmøntning af begrænsningerne giver imidlertid  

 Indenrigsministeriet anledning til følgende bemærkninger:
Silkeborg Kommune meddelte Dem i brev af 30. september 1992 forbud mod, at  

 De fremover rettede personlig henvendelse til Social- og  

 Sundhedsforvaltningen.
Forbudet var efter sin ordlyd absolut og uden  

 tidsbegrænsning.
Først ved Silkeborg Kommunes brev af 13. november 1992 fik De  

 oplyst, at De uanset brevet af 30. september 1992 efter forudgående  

 aftale kunne opnå et personligt møde med socialudvalgsformand  

 Lena Kolding, men uden for Social- og Sundhedsforvaltningen.
De fik endvidere  

 samtidig oplyst, at De kunne rette skriftlig eller telefonisk henvendelse til  

 Social- og Sundhedsforvaltningen.
 Indenrigsministeriet finder på denne baggrund, at Tilsynsrådet  

 for Århus Amt for så vidt angår de i Silkeborg Kommunes  

 brev af 30. september 1992 fastsatte begrænsninger i Deres adgang til  

 at rette personlig henvendelse til Social- og Sundhedsforvaltningen burde  

 have foretaget nærmere undersøgelser med henblik på at  

 tilvejebringe det fornødne grundlag for en bedømmelse af, om  

 kommunen ved at meddele Dem et absolut forbud mod at rette personlig  

 henvendelse til Social- og Sundhedsforvaltningen havde overskredet  

 grænserne for udøvelsen af skønnet over  

 nødvendigheden af det meddelte forbud.
Under hensyn til, at Silkeborg Kommune ved brev af 13. november 1992  

 ophævede forbudet mod, at De rettede personlig henvendelse til Social-  

 og Sundhedsforvaltningen, har Indenrigsministeriet ikke fundet anledning til  

 nu - mere end seks år senere - at anmode tilsynsrådet om at tage  

 dette spørgsmål op til fornyet behandling.
Indenrigsministeriet  

 har i dag meddelt Tilsynsrådet for Århus Amt dette.
 Indenrigsministeriet foretager herefter ikke videre for så vidt  

 angår dette spørgsmål.
 Ad Silkeborg Kommunes beslutning om ikke at ville besvare  

 unødvendige og uretmæssige henvendelser fra Dem.
Offentlige myndigheder er ikke i almindelighed forpligtede til at besvare  

 alle henvendelser, de modtager.
Det kan imidlertid følge af god  

 forvaltningsskik, at en myndighed, der ikke efter lovgivningen er  

 forpligtiget hertil, alligevel bør besvare en henvendelse fra en  

 borger.
 Som anført ovenfor fører de kommunale tilsynsmyndigheder  

 ikke tilsyn med kommuners overholdelse af god forvaltningsskik.  

 Indenrigsministeriet kan derfor ikke tage stilling til, om Silkeborg Kommune  

 har tilsidesat god forvaltningsskik i forhold til Dem.
Når en borger retter henvendelse til en myndighed om forhold, som  

 myndigheden er forpligtiget til at træffe afgørelse om, vil det  

 for den offentlige forvaltning gældende undersøgelsesprincip  

 indebære, at myndigheden skal tilvejebringe et fyldestgørende  

 retligt og faktisk grundlag, forinden der træffes afgørelse.  

 Endvidere vil myndigheden være forpligtet til at bekendtgøre  

 afgørelsen for den pågældende, såfremt  

 afgørelsen direkte retter sig imod eller sagen i øvrigt direkte  

 gælder denne person.
I sådanne tilfælde vil myndigheden  

 derfor være forpligtet til at vurdere og besvare henvendelser fra en  

 borger.
 Der henvises til Carl Aage Nørgaard og Jens Garde, Forvaltningsret,  

 Sagsbehandling, 1995, side 271 f. og John Vogter, Forvaltningsloven med  

 kommentarer, 1992, side 267.
En myndighed kan herudover have en særlig pligt til at besvare  

 henvendelser, jf. forvaltningslovens § 7, stk. 1, hvorefter myndigheden i  

 fornødent omfang skal yde vejledning til personer, der retter  

 henvendelse om spørgsmål  inden for myndighedens  

 sagsområde.
Pligten til at yde vejledning efter § 7, stk. 1, i  

 forbindelse med henvendelser fra borgere gælder kun i sager, hvori der  

 er eller vil blive truffet afgørelse af en forvaltningsmyndighed, jf.  

 § 2, stk. 1.
Uanset pligten efter forvaltningslovens § 7, stk. 1, til at yde vejledning  

 i afgørelsessager vil der efter ministeriets opfattelse imidlertid  

 kunne forekomme tilfælde, hvor en kommune - ud fra tilsvarende hensyn  

 til personale og ressourcer, som kan begrunde begrænsninger i borgernes  

 adgang til at rette henvendelse til kommunen - berettiget vil kunne beslutte,  

 at man ikke længere vil besvare henvendelser fra en borger om et  

 bestemt, konkret afgrænset emne.
En sådan beslutning vil f.eks.  

 kunne træffes i tilfælde, hvor en borger gentagne gange retter  

 forespørgsler med uændret indhold, efter at kommunen har  

 besvaret forespørgslen fyldestgørende.
Når kommunen  

 træffer en sådan beslutning, må det meddeles borgeren med  

 en så præcis angivelse, at borgeren ikke har grund til at  

 være i tvivl om rækkevidden af kommunens beslutning.
 Silkeborg Kommune har i brev af 25. maj 1992 til Dem tilkendegivet, at  

 kommunen fremover i almindelighed ikke vil besvare unødvendige og  

 uretmæssige henvendelser fra Dem.
 Silkeborg Kommune har i brevet af 25. maj 1992 endvidere anført, at  

 kommunen ikke vil besvare henvendelser fra Dem med påstande mod Deres  

 tidligere mand.
 Såfremt det anførte i Silkeborg Kommunes brev af 25. maj 1992  

 om, at kommunen fremover i almindelighed ikke vil besvare unødvendige  

 og uretmæssige henvendelser fra Dem, skal forstås således,  

 at Silkeborg Kommune ikke vil besvare henvendelser fra Dem om diverse  

 forhold, som ikke vedrører sager, hvor kommunen har en pligt til at  

 træffe afgørelse i forhold til Dem eller at meddele Dem  

 oplysninger, herunder vejledning i henhold til forvaltningslovens § 7, giver  

 dette ikke Indenrigsministeriet anledning til bemærkninger.
Såfremt den af kommunen tilkendegivne begrænsning i Deres  

 adgang til at rette henvendelse til kommunen derimod skal forstås  

 således, at begrænsningen ikke kun gælder tilfælde,  

 hvor Silkeborg Kommune ikke er forpligtet til at træffe  

 afgørelse i forhold til Dem eller meddele Dem oplysninger, herunder  

 vejlede Dem, jf. forvaltningslovens § 7, er begrænsningen efter  

 Indenrigsministeriets opfattelse ikke tilstrækkeligt præciseret  

 til at vedrøre en eller flere konkrete sager eller bestemte,  

 nærmere angivne og konkret afgrænsede emner.
Det bemærkes i  

 den forbindelse, at Silkeborg Kommune i brevet alene nævner et  

 nærmere angivet emne - Deres påstande mod Deres tidligere mand -  

 som kommunen ikke længere vil besvare henvendelser  

 vedrørende.
Den tvivl vedrørende forståelsen af det anførte, som  

 Silkeborg Kommunes brev af 25. maj 1992 kan give anledning til,  

 medførte, at Tilsynsrådet for Århus Amt i dets udtalelse  

 af 10. december 1992 påpegede, at Silkeborg Kommune efter at have  

 modtaget en henvendelse fra Dem, skulle tilkendegive over for Dem, om  

 henvendelsen var at betragte som unødvendig eller uretmæssig.  

 Indenrigsministeriet kan tilslutte sig tilsynsrådets udtalelse og  

 forudsætter, at Silkeborg Kommune har efterlevet dette siden.
Det  

 bemærkes i den forbindelse, at Silkeborg Kommune i brev af 29. juni  

 1998, hvori kommunen ophæver begrænsningerne i Deres adgang til  

 at rette telefonisk og personlig henvendelse til kommunen, har anført,  

 at der ikke er sket ændringer med hensyn til, hvilke henvendelser der  

 vil blive besvaret, således at Deres nødvendige og  

 retmæssige henvendelser vil blive besvaret, men at De som hidtil ikke  

 kan forvente svar på Deres øvrige henvendelser bortset fra en  

 meddelelse om, at henvendelsen ikke vil blive besvaret.
Særligt vedrørende Deres henvendelser til Silkeborg Kommune  

 med anmeldelser af forskellige forhold, hvorved Deres tidligere mand efter  

 Deres opfattelse har overtrådt lovgivningen, bemærkes, at det er  

 Indenrigsministeriets opfattelse, at Silkeborg Kommune ikke på baggrund  

 af disse henvendelser fra Dem har været forpligtet til at træffe  

 afgørelser, som direkte retter sig imod Dem, eller som vedrører  

 en sag, der i øvrigt direkte gælder Dem.
Indenrigsministeriet  

 finder heller ikke, at disse henvendelser i øvrigt er omfattet af  

 nogen særlig forpligtelse til at besvare henvendelser.
 Indenrigsministeriet er derfor enigt med Silkeborg Kommune i, at kommunen  

 kunne afvise at besvare yderligere lignende henvendelser fra Dem.
 Det fremgår af sagens akter endvidere, at De flere gange har rettet  

 henvendelse til Silkeborg Kommune vedrørende to skoleerklæringer  

 vedrørende Deres tidligere mands deltagelse i samarbejdet mellem skole  

 og hjem udstedt forud for den endelige afgørelse af  

 forældremyndighedsspørgsmålet.
På det foreliggende grundlag er det Indenrigsministeriets  

 opfattelse, at Silkeborg Kommune har besvaret Deres henvendelser herom  

 på en efter omstændighederne fyldestgørende måde, og  

 ministeriet mener derfor, at Silkeborg Kommune berettiget har kunnet undlade  

 at besvare yderligere henvendelser vedrørende dette  

 spørgsmål.
Se dog nedenfor vedrørende Silkeborg Kommunes  

 indhentelse af juridisk rådgivning fra advokat Poul Gudberg.
 I det omfang De i øvrigt måtte finde, at Silkeborg Kommune  

 uberettiget har undladt at besvare konkrete henvendelser fra Dem  

 vedrørende spørgsmål, som kommunen efter det ovenfor  

 anførte vil være forpligtet til at besvare, skal  

 Indenrigsministeriet henvise Dem til at rette fornyet henvendelse til  

 Silkeborg Kommune herom og derefter eventuelt til Tilsynsrådet for  

 Århus Amt.
 Sådanne konkretiserede klager over manglende besvarelse af bestemte,  

 nærmere angivne henvendelser fra Dem vil kunne danne grundlag for, at  

 tilsynsrådet fra Silkeborg Kommune indhenter sagsakter i de(n) konkrete  

 sag(er) med henblik på en undersøgelse af, hvorvidt kommunen  

 berettiget har kunnet beslutte ikke at besvare disse henvendelser.
Det skal dog i den forbindelse bemærkes, at hvis der er en  

 særlig klageinstans, som kan tage stilling til klager over en kommunes  

 afgørelse i den sag, som en henvendelse vedrører, vil denne  

 klageinstans normalt også kunne tage stilling til kommunens opfyldelse  

 af vejledningspligten.
Et tilsynsråd vil i sådanne tilfælde  

 ikke have mulighed for at tage stilling til klager over en kommunes manglende  

 besvarelse af en henvendelse.
 Indenrigsministeriet foretager herefter ikke videre i sagen for så  

 vidt angår dette spørgsmål og indhenter således  

 ikke, som De har anmodet om, samtlige akter i alle sager vedrørende  

 Dem fra Silkeborg Kommune.
 Ad Silkeborg Kommunes indhentelse af juridisk rådgivning fra  

 advokat Poul Gudberg.
 For så vidt angår det i Silkeborg Kommunes brev af  11. marts  

 1992 anførte, hvorefter det ikke beror på accept fra Dem,  

 hvorvidt kommunen indhenter juridisk rådgivning fra advokat Poul  

 Gudberg, skal Indenrigsministeriet bemærke følgende:
 § 3 i forvaltningsloven (lovbekendtgørelse nr. 571 af 19. december  

 1985 som senest ændret ved lov nr. 347 af 6. juni 1991) er  

 sålydende:
"§ 3. Den, der virker inden for den offentlige forvaltning, er inhabil i  

 forhold til en bestemt sag, hvis ...
Stk. 2. Inhabilitet foreligger dog ikke, hvis der som følge af  

 interessens karakter eller styrke, sagens karakter eller den  

 pågældendes funktioner i forbindelse med sagsbehandlingen ikke  

 kan antages at være fare for, at afgørelsen i sagen vil kunne  

 blive påvirket af uvedkommende hensyn." Afgørelsen af inhabilitetsspørgsmål beror på et  

 skøn, hvor flere forskellige hensyn skal afvejes.
Det antages, at den  

 pågældende er afskåret fra at deltage i en sags behandling,  

 hvis vedkommende har et sådant forhold til sagen eller dens parter, at  

 det ud fra en generel vurdering er egnet til at vække tvivl om,  

 hvorvidt den pågældende vil kunne behandle sagen på  

 upartisk måde.
 Før forvaltningsloven trådte i kraft, fulgte det af uskrevne  

 retsgrundsætninger, at den der f.eks. har en direkte og individuel,  

 personlig eller økonomisk interesse i en sags udfald, var inhabil.
 Sådanne retsgrundsætninger gælder - i det omfang  

 forvaltningslovens § 3 ikke finder direkte anvendelse - stadig.
Efter bestemmelsen i forvaltningslovens § 3, stk. 1, kan inhabilitet  

 foreligge i forhold til enhver, der virker inden for den offentlige  

 forvaltning.
Det er således uden betydning, om den  

 pågældendes virke beror på et ansættelsesforhold,  

 på en beskikkelse eller på et valg, om arbejdet er  

 aflønnet eller ej, og om det har karakter af en heltids- eller  

 deltidsbekæftigelse, herunder bestridelse af et hverv som medlem af en  

 kollegialt sammensat forvaltningsmyndighed.
 Der er i den juridiske litteratur forskellige opfattelser af, hvorvidt en  

 advokat, der efter aftale med en forvaltningsmyndighed rådgiver  

 myndigheden til brug for dennes behandling af en sag, kan antages at virke  

 inden for den offentlige forvaltning i den betydning, som dette begreb er  

 anvendt i forvaltningslovens § 3, stk. 1.
 Der henvises til Carl Aage Nørgaard og Jens Garde, Forvaltningsret,  

 Sagsbehandling, 1995, side 78, der afviser dette, hvorimod Hans  

 Gammeltoft-Hansen m.fl., Forvaltningsret, 1994, side 177 antager dette.
 En advokat, der rådgiver en offentlig myndighed, vil imidlertid,  

 hvis forvaltningslovens § 3 ikke finder direkte anvendelse, i medfør  

 af de uskrevne retsgrundsætninger kunne anses for inhabil, bl.a. hvis  

 advokaten har en særlig personlig interesse i den  

 pågældende sag eller er repræsentant eller tidligere i  

 samme sag har været repræsentant for nogen, der har en  

 sådan interesse.
 Advokat Poul Gudberg har efter det oplyste repræsenteret Deres  

 tidligere mand under byrettens behandling af sagen om separation og  

 skilsmisse, hvorunder der også blev taget stilling til  

 spørgsmålet om forældremyndigheden over de to  

 fællesbørn XXX og XXX.
 Den sag, hvori Deres tidligere mand har en særlig personlig  

 interesse, har efter Indenrigsministeriets opfattelse en sådan  

 sammenhæng med den sag, hvori De har klaget til Silkeborg Kommune over,  

 at Skægkærskolen og Lemming Skole efter anmodning fra Deres  

 tidligere mand har udstedt to erklæringer vedrørende Deres  

 tidligere mands deltagelse i samarbejdet mellem skole og hjem, at Silkeborg  

 Kommune ved behandlingen af Deres klage ikke burde have indhentet juridisk  

 bistand fra advokat Poul Gudberg.
 Indenrigsministeriet har i den forbindelse lagt vægt på, at de  

 to skoleerklæringer efter deres indhold fremstår som udstedt med  

 henblik på at indgå i grundlaget for afgørelsen af  

 forældremyndighedsspørgsmålet.
 Uanset at Indenrigsministeriet er enigt i det i Tilsynsrådet for  

 Århus Amts brev af 7. januar 1993 anførte, hvorefter det klart  

 falder uden for tilsynsrådets kompetenceområde at tage stilling  

 til advokat Poul Gudbergs hverv som advokat for henholdsvis Deres tidligere  

 ægtefælle og Silkeborg Kommune, finder ministeriet således,  

 at tilsynsrådet burde have meddelt Silkeborg Kommune, at kommunen ikke  

 var berettiget til i den pågældende sag at indhente juridisk  

 bistand fra advokat Poul Gudberg, idet han måtte anses for at  

 være inhabil i sagen.
 Indenrigsministeriet har i dag meddelt dette til tilsynsrådet.
 Århus Statsamts afslag på at tildele Dem en ny  

 sagsbehandler:
Når Indenrigsministeriet tager stilling til en anmodning fra en  

 borger om at få en ny sagsbehandler i et statsamt som følge af  

 utilfredshed med denne, vurderer ministeriet, om der er grundlag for at  

 antage, at sagsbehandleren har begået væsentlige  

 sagsbehandlingsfejl eller optrådt ukorrekt og om behandlingen af den  

 konkrete sag forsinkes eller kompliceres unødigt, fordi forholdet  

 mellem sagsbehandleren og en af sagens parter ikke fungerer  

 tilfredsstillende.
Ministeriet lægger således bl.a. vægt  

 på, om et sagsbehandlerskifte må forventes at ville fremme sagens  

 behandling.
 I ministeriets vurdering indgår også det forhold, at  

 sagsbehandlerskifte er ressourcemæssigt belastende for statsamtet.
 På baggrund af en samlet vurdering af omstændighederne i Deres  

 sag finder Indenrigsministeriet ikke, at der er grundlag for at  

 tilsidesætte Århus Statsamts beslutning af 2. december 1997,  

 hvorved statsamtet afslog at imødekomme Deres ønske om at  

 få tildelt en ny sagsbehandler.
Indenrigsministeriet har i den forbindelse bl.a. lagt vægt på,  

 at der ikke på baggrund af sagens oplysninger er grundlag for at  

 antage, at Jesper Thumand i forbindelse med behandlingen af Deres sag som  

 sagsbehandler i sekretariatet for tilsynsrådet har begået  

 væsentlige sagsbehandlingsfejl eller ikke skulle have optrådt  

 korrekt over for Dem.
Indenrigsministeriet har endvidere lagt vægt  

 på, at et sagsbehandlerskifte er meget ressourcekrævende.
Indenrigsministeriet skal i den forbindelse bemærke, at den  

 pågældende sagsbehandler, Jesper Thumand, den 1. juni 1998 blev  

 udnævnt til kontorchef ved Århus Statsamt med bl.a.  

 tilsynsrådet som en del af sit ansvarsområde, og at Deres sag ved  

 en genoptagelse i tilsynsrådets sekretariat derfor formentlig vil blive  

 behandlet af en ny fuldmægtig.
Jesper Thumand vil imidlertid som  

 kontorchef i sekretariatet for tilsynsrådet fortsat kunne  

 beskæftige sig med Deres sag.
 Kopi af dette brev er sendt til Tilsynsrådet for Århus Amt,  

 Århus Statsamt og Silkeborg Kommune.
