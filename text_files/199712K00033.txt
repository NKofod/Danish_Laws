Nr LSF 33 Forslag til Lov om indgåelse af dobbeltbeskatningsoverenskomst mellem  

 Kongeriget Danmark og De Forenede Mexicanske Stater Fremsat af skatteministeren (Carsten Koch) den 22. oktober 1997 Vedtaget ved tredjebehandling den 2. december 1997 Lov nr. 973 af 17/12/1997 § 1. Overenskomst af 11. juni 1997 mellem Kongeriget Danmark og De  

 Forenede Mexicanske Stater til undgåelse af dobbeltbeskatning og forhindring  

 af skatteunddragelse, for så vidt angår indkomst- og formueskatter, kan  

 tiltrædes på Danmarks vegne.
Overenskomsten er optaget som bilag til denne  

 lov.
 Stk. 2. Overenskomsten træder i kraft og får virkning i Danmark  

 efter bestemmelserne i overenskomstens artikel 30.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Oversættelse OVERENSKOMST mellem Kongeriget Danmark og De Forenede Mexicanske Stater til undgåelse af dobbeltbeskatning og forhindring af skatteunddragelse for så vidt angår indkomst- og formueskatter Regeringen i Kongeriget Danmark og regeringen i De Forenede Mexicanske  

 Stater, der ønsker at indgå en overenskomst til undgåelse af  

 dobbeltbeskatning og forhindring af skatteunddragelse for så vidt angår  

 indkomst- og formueskatter, som herefter vil blive omtalt som  

 »overenskomsten«, er blevet enige om følgende:
Kapitel I Overenskomstens anvendelsesområde Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der udskrives på en kontraherende stats eller dens politiske underafdelingers  

 eller lokale myndigheders vegne uden hensyn til, hvorledes de opkræves.
 2. Som indkomst- og formueskatter skal anses alle skatter, der udskrives  

 på grundlag af hele indkomsten, hele formuen, eller dele af indkomsten eller  

 formuen, herunder skatter på fortjeneste ved afståelse af rørlig eller fast  

 ejendom, såvel som skatter på formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) i Mexico:
(i) indkomstskatten (»el impuesto sobre la renta«); og (ii) aktivskatten (»el impuesto al activo«); (herefter omtalt som »mexicansk skat«).
 b) i Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) den særlige indkomstskat; (v) kirkeskatten; (vi) udbytteskatten; (vii) renteskatten; (viii) royaltyskatten; (ix) skatter i henhold til kulbrinteskatteloven og (x) formueskatten til staten; (herefter omtalt som dansk skat').
Overenskomsten skal også finde anvendelse på alle skatter af samme eller  

 væsentlig samme art, som bliver udskrevet efter datoen for undertegnelsen af  

 overenskomsten som tillæg til, eller i stedet for de eksisterende skatter.
De  

 kompetente myndigheder i de kontraherende stater skal give hinanden  

 underretning om alle væsentlige ændringer, som er blevet foretaget i deres  

 respektive skattelove.
Kapitel II Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykket »Mexico« betyder De Forenede Mexicanske Stater; når  

 benyttet i geografisk forstand omfatter det De Forenede Mexicanske Staters  

 territorium; såvel som de integrerede dele af Statsforbundet; øerne, herunder  

 klipperevene og småøerne i de tilstødende farvande; øerne Guadalupe og  

 Revillagigedo; kontinentalsoklen og øernes, småøernes og klipperevenes  

 havbund og undergrund; og territorialfarvandene, i den udstrækning og med de  

 begrænsninger der følger af international ret, og de indre farvande; og  

 luftrummet over det nationale territorium, i den udstrækning og på de  

 betingelser der følger af international ret; b) udtrykket »Danmark« betyder Kongeriget Danmark; når benyttet  

 i geografisk forstand omfatter det ethvert område uden for Danmarks  

 territorialfarvand, som i overensstemmelse med international ret og ifølge  

 dansk lovgivning er eller senere måtte blive betegnet som et område, inden  

 for hvilket Danmark kan udøve suverænitetsrettigheder med hensyn til  

 efterforskning og udnyttelse af naturforekomster på havbunden eller i dens  

 undergrund og de overliggende vande, og med hensyn til anden virksomhed med  

 henblik på økonomisk efterforskning og udnyttelse af området; udtrykket  

 omfatter ikke Færøerne og Grønland; c) udtrykkene »en kontraherende stat« og »den anden  

 kontraherende stat« betyder Mexico eller Danmark alt efter sammenhængen; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 skib eller luftfartøj, der udøves af et foretagende i en kontraherende stat,  

 bortset fra tilfælde, hvor skibet eller luftfartøjet udelukkende anvendes  

 mellem pladser i den anden kontraherende stat; h) udtrykket »statsborger« betyder:
(i) enhver fysisk person, der er i besiddelse af statsborgerskab i en  

 kontraherende stat; (ii) enhver juridisk person, ethvert interessentskab eller enhver  

 sammenslutning, der består i kraft af den gældende lovgivning i en  

 kontraherende stat; i) udtrykket »kompetent myndighed« betyder:
(i) i Mexico: Skatteadministrationsvæsenet under Ministeriet for Finanser  

 og Offentlige Lån; (ii) i Danmark: Skatteministeren eller hans befuldmægtigede stedfortræder.
 2. Ved anvendelsen af overenskomsten i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Men dette udtryk  

 omfatter ikke en person, som er skattepligtig til den pågældende stat  

 udelukkende af indkomst fra kilder i denne stat, eller af formue, der  

 befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) i alle andre tilfælde skal de kompetente myndigheder i de kontraherende  

 stater afgøre spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal de kompetente  

 myndigheder i de kontraherende stater bestræbe sig på at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Hvor der ikke foreligger en sådan aftale, skal  

 personen, ved anvendelsen af overenskomsten, i hver af de kontraherende  

 stater anses for ikke at være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Udtrykket »fast driftssted« skal også omfatte en byggeplads,  

 et anlægs-, montage- eller installationsarbejde eller tilsynsførende  

 aktiviteter i forbindelse dermed, men kun hvis byggepladsen, arbejdet eller  

 aktiviteterne varer mere end 6 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på at  

 udøve reklamevirksomhed, levere oplysninger, eller gøre forberedelser i  

 forbindelse med placering af lån, eller for lignende aktiviteter, for så vidt  

 de er af forberedende eller hjælpende karakter, for foretagendet; f) opretholdelsen af et fast forretningssted udelukkende med henblik på at  

 udøve en kombination af de i litra (a)-(e) nævnte aktiviteter, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. Uanset bestemmelserne i stykke 1 og 2, hvor en person, der ikke er en  

 uafhængig repræsentant, på hvem stykke 7 finder anvendelse, handler på vegne  

 af et foretagende og har, og sædvanligvis udøver, i en kontraherende stat en  

 fuldmagt til at indgå aftaler i foretagendets navn, skal det foretagende  

 anses for at have et fast driftssted i denne stat med hensyn til hele den  

 virksomhed, som denne person påtager sig for foretagendet, medmindre denne  

 persons virksomhed er begrænset til sådan virksomhed, som er nævnt i stykke  

 4, og som, hvis den udøves gennem et fast forretningssted, ikke ville gøre  

 dette faste forretningssted til et fast driftssted efter bestemmelserne i det  

 pågældende stykke.
 6. Uanset de foregående bestemmelser i denne artikel skal et  

 forsikringsforetagende i en kontraherende stat, undtagen for så vidt angår  

 genforsikring, anses for at have et fast driftssted i den anden kontraherende  

 stat, hvis det opkræver præmier på denne anden stats territorium eller  

 forsikrer risici beliggende deri gennem en person, der ikke er en sådan  

 uafhængig repræsentant, på hvem stykke 7 finder anvendelse.
 7. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller en anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed, og at der i deres kommercielle eller finansielle  

 relationer til foretagendet ikke er stillet eller pålagt betingelser, der  

 afviger fra dem, der normalt aftales mellem uafhængige repræsentanter.
 8. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på en anden måde) driver erhvervsvirksomhed i denne anden  

 stat, skal ikke i sig selv medføre, at noget af de to selskaber udgør et fast  

 driftssted for det andet.
Kapitel III Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori den pågældende ejendom  

 er beliggende, og skal omfatte enhver option eller lignende rettighed med  

 hensyn dertil.
Udtrykket skal i alle tilfælde omfatte tilbehør til fast  

 ejendom, husdyrbesætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom, rettigheder til at efterforske eller udnytte  

 mineralforekomster, kilder og andre naturforekomster, samt rettigheder til  

 beløb beregnet på grundlag af størrelsen eller værdien af produktionen fra  

 sådanne forekomster; skibe, både og luftfartøjer skal ikke anses for fast  

 ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver eller har  

 drevet erhvervsvirksomhed i den anden kontraherende stat gennem et der  

 beliggende fast driftssted.
Såfremt foretagendet driver eller har drevet en  

 sådan virksomhed, kan dets fortjeneste beskattes i den anden stat, men kun  

 for så vidt angår den del deraf, som kan henføres til:
a) dette faste driftssted; b) salg i denne anden stat af varer af samme eller lignende art som de  

 varer, der sælges gennem dette faste driftssted.
 Fortjeneste hidrørende fra salg som beskrevet i litra b) kan imidlertid  

 ikke beskattes i den anden stat, hvis foretagendet godtgør, at sådanne salg  

 er blevet foretaget af andre grunde end for at opnå en fordel i henhold til  

 denne overenskomst.
 2. Såfremt bestemmelserne i stykke 3 ikke medfører andet, skal der, i  

 tilfælde hvor et foretagende i en kontraherende stat driver eller har drevet  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende betingelser, og som under  

 fuldstændig frie forhold afsluttede forretninger med det foretagende, hvis  

 faste driftssted det er.
3. Ved ansættelse af et fast driftssteds fortjeneste skal det være tilladt  

 at fradrage omkostninger, som er afholdt for det faste driftssted, herunder  

 omkostninger afholdt til ledelse og generel administration, enten i den stat,  

 hvori det faste driftssted er beliggende, eller andre steder.
Intet sådant  

 fradrag skal imidlertid være tilladt, for så vidt angår sådanne eventuelle  

 beløb, der (i andre tilfælde end refusion af faktiske udgifter) betales af  

 det faste driftssted til foretagendets hovedsæde eller ethvert af dets andre  

 afdelinger, i form af royalties, honorarer eller andre lignende betalinger  

 for brugen af patenter eller andre rettigheder, i form af kommission, for  

 udførelse af særlige opgaver eller for driftsledelse, eller, undtagen i  

 tilfælde af bankvirksomhed, i form af renter af penge, der er lånt til det  

 faste driftssted.
Tilsvarende kan der ved ansættelsen af det faste  

 driftssteds fortjeneste ikke medtages beløb, som (i andre tilfælde end  

 refusion af faktiske udgifter) det faste driftssted har debiteret  

 foretagendets hovedsæde eller ethvert af dets andre afdelinger, i form af  

 royalties, honorarer eller andre lignende betalinger for brugen af patenter  

 eller andre rettigheder, eller i form af kommission, for udførelse af særlige  

 opgaver eller driftsledelse, eller, undtagen i tilfælde af bankvirksomhed, i  

 form af renter af penge, der er lånt til foretagendets hovedsæde eller enhver  

 af dets andre afdelinger.
 4. Såfremt det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 hindre denne kontraherende stat i at  

 ansætte den skattepligtige fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er indeholdt i  

 denne artikel.
 5. Ingen fortjeneste skal kunne henføres til et fast driftssted, blot for  

 indkøb, foretaget af dette faste driftssted, af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste, som et foretagende i en kontraherende stat oppebærer ved  

 drift af skibe eller luftfartøjer i international trafik, kan kun beskattes i  

 denne stat.
 2. Et foretagendes drift af skibe eller luftfartøjer i international  

 trafik omfatter ikke transport i nogen andre transportmidler, der direkte  

 stilles til rådighed af et sådant foretagende, eller tilvejebringelse af  

 overnatningsmuligheder.
 3. Fortjeneste, der oppebæres af et foretagende i en kontraherende stat  

 for anvendelse, overliggetid eller udlejning af containere til brug for  

 transport af varer, kan kun beskattes i denne stat, undtagen for så vidt  

 disse containere udelukkende bliver anvendt til transport mellem pladser  

 inden for den anden stat.
 4. Bestemmelserne i stykke 1 skal også finde anvendelse på fortjeneste ved  

 deltagelse i en pool, et forretningsfællesskab eller i en international  

 driftsorganisation.
 5. Når selskaber fra forskellige lande har besluttet at drive  

 luftfartsvirksomhed sammen i form af et konsortium eller anden form for  

 forretningsfællesskab, skal bestemmelserne i stykke 1, 2 og 3 kun finde  

 anvendelse på den del af konsortiets eller forretningsfællesskabets  

 fortjeneste, som vedrører den andel, som et selskab, der er hjemmehørende i  

 en kontraherende stat, har i dette konsortium eller forretningsfællesskab.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen, kontrollen eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen,  

 kontrollen eller kapitalen i et foretagende i en kontraherende stat og et  

 foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet, men som på grund af disse vilkår ikke er  

 tilfaldet, et af disse foretagender, medregnes til dette foretagendes  

 fortjeneste og beskattes i overensstemmelse hermed.
2. Hvor en kontraherende stat til et foretagendes fortjeneste i denne stat  

 henregner og i overensstemmelse hermed beskatter fortjeneste, som et  

 foretagende i den anden kontraherende stat er blevet beskattet af i denne  

 anden stat, og denne fortjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der var aftalt mellem de  

 to foretagender, havde været sådanne, som ville have været aftalt mellem  

 uafhængige foretagender, skal denne anden stat i overensstemmelse med artikel  

 26, stykke 2, foretage behørig regulering af den skat, der der er beregnet af  

 fortjenesten, hvis den er enig i den regulering, som er foretaget af den  

 førstnævnte kontraherende stat.
Ved fastsættelsen af sådan regulering skal  

 der tages skyldigt hensyn til de øvrige bestemmelser i denne overenskomst, og  

 de kompetente myndigheder i de kontraherende stater skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 i hvilken det selskab, der udbetaler udbyttet, er hjemmehørende, og i  

 overensstemmelse med lovgivningen i denne stat, men hvis modtageren er den  

 retmæssige ejer af udbyttet, må den skat, der pålignes, ikke overstige:
a) 0 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, der udbetaler udbyttet; b) 15 pct. af bruttobeløbet af udbyttet i alle andre tilfælde.
 Bestemmelserne i dette stykke har ingen indflydelse på beskatningen af  

 selskabet af den fortjeneste, hvoraf udbyttet er udbetalt.
 3. I denne artikel betyder udtrykket »udbytte« indkomst af  

 aktier, »jouissance«-aktier eller  

 »jouissance«-rettigheder, mineaktier, stifterandele eller, bortset  

 fra gældsfordringer, andre rettigheder til andel i fortjeneste, såvel som  

 indkomst fra andre selskabsrettigheder, der underkastes samme beskatning som  

 indkomst af aktier i henhold til lovgivningen i den stat, i hvilken det  

 selskab, der foretager udlodningen, er hjemmehørende.
4. Bestemmelserne i stykke 1 og 2 finder ikke anvendelse i tilfælde, hvor  

 den retmæssige ejer af udbyttet er hjemmehørende i en kontraherende stat og  

 udøver erhvervsvirksomhed gennem et fast driftssted, der er beliggende i den  

 anden kontraherende stat, i hvilken det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og de rettigheder, der ligger til grund for  

 udbetalingen, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
 5. Hvor et selskab, som er hjemmehørende i en kontraherende stat,  

 oppebærer fortjeneste eller indkomst fra den anden kontraherende stat, kan  

 denne anden stat ikke pålægge nogen skat på udbytte, som udbetales af  

 selskabet, undtagen i det omfang sådant udbytte udbetales til en person, som  

 er hjemmehørende i denne anden stat, eller i det omfang de rettigheder, der  

 ligger til grund for udbetalingen, har direkte forbindelse med et fast  

 driftssted eller fast sted beliggende i denne anden stat, og heller ikke  

 underkaste selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst fra kilder  

 i sådan anden stat.
Artikel 11 Renter 1. Renter, der hidrører fra en kontraherende stat, og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i overensstemmelse med lovgivningen i denne stat, men  

 hvis modtageren er den retmæssige ejer af renten, må den skat, der pålignes,  

 ikke overstige:
a) 5 pct. af bruttobeløbet af renten, for så vidt angår banker; b) 15 pct. af bruttobeløbet af renten i alle andre tilfælde.
 3. Uanset bestemmelserne i stykke 2, kan renter, som omhandlet i stykke 1,  

 kun beskattes i den kontraherende stat, hvor den retmæssige ejer er  

 hjemmehørende, hvis:
a) den retmæssige ejer er en kontraherende stat, en politisk underafdeling  

 eller en lokal myndighed; b) renten betales af de i litra a) nævnte personer; c) den retmæssige ejer er en godkendt pensionskasse, forudsat at dens  

 indkomst generelt er fritaget for beskatning i denne stat; d) renten hidrører fra Danmark, og betales for et lån med en løbetid på  

 ikke under 3 år, ydet, garanteret eller forsikret af, eller en kredit for en  

 sådan periode, ydet, garanteret eller forsikret af:
(i) Banco de Mexico; (ii) Banco Nacional de Comercio Exterior, S.N.C.; (iii) Nacional Financiera, S.N.C.; (iv) Banco Nacional de Obras y Servicios Ptblicos, S.N.C.; eller (v) enhver anden institution svarende til de under punkt (ii)-(iv) nævnte,  

 der fra gang til gang måtte blive truffet aftale om mellem de kompetente  

 myndigheder i de kontraherende stater; e) renten hidrører fra Mexico, og betales for et lån med en løbetid på  

 ikke under 3 år, ydet, garanteret eller forsikret af, eller en kredit for en  

 sådan periode, ydet, garanteret eller forsikret af:
(i) Danmarks Nationalbank; (ii) Industrialiseringsfonden for udviklingslandene; (iii) Dansk Eksportfinansieringsfond; (iv) Danmarks Skibskreditfond; eller (v) enhver anden institution svarende til de under punkt (ii)-(iv) nævnte,  

 der fra gang til gang måtte blive truffet aftale om mellem de kompetente  

 myndigheder i de kontraherende stater.
4. I denne artikel betyder udtrykket »renter« indkomst af  

 gældsfordringer af enhver art, hvad enten de er sikrede ved pant eller ikke,  

 og hvad enten de indeholder en ret til en andel i debitors fortjeneste eller  

 ikke, og i særdeleshed indkomst af statsgældsbeviser og indkomst af  

 obligationer eller forskrivninger, herunder gevinster og præmier, der knytter  

 sig til sådanne statsgældsbeviser, obligationer eller forskrivninger, såvel  

 som al anden indkomst, der i henhold til skattelovgivningen i den  

 kontraherende stat, hvorfra indkomsten hidrører, behandles som indkomst fra  

 udlån af penge.
Straftillæg for for sen betaling skal ikke anses for renter i  

 denne artikels forstand.
5. Bestemmelserne i stykke 1 og 2 skal ikke finde anvendelse, hvis rentens  

 retmæssige ejer, der er hjemmehørende i en kontraherende stat, i den anden  

 kontraherende stat, hvorfra renten hidrører, driver erhvervsvirksomhed gennem  

 et der beliggende fast driftssted eller udøver frit erhverv i denne anden  

 stat fra et der beliggende fast sted, og den fordring, som ligger til grund  

 for den betalte rente, har direkte forbindelse med et sådant fast driftssted  

 eller fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
6. Renter skal anses for at hidrøre fra en kontraherende stat, såfremt de  

 betales af en person, der er hjemmehørende i denne stat.
Hvis imidlertid den  

 person, der betaler renten, hvad enten han er hjemmehørende i en  

 kontraherende stat eller ikke, i en kontraherende stat har et fast driftssted  

 eller et fast sted, og sådan rente afholdes af sådant fast driftssted eller  

 fast sted, skal sådan rente anses for at hidrøre fra den stat, i hvilken det  

 faste driftssted eller det faste sted er beliggende.
7. Hvor der er en særlig forbindelse mellem den, der betaler, og den  

 retmæssige ejer, eller mellem disse og en tredje person, og rentebeløbet,  

 uanset årsagen, overstiger det beløb, som ville være blevet aftalt mellem  

 den, der betaler, og den retmæssige ejer, såfremt den nævnte forbindelse ikke  

 havde foreligget, skal bestemmelserne i denne artikel alene finde anvendelse  

 på det sidstnævnte beløb.
I så fald skal den overskydende del af betalingerne  

 kunne beskattes i overensstemmelse med lovgivningen i hver kontraherende stat  

 under behørig hensyntagen til de øvrige bestemmelser i denne overenskomst.
8. Bestemmelserne i denne artikel skal ikke finde anvendelse, hvis de  

 kompetente myndigheder bliver enige om, at den gældsfordring, som ligger til  

 grund for den betalte rente, var stiftet eller overdraget med det hovedformål  

 at opnå en fordel efter denne artikel.
I det tilfælde skal bestemmelserne i  

 den nationale lovgivning i den kontraherende stat, hvorfra renten hidrører,  

 finde anvendelse.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan imidlertid også beskattes i den stat, hvorfra de  

 hidrører, og i overensstemmelse med lovgivningen i denne stat, men hvis  

 modtageren er den retmæssige ejer af sådanne royalties, må den skat, der  

 pålignes, ikke overstige 10 pct. af bruttobeløbet af disse royalties.
 3. I denne artikel betyder udtrykket »royalties« betalinger af  

 enhver art, der modtages som vederlag for anvendelsen af, eller retten til at  

 anvende, enhver ophavsret til et litterært, kunstnerisk eller videnskabeligt  

 arbejde, herunder spillefilm og film eller bånd eller andre gengivelsesmidler  

 til brug i forbindelse med fjernsyn eller radio, ethvert patent, varemærke,  

 mønster eller model, tegning, hemmelig formel eller fremstillingsmetode,  

 eller for anvendelse af, eller retten til at anvende, industrielt,  

 kommercielt eller videnskabeligt udstyr, eller for oplysninger om  

 industrielle, kommercielle eller videnskabelige erfaringer.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for de betalte royalties, har  

 direkte forbindelse med sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
5. Royalties skal anses for at hidrøre fra en kontraherende stat, når de  

 betales af en person, der er hjemmehørende i denne stat.
Hvis imidlertid den  

 person, der betaler nævnte royalties, hvad enten han er hjemmehørende i en  

 kontraherende stat eller ikke, i en kontraherende stat har et fast driftssted  

 eller et fast sted, og sådanne royalties afholdes af dette faste driftssted  

 eller faste sted, skal sådanne royalties anses for at hidrøre fra den stat, i  

 hvilken det faste driftssted eller det faste sted er beliggende.
6. I tilfælde, hvor en særlig forbindelse mellem den, der betaler, og den  

 retmæssige ejer, eller mellem disse og en tredje person, bevirker, at  

 royaltybeløbet, når hensyn tages til den anvendelse, rettighed eller  

 oplysning, for hvilken det er betalt, overstiger det beløb, som ville være  

 blevet aftalt mellem den, der betaler, og den retmæssige ejer, såfremt den  

 nævnte forbindelse ikke havde foreligget, skal bestemmelserne i denne artikel  

 alene finde anvendelse på det sidstnævnte beløb.
I så fald skal den  

 overskydende del af betalingerne kunne beskattes i overensstemmelse med  

 lovgivningen i hver kontraherende stat under behørig hensyntagen til de  

 øvrige bestemmelser i denne overenskomst.
7. Bestemmelserne i denne artikel skal ikke finde anvendelse, hvis de  

 kompetente myndigheder bliver enige om, at de rettigheder, der ligger til  

 grund for de betalte royalties, var stiftet eller overdraget med det  

 hovedformål at opnå en fordel efter denne artikel.
I det tilfælde skal  

 bestemmelserne i lovgivningen i den kontraherende stat, hvorfra nævnte  

 royalties hidrører, finde anvendelse.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
2. Fortjeneste ved afståelse af aktier eller andre rettigheder i et  

 selskab, hvis aktiver, direkte eller indirekte, hovedsageligt består af fast  

 ejendom, der er beliggende i en kontraherende stat, eller af enhver anden  

 rettighed, som vedrører sådan fast ejendom, kan beskattes i denne stat.
I  

 dette stykke skal fast ejendom, der anvendes af et selskab i dets  

 industrielle, kommercielle eller landbrugsmæssige aktiviteter eller i  

 udøvelsen af frit erhverv, ikke tages i betragtning.
 3. Ud over fortjeneste, der beskattes i overensstemmelse med  

 bestemmelserne i de foranstående stykker i denne artikel, kan fortjeneste,  

 som en person, der er hjemmehørende i en kontraherende stat, erhverver ved  

 afståelse af aktier, andele, eller andre rettigheder i kapitalen i et  

 selskab, der er hjemmehørende i den anden kontraherende stat, beskattes i  

 denne anden kontraherende stat, hvis modtageren af fortjenesten, direkte  

 eller indirekte, gennem den 12-måneders-periode, der går forud for  

 afståelsen, har ejet mindst 25 pct. af kapitalen i dette selskab.
 4. Fortjeneste ved afståelse af rørlig ejendom, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller rørlig ejendom, der vedrører  

 et fast sted, som en person, der er hjemmehørende i en kontraherende stat,  

 har til rådighed i den anden kontraherende stat til udøvelse af frit erhverv,  

 herunder sådan fortjeneste ved afståelse af sådant fast driftssted (særskilt  

 eller sammen med hele foretagendet), eller af et sådant fast sted, kan  

 beskattes i denne anden stat.
 5. Fortjeneste ved afståelse af skibe eller luftfartøjer eller containere,  

 der anvendes i international trafik, eller rørlig ejendom, der vedrører  

 driften af sådanne skibe eller luftfartøjer, eller brug af sådanne  

 containere, kan kun beskattes i den kontraherende stat, hvori foretagendet er  

 hjemmehørende.
 6. For så vidt angår fortjeneste, der erhverves af et luftfartskonsortium  

 eller anden form for forretningsfællesskab, der er dannet af selskaber fra  

 forskellige lande, skal bestemmelserne i stykke 5 kun finde anvendelse på den  

 del af fortjenesten, der vedrører den andel i dette konsortium eller  

 forretningsfællesskab, der ejes af et selskab, der er hjemmehørende i en  

 kontraherende stat.
 7. Fortjeneste ved afståelse af al anden rørlig ejendom end den, der er  

 omhandlet i de foranstående stykker i denne artikel, kan kun beskattes i den  

 kontraherende stat, hvori afhænderen er hjemmehørende.
 8. I tilfælde, hvor en fysisk person, der var hjemmehørende i en  

 kontraherende stat i en periode på 5 år eller mere, og er blevet  

 hjemmehørende i den anden kontraherende stat, skal stykke 7 ikke berøre den  

 førstnævnte stats ret til i henhold til dets nationale lovgivning at beskatte  

 personen af formueforøgelse af aktier indtil tidspunktet for  

 hjemstedsændringen.
 Når aktierne efterfølgende afstås, og fortjenesten ved en sådan afståelse  

 beskattes i den anden kontraherende stat i overensstemmelse med stykke 7,  

 skal denne anden stat indrømme fradrag i skatten af indkomsten med et beløb  

 svarende til den indkomstskat, som blev betalt i den førstnævnte stat.
 Et sådant fradrag kan imidlertid ikke overstige den del af  

 indkomstskatten, beregnet før fradraget er givet, som kan henføres til den  

 indkomst, der kan beskattes i den førstnævnte stat i overensstemmelse med  

 første afsnit i dette stykke.
Artikel 14 Frit erhverv 1. Indkomst, der oppebæres af en person, der er hjemmehørende i en  

 kontraherende stat, ved frit erhverv eller anden virksomhed af selvstændig  

 karakter, kan kun beskattes i denne stat.
Sådan indkomst kan imidlertid også  

 beskattes i den anden kontraherende stat, såfremt a) personen, der er en fysisk person, opholder sig i den anden  

 kontraherende stat i en eller flere perioder, der sammenlagt overstiger 183  

 dage i nogen 12-måneders-periode, der begynder eller slutter i det pågældende  

 skatteår; eller b) personen har et fast sted, som til stadighed står til rådighed for ham  

 i den anden stat, med henblik på udøvelsen af hans virksomhed, men i begge tilfælde kun så meget af indkomsten, som kan henføres til  

 virksomhed udført i denne anden stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke finder  

 anvendelse, kan gage, løn og andet lignende vederlag, der oppebæres af en  

 person, der er hjemmehørende i en kontraherende stat, for personligt arbejde  

 i tjenesteforhold, kun beskattes i denne stat, medmindre arbejdet er udført i  

 den anden kontraherende stat.
Er arbejdet udført der, kan det vederlag, som  

 hidrører derfra, beskattes i denne anden stat.
 2. Uanset bestemmelserne i stykke 1 kan vederlag, der oppebæres af en  

 person, der er hjemmehørende i en kontraherende stat, for personligt arbejde  

 i tjenesteforhold udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 sammenlagt ikke overstiger 183 dage i nogen 12-måneders-periode, der begynder  

 eller slutter i det pågældende skatteår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende, der er  

 hjemmehørende i en kontraherende stat, beskattes i denne stat.
 4. I tilfælde, hvor en person, der er hjemmehørende i en kontraherende  

 stat, oppebærer vederlag for personligt arbejde i tjenesteforhold udført om  

 bord på et luftfartøj, der anvendes i international trafik af et  

 luftfartskonsortium eller anden form for forretningsfællesskab, der er dannet  

 af selskaber fra forskellige lande, herunder et selskab, der er hjemmehørende  

 i denne stat, kan sådant vederlag kun beskattes i denne stat.
Artikel 16 Bestyrelseshonorarer Bestyrelseshonorarer og andre lignende betalinger, som oppebæres af en  

 person, der er hjemmehørende i en kontraherende stat, i hans egenskab af  

 medlem af bestyrelsen, eller som lovformelig revisor, og for Mexicos  

 vedkommende som »administrador« eller som »comisario«, af  

 et selskab, der er hjemmehørende i den anden kontraherende stat, kan  

 beskattes i denne anden stat.
Artikel 17 Kunstnere og sportsfolk 1. Uanset bestemmelserne i artikel 14 og artikel 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom tea-ter-, film-, radio- eller fjernsynskunstner,  

 eller musiker, eller som sportsmand, ved hans personlige virksomhed som  

 sådan, udøvet i den anden kontraherende stat, beskattes i denne anden stat.  

 Indkomst, som omhandlet i dette stykke, skal omfatte indkomst hidrørende fra  

 enhver personlig virksomhed, der udøves i den anden kontraherende stat af en  

 sådan person i hans egenskab af kunstner eller sportsmand.
 2. I tilfælde, hvor indkomst ved personlig virksomhed, som udøves af en  

 optrædende kunstner eller sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportsmandens virksomhed er  

 udøvet.
 3. Bestemmelserne i stykke 1 og 2 skal ikke finde anvendelse på indkomst,  

 der hidrører fra virksomhed udøvet i en kontraherende stat af kunstnere eller  

 sportsmænd, hvis besøget i denne stat er væsentligt støttet af offentlige  

 midler fra den anden kontraherende stat, eller en politisk underafdeling  

 eller en lokal myndighed deraf.
Artikel 18 Pensioner og lignende udbetalinger 1. Såfremt bestemmelserne i artikel 19, stykke 2, ikke medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. Pensioner og livrenter, der udbetales af en kontraherende stat i  

 henhold til sociallovgivningen i denne stat til en person, der er  

 hjemmehørende i den anden kontraherende stat, kan kun beskattes i den  

 førstnævnte stat.
3. I tilfælde, hvor en fysisk person, der var hjemmehørende i en  

 kontraherende stat og er blevet hjemmehørende i den anden kontraherende stat,  

 skal stykke 1 i denne artikel ikke berøre den førstnævnte stats ret til i  

 henhold til dens nationale lovgivning at beskatte pensioner, andre lignende  

 vederlag og livrenter, der tilfalder sådan fysisk person fra den førstnævnte  

 stat, medmindre sådan fysisk person er statsborger i den anden kontraherende  

 stat.
Ved anvendelsen af dette stykke må den således pålignede skat i den  

 førstnævnte stat ikke overstige 17,5 pct. af bruttobeløbet af pensionen,  

 andet lignende vederlag eller livrenter.
 4. Udtrykket »livrenter« betyder fastsatte summer, der er  

 periodisk betalbare til fastsatte tidspunkter, for livstid eller for et  

 fastsat tidsrum eller et tidsrum, der lader sig bestemme, i henhold til en  

 forpligtelse til at præstere disse udbetalinger mod rimeligt og fuldt  

 vederlag i penge eller penges værdi.
Artikel 19 Offentlige hverv 1. a) Vederlag, undtagen pensioner, der udbetales af en kontraherende  

 stat, eller en politisk underafdeling eller en lokal myndighed deraf, til en  

 fysisk person for udførelse af hverv for denne stat, eller underafdeling  

 eller myndighed, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den fysiske person er  

 hjemmehørende i denne stat, og:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, der udbetales af, eller af midler tilvejebragt af,  

 en kontraherende stat, eller en politisk underafdeling eller en lokal  

 myndighed deraf, til en fysisk person for udførelse af hverv for denne stat,  

 eller underafdeling eller myndighed, kan kun beskattes i denne stat.
 b) Sådan pension kan imidlertid kun beskattes i den anden kontraherende  

 stat, hvis den fysiske person er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner for hverv udført i forbindelse med erhvervsvirksomhed,  

 der drives af en kontraherende stat, eller en politisk underafdeling eller en  

 lokal myndighed deraf.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en kontraherende stat, var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 studium eller uddannelse, skal ikke beskattes i denne stat under forudsætning  

 af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en person, der er hjemmehørende i en  

 kontraherende stat, og som ikke er behandlet i de foregående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 6, stykke 2, såfremt den  

 i en kontraherende stat hjemmehørende modtager af sådan indkomst driver  

 erhvervsvirksomhed i den anden kontraherende stat gennem et der beliggende  

 fast driftssted eller udøver frit erhverv i denne anden stat fra et der  

 beliggende fast sted, og den rettighed eller det formuegode, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 3. Uanset bestemmelserne i stykke 1 og 2 i denne artikel kan indkomster,  

 der oppebæres af en person, der er hjemmehørende i en kontraherende stat, fra  

 kilder i den anden kontraherende stat, og som ikke er behandlet i de  

 foregående artikler i denne overenskomst, også beskattes i denne anden stat.
Artikel 22 Formue 1. Formue bestående af fast ejendom, som omhandlet i artikel 6, der ejes  

 af en person, der er hjemmehørende i en kontraherende stat, og som er  

 beliggende i den anden stat, kan beskattes i denne anden stat.
 2. Formue bestående af rørlig ejendom, der udgør en del af erhvervsformuen  

 i et fast driftssted, som et foretagende i en kontraherende stat har i den  

 anden kontraherende stat, eller af rørlig ejendom, der vedrører et fast sted,  

 som en person, der er hjemmehørende i en kontraherende stat, har til rådighed  

 til udøvelse af frit erhverv i den anden kontraherende stat, kan beskattes i  

 denne anden stat.
 3. Formue bestående af skibe, luftfartøjer eller containere, der anvendes  

 i international trafik af et foretagende, der er hjemmehørende i en  

 kontraherende stat, og af rørlig ejendom, der vedrører driften af sådanne  

 skibe, luftfartøjer eller containere, kan kun beskattes i denne stat.
 4. Al anden formue, tilhørende en person, der er hjemmehørende i en  

 kontraherende stat, kan kun beskattes i denne stat.
 5. For så vidt angår formue, der erhverves af et luftfartskonsortium eller  

 anden form for forretningsfællesskab dannet af selskaber fra forskellige  

 lande, herunder et selskab, der er hjemmehørende i en kontraherende stat,  

 finder bestemmelserne i stykke 3 kun anvendelse på den del af formuen, som  

 svarer til den andel, som et selskab, der er hjemmehørende i denne stat, har  

 i det pågældende konsortium eller forretningsfællesskab.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artikel 5 og artikel 14, skal en person, der er  

 hjemmehørende i en kontraherende stat og udøver virksomhed i forbindelse med  

 forundersøgelser, efterforskning eller udvinding af kulbrinter beliggende i  

 den anden kontraherende stat, med hensyn til denne virksomhed anses for at  

 udøve virksomhed i denne anden kontraherende stat gennem et der beliggende  

 fast driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden udøves i en eller flere perioder, der sammenlagt ikke overstiger  

 30 dage i nogen 12-måneders- periode.
Ved anvendelsen af denne bestemmelse  

 skal imidlertid virksomhed, udøvet af et foretagende, der er forbundet med et  

 andet foretagende, som omhandlet i artikel 9, anses som udøvet at det  

 foretagende, med hvilket det er forbundet, hvis den pågældende virksomhed er  

 af væsentlig samme art, som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatformvirksomhed i  

 forbindelse med forundersøgelser, efterforskning eller udvinding af  

 kulbrinter, udøvet uden for kysten, kun udgøre et fast driftssted, hvis  

 virksomheden udøves i en eller flere perioder, der sammenlagt overstiger 183  

 dage i nogen 12-måneders-periode.
Ved anvendelsen af denne bestemmelse skal  

 imidlertid virksomhed, udøvet af et foretagende, der er forbundet med et  

 andet foretagende, som omhandlet i artikel 9, anses som udøvet af det  

 foretagende, med hvilket det er forbundet, hvis den pågældende virksomhed er  

 af væsentlig samme art, som den, der udøves af det sidstnævnte foretagende.
4. En person, der er hjemmehørende i en kontraherende stat, og som er  

 skattepligtig i den anden kontraherende stat af indkomst ved leasing af  

 boreplatforme, der er anvendt ved forundersøgelser, efterforskning eller  

 udvinding af kulbrinter, kan vælge for et hvilket som helst skatteår at  

 beregne skatten på sådan indkomst på et nettogrundlag, som om den pågældende  

 indkomst kunne henføres til et fast driftssted i sådan anden stat.
Ethvert  

 sådant valg skal være bindende for det skatteår, i hvilket valget er  

 foretaget, og alle efterfølgende skatteår, medmindre den kompetente myndighed  

 i den anden kontraherende stat samtykker i at bringe valget til ophør.
Kapitel IV Særlige bestemmelser Artikel 24 Ophævelse af dobbeltbeskatning 1. I Mexico, i overensstemmelse med bestemmelserne og med forbehold af de  

 begrænsninger der indeholdes i lovgivningen i Mexico, som den måtte blive  

 ændret fra tid til anden uden ændring af det heri indeholdte almindelige  

 princip, skal Mexico indrømme personer, der er hjemmehørende i Mexico, et  

 nedslag i den mexicanske indkomstskat:
a) svarende til den indkomstskat, der er betalt i Danmark, af eller for en  

 sådan person; b) i tilfælde, hvor et selskab, der ejer mindst 10 pct. af kapitalen af et  

 i Danmark hjemmehørende selskab, og modtager udbytte fra dette selskab,  

 svarende til den indkomstskat, der er betalt i Danmark af eller for det  

 udloddende selskab, for så vidt angår den fortjeneste af hvilken udbyttet er  

 udbetalt; c) et sådant nedslag skal imidlertid ikke i noget tilfælde kunne overstige  

 den del af indkomstskatten, beregnet før nedslaget er givet, der kan henføres  

 til den indkomst, som kan beskattes i Danmark.
 2. I Danmark, i overensstemmelse med bestemmelserne og med forbehold af de  

 begrænsninger der indeholdes i lovgivningen i Danmark, som den måtte blive  

 ændret fra tid til anden uden ændring af det heri indeholdte almindelige  

 princip, skal dobbeltbeskatning undgås således:
 a) medmindre bestemmelserne i litra c) medfører andet, i tilfælde, hvor en  

 person, der er hjemmehørende i Danmark, oppebærer indkomst eller ejer formue,  

 som ifølge bestemmelserne i denne overenskomst kan beskattes i Mexico, skal  

 Danmark:
(i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Mexico; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Mexico; b) sådant fradrag skal imidlertid i ingen af tilfældene kunne overstige  

 den del af indkomstskatten eller formueskatten, beregnet før fradraget er  

 givet, der kan henføres til henholdsvis den indkomst eller den formue, som  

 kan beskattes i Mexico; c) i tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Mexico, kan Danmark medregne denne indkomst eller formue  

 i beskatningsgrundlaget, men skal i skatten af indkomsten eller formuen  

 tillade fradraget den del af indkomstskatten eller formueskatten, som kan  

 henføres til henholdsvis den indkomst, der hidrører fra Mexico, eller den  

 formue, der ejes i Mexico; d) uanset bestemmelserne i litra a) og b) skal udbytte, der udbetales af  

 et selskab, der er hjemmehørende i Mexico, til et selskab, der er  

 hjemmehørende i Danmark, være fritaget for dansk skat i overensstemmelse med  

 bestemmelserne i den danske lovgivning vedrørende skattefritagelse for  

 udbytte, der udbetales til danske selskaber af udenlandske datterselskaber; e) for så vidt angår udbytte udbetalt af et selskab, der er hjemmehørende  

 i Mexico, til et selskab, der er hjemmehørende i Danmark, og som ejer mindst  

 10 pct. af kapitalen i det udbyttebetalende selskab, skal der, hvis udbyttet  

 ikke er fritaget for dansk skat i henhold til litra d) og g), ved beregningen  

 af det under litra a) og b) omhandlede nedslag, tages hensyn til den  

 mexicanske skat, der skal betales af det udbyttebetalende selskab af den  

 fortjeneste, hvoraf sådant udbytte er udbetalt; f) i tilfælde, hvor der i medfør af artiklerne 13, 51, 51A og 143 i den  

 mexicanske indkomstskattelov er indrømmet fritagelse for eller nedsættelse af  

 mexicansk skat, der, i henhold til bestemmelserne i artikel 7, skal betales  

 af fortjeneste, som et dansk foretagende oppebærer fra et fast driftssted  

 beliggende i Mexico, skal der i henhold til litra a)(i) og b), indrømmes  

 fradrag i dansk skat for mexicansk skat, som om en sådan fritagelse eller  

 nedsættelse ikke var blevet givet, forudsat at det faste driftssted er  

 beskæftiget med erhvervsmæssig virksomhed, (bortset fra erhvervsvirksomhed  

 inden for den finansielle sektor), og at ikke over 25 pct. af en sådan  

 fortjeneste består af renter og fortjeneste ved afståelse af aktier og  

 obligationer eller består af fortjeneste, der hidrører fra tredjestater; g) uanset bestemmelserne i litra d), i tilfælde, hvor udbytte er udbetalt  

 af et selskab, der er hjemmehørende i Mexico, og som i medfør af artiklerne  

 13, 51, 51A og 143 i den mexicanske indkomstskattelov er indrømmet fritagelse  

 for eller nedsættelse af mexicansk skat, til en person (som er et selskab),  

 der er hjemmehørende i Danmark, og som direkte eller indirekte ejer mindst 25  

 pct. af kapitalen i det førstnævnte selskab, skal sådant udbytte være  

 fritaget for beskatning i Danmark, forudsat at det udbyttebetalende selskab  

 er beskæftiget med erhvervsmæssig virksomhed (bortset fra erhvervsvirksomhed  

 inden for den finansielle sektor), og at ikke over 25 pct. af selskabets  

 fortjeneste består af renter og fortjeneste ved afståelse af aktier og  

 obligationer eller består af fortjeneste, der hidrører fra tredjestater; h) bestemmelserne i litra f) og g) skal finde anvendelse i de første 15  

 år, hvori overenskomsten er gældende.
De kompetente myndigheder skal rådføre  

 sig med hinanden for at afgøre, om denne periode skal forlænges.
Enhver sådan  

 forlængelse skal have virkning fra sådan dato og være undergivet sådanne  

 ændringer og betingelser, herunder betingelser vedrørende ophør, som måtte  

 blive fastsat og godkendt af de kontraherende stater i noter, der skal  

 udveksles ad diplomatisk vej eller på enhver anden måde, der er i  

 overensstemmelse med deres forfatningsmæssige procedurer.
 3. I denne overenskomst skal den mexicanske aktivskat, som er nævnt i  

 artikel 2, stykke 3, litra a)(ii), betragtes som en indkomstskat.
Artikel 25 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 1 skal denne bestemmelse også finde anvendelse på  

 personer, der ikke er hjemmehørende i en af eller begge de kontraherende  

 stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender, der driver  

 samme virksomhed i denne anden stat.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer dens  

 egne hjemmehørende personer.
3. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der betales af et foretagende i en kontraherende stat til  

 en person, der er hjemmehørende i den anden kontraherende stat, kunne  

 fratrækkes ved opgørelsen af et sådant foretagendes skattepligtige  

 fortjeneste under samme betingelser, som hvis betalingerne var sket til en  

 person, der er hjemmehørende i den førstnævnte stat.
På samme måde skal  

 enhver gæld, som et foretagende i en kontraherende stat har til en person,  

 der er hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige formue under samme  

 betingelser, som hvis gælden var blevet stiftet over for en person, der er  

 hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 25, stykke 1, for den kompetente  

 myndighed i den kontraherende stat, i hvilken han er statsborger.
2. Den kompetente myndighed skal, hvis den finder indsigelsen begrundet,  

 og hvis den ikke selv kan nå til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i overensstemmelse med  

 overenskomsten, forudsat at den kompetente myndighed i den anden  

 kontraherende stat er underrettet om sagen inden udløbet af 3 år fra  

 forfaldsdatoen eller datoen for indgivelse af selvangivelse i denne anden  

 stat, alt efter hvilken dato der er senest.
Enhver indgået aftale skal i  

 sådant tilfælde gennemføres inden 10 år fra forfaldsdatoen eller datoen for  

 indgivelse af selvangivelse i denne anden stat, alt efter hvilken der er  

 senest, eller en længere periode, hvis en sådan er tilladt i henhold til den  

 nationale lovgivning i denne anden stat.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om sager, der ikke er omhandlet i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af en aftale for så vidt  

 angår de foranstående stykker.
Når det for tilvejebringelsen af en aftale  

 skønnes ønskeligt, at der finder en mundtlig forhandling sted, kan en sådan  

 finde sted i en kommission bestående af repræsentanter for de kompetente  

 myndigheder i de kontraherende stater.
Artikel 27 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
De kan også udveksle sådanne oplysninger, som er  

 nødvendige for at gennemføre den interne lovgivning i de kontraherende stater  

 vedrørende merværdiafgifter, andre salgsafgifter og punktafgifter, der  

 betales til de kontraherende stater.
Udvekslingen af oplysninger begrænses  

 ikke af artikel 1. Alle oplysninger, der modtages af en kontraherende stat,  

 skal behandles som hemmelige på samme måde som oplysninger, der er indhentet  

 i henhold til denne stats interne lovgivning, og må kun meddeles til personer  

 eller myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med sådanne skatter.
Sådanne personer eller  

 myndigheder må kun benytte oplysningerne i skattesager.
De kan meddele  

 oplysningerne under offentlige retsforhandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne eller den anden  

 kontraherende stats lovgivning og forvaltningspraksis; b) at meddele oplysninger, som ikke kan indhentes ifølge denne eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 28 Medlemmer af diplomatiske og konsulære repræsentationer Intet i denne overenskomst skal berøre de skattemæssige begunstigelser,  

 der er tillagt medlemmer af diplomatiske eller konsulære repræsentationer i  

 kraft af folkerettens almindelige regler eller efter bestemmelserne i særlige  

 aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver del af de kontraherende staters område, som  

 specielt er holdt uden for overenskomstens anvendelsesområde, eller til  

 enhver stat eller ethvert område, for hvis internationale forbindelser  

 Danmark er ansvarlig, og som påligner skatter af væsentlig samme art som de  

 skatter, på hvilke overenskomsten finder anvendelse.
Enhver sådan udvidelse  

 skal have virkning fra sådan dato og undergivet sådanne ændringer og  

 betingelser, herunder betingelser vedrørende ophør, som måtte blive fastsat  

 og godkendt af de kontraherende stater i noter, der skal udveksles ad  

 diplomatisk vej, eller på enhver anden måde, der er i overensstemmelse med  

 deres forfatningsmæssige regler.
 2. Medmindre de kontraherende stater aftaler andet, skal opsigelsen af  

 overenskomsten af en af dem i henhold til artikel 31 på den måde, som er  

 angivet i nævnte artikel, også bringe anvendelsen af overenskomsten til ophør  

 på enhver del af de kontraherende staters område, eller på enhver stat eller  

 på ethvert område, til hvilken den er blevet udvidet i henhold til denne  

 artikel.
Kapitel V Slutbestemmelser Artikel 30 Ikrafttræden 1. De kontraherende stater skal give hinanden skriftlig underretning ad  

 diplomatisk vej, om at de procedurer, der kræves i henhold til lovgivningen  

 for denne overenskomsts ikrafttræden, er opfyldt.
Overenskomsten skal træde i  

 kraft på datoen for modtagelsen af den sidste underretning.
 2. Overenskomsten skal have virkning:
a) for så vidt angår skatter indeholdt ved kilden den 1. januar eller  

 senere i det år, der følger efter det år, i hvilket denne overenskomst træder  

 i kraft; b) for så vidt angår andre skatter:
(i) i Mexico, for det skatteår, der begynder den 1. januar eller senere i  

 det år, der følger efter det år, i hvilket denne overenskomst træder i kraft;  

 og (ii) i Danmark, for så vidt angår skatter i det indkomstår, der følger  

 umiddelbart efter det år, i hvilket overenskomsten træder i kraft, og  

 følgende indkomstår.
Artikel 31 Opsigelse 1. Denne overenskomst skal forblive i kraft, indtil den opsiges af en  

 kontraherende stat.
Begge kontraherende stater kan opsige overenskomsten ved  

 ad diplomatisk vej at give meddelelse om opsigelse mindst 6 måneder før  

 udgangen af ethvert kalenderår efter udløbet af en periode på 5 år fra datoen  

 for dens ikrafttræden.
 2. Overenskomsten skal ophøre med at have virkning:
a) for så vidt angår skatter indeholdt ved kilden den 1. januar eller  

 senere i det år, der følger efter det år, i hvilket meddelelsen om opsigelse  

 er givet; b) for så vidt angår andre skatter:
(i) i Mexico, for det skatteår, der begynder den 1. januar eller senere i  

 det år, der følger efter det år, i hvilket meddelelsen om opsigelse er givet;  

 og (ii) i Danmark, for så vidt angår skatter for det indkomstår, der følger  

 umiddelbart efter det år, i hvilket meddelelsen om opsigelse er givet, og  

 følgende indkomstår.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
Udfærdiget i to eksemplarer i Mexico by, den 11. juni 1997 på spansk,  

 dansk og engelsk, således at alle tre tekster har samme gyldighed.
I tilfælde  

 af uoverensstemmelse i fortolkning eller anvendelse af overenskomsten, skal  

 den engelske tekst være afgørende.
For Kongeriget Danmarks regering Martin Kofod For De Forenede Mexicanske Staters regering Guillermo Ortiz Martinez Protokol Ved undertegnelsen af Overenskomsten mellem regeringen i Kongeriget  

 Danmark og regeringen i De Forenede Mexicanske Stater til undgåelse af  

 dobbeltbeskatning og forhindring af skatteunddragelse for så vidt angår  

 indkomst- og formueskatter er de undertegnede blevet enige om følgende  

 bestemmelser, der skal udgøre en integrerende del af overenskomsten.
 1. For så vidt angår artikel 3, stykke 1.
 Der er enighed om, at udtrykket »Mexico« omfatter den eksklusive  

 økonomiske zone, inden for hvilken Mexico kan udøve suverænitetsrettigheder i  

 overensstemmelse med national lov og international ret.
 2. For så vidt angår artikel 4.
a) Et interessentskab, et bo eller en trust er kun hjemmehørende i en  

 kontraherende stat i den udstrækning at den indkomst, de oppebærer, er  

 skattepligtig i denne stat som indkomst for en der hjemmehørende person,  

 enten hos interessentskabet, boet eller trusten, eller hos dets deltagere  

 eller begunstigede; b) Udtrykket »hjemmehørende« omfatter også en kontraherende  

 stat, en politisk underafdeling eller en lokal myndighed deraf.
 3. For så vidt angår artikel 7, stykke 1 og 2.
 Udtrykket »har drevet virksomhed« betyder, at indkomst eller  

 fortjeneste, som kan henføres til et fast driftssted i den tid, det har  

 bestået, kan beskattes i den kontraherende stat, hvori et sådant fast  

 driftssted er beliggende, selv om betalingerne er udskudt, indtil det faste  

 driftssted er ophørt med at eksistere.
 4. For så vidt angår artikel 9.
 Bestemmelserne i stykke 2 skal ikke finde anvendelse i tilfælde af svig,  

 grov uagtsomhed eller forsætlig forsømmelse.
 5. For så vidt angår artikel 12.
 Betalinger af enhver art, der modtages som vederlag for teknisk bistand,  

 herunder studier eller undersøgelser af videnskabelig, geologisk eller  

 teknisk art, eller for ingeniørmæssige kontrakter, herunder bistand af  

 rådgivende eller tilsynsførende art, skal anses for at være betalinger, på  

 hvilke bestemmelserne i henholdsvis artikel 7 eller artikel 14 finder  

 anvendelse, i den udstrækning sådanne betalinger ikke skal anses som vederlag  

 for overdragelse af oplysninger vedrørende industrielle, kommercielle eller  

 videnskabelige erfaringer (»know-how«).
 Udtrykket »know-how« skal defineres i overensstemmelse med  

 kommentarerne til artikel 12, stykke 11, i OECD's 1992 model  

 dobbeltbeskatningsoverenskomst vedrørende indkomst og formue.
 6. For så vidt angår artikel 12.
Uanset bestemmelserne i artikel 12 kan Mexico pålægge sin aktivskat på  

 aktiver, som omhandlet i artikel 12, stykke 3, som er tilvejebragt af  

 personer, der er hjemmehørende i Danmark, til personer, der er hjemmehørende  

 i Mexico, og som er undergivet sådan skat.
I så fald skal Mexico give nedslag  

 i aktivskatten på sådanne aktiver med et beløb svarende til den indkomstskat,  

 der ville være blevet pålagt de royalties, der er betalt for  

 tilvejebringelsen af disse aktiver, på grundlag af den skattesats, der er  

 gældende i dets nationale lovgivning, som om denne overenskomst ikke er  

 gældende.
 7. For så vidt angår artiklerne 12 og 13.
 Der er enighed om, at betalinger, der oppebæres ved afståelse af enhver  

 rettighed eller formuegode, som omhandlet i artikel 12, stykke 3, skal anses  

 som royalties og være skattepligtige i henhold til den nævnte artikel, når  

 betalingerne ikke er til afregning af en fuld og endelig pris, der var aftalt  

 på datoen for afståelsen, men er betinget af den faktiske produktivitet,  

 anvendelse eller rådighedsret derover.
 8. For så vidt angår artikel 13, stykke 3.
 Fortjeneste, som omhandlet i dette stykke, skal ikke omfatte fortjeneste,  

 der tidligere er beskattet i det selskab, der udsteder aktierne.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne protokol.
Udfærdiget i to eksemplarer i Mexico by, den 11. juni 1997 på spansk,  

 dansk og engelsk, således at alle tre tekster har samme gyldighed.
I tilfælde  

 af uoverensstemmelse i fortolkning eller anvendelse af protokollen, skal den  

 engelske tekst være afgørende.
For Kongeriget Danmarks regering Martin Kofod For De Forenede Mexicanske Staters regering Guillermo Ortiz Martinez Oprindeligt fremsat forslag § 1. Overenskomst af 11. juni 1997 mellem Kongeriget Danmark og De Forenede Mexicanske Stater til undgåelse af dobbeltbeskatning og forhindring af skatteunddragelse for så vidt angår indkomst- og formueskatter kan tiltrædes på Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og får virkning i Danmark  

 efter bestemmelserne i overenskomstens artikel 30.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Oversættelse OVERENSKOMST mellem Kongeriget Danmark og De Forenede Mexicanske Stater til undgåelse af dobbeltbeskatning og forhindring af skatteunddragelse for så vidt angår indkomst- og formueskatter Regeringen i Kongeriget Danmark og Regeringen i De Forenede Mexicanske  

 Stater, der ønsker at indgå en overenskomst til undgåelse af  

 dobbeltbeskatning og forhindring af skatteunddragelse for så vidt angår  

 indkomst- og formueskatter, som herefter vil blive omtalt som  

 »overenskomsten«, er blevet enige om følgende:
Kapitel I Overenskomstens anvendelsesområde Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der udskrives på en kontraherende stats eller dens politiske underafdelingers  

 eller lokale myndigheders vegne uden hensyn til, hvorledes de opkræves.
 2. Som indkomst- og formueskatter skal anses alle skatter, der udskrives  

 på grundlag af hele indkomsten, hele formuen, eller dele af indkomsten eller  

 formuen, herunder skatter på fortjeneste ved afståelse af rørlig eller fast  

 ejendom, såvel som skatter på formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) i Mexico:
(i) indkomstskatten (»el impuesto sobre la renta«); og (ii) aktivskatten (»el impuesto al activo«); (herefter omtalt som »mexicansk skat«).
 b) i Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) den særlige indkomstskat; (v) kirkeskatten; (vi) udbytteskatten; (vii) renteskatten; (viii) royaltyskatten; (ix) skatter i henhold til kulbrinteskatteloven og (x) formueskatten til staten; (herefter omtalt som »dansk skat«).
Overenskomsten skal også finde anvendelse på alle skatter af samme eller  

 væsentlig samme art, som bliver udskrevet efter datoen for undertegnelsen af  

 overenskomsten som tillæg til, eller i stedet for de eksisterende skatter.
De  

 kompetente myndigheder i de kontraherende stater skal give hinanden  

 underretning om alle væsentlige ændringer, som er blevet foretaget i deres  

 respektive skattelove.
Kapitel II Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykket »Mexico« betyder De Forenede Mexicanske Stater; når  

 benyttet i geografisk forstand omfatter det De Forenede Mexicanske Staters  

 territorium; såvel som de integrerede dele af Statsforbundet; øerne, herunder  

 klipperevene og småøerne i de tilstødende farvande; øerne Guadalupe og  

 Revillagigedo; kontinentalsoklen og øernes, småøernes og klipperevenes  

 havbund og undergrund; og territorialfarvandene, i den udstrækning og med de  

 begrænsninger der følger af international ret, og de indre farvande; og  

 luftrummet over det nationale territorium, i den udstrækning og på de  

 betingelser der følger af international ret; b) udtrykket »Danmark« betyder Kongeriget Danmark; når benyttet  

 i geografisk forstand omfatter det ethvert område uden for Danmarks  

 territorialfarvand, som i overensstemmelse med international ret og ifølge  

 dansk lovgivning er eller senere måtte blive betegnet som et område, inden  

 for hvilket Danmark kan udøve suverænitetsrettigheder med hensyn til  

 efterforskning og udnyttelse af naturforekomster på havbunden eller i dens  

 undergrund og de overliggende vande, og med hensyn til anden virksomhed med  

 henblik på økonomisk efterforskning og udnyttelse af området; udtrykket  

 omfatter ikke Færøerne og Grønland; c) udtrykkene »en kontraherende stat« og »den anden  

 kontraherende stat« betyder Mexico eller Danmark alt efter sammenhængen; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 skib eller luftfartøj, der udøves af et foretagende i en kontraherende stat,  

 bortset fra tilfælde, hvor skibet eller luftfartøjet udelukkende anvendes  

 mellem pladser i den anden kontraherende stat; h) udtrykket »statsborger« betyder:
(i) enhver fysisk person, der er i besiddelse af statsborgerskab i en  

 kontraherende stat; (ii) enhver juridisk person, ethvert interessentskab eller enhver  

 sammenslutning, der består i kraft af den gældende lovgivning i en  

 kontraherende stat; i) udtrykket »kompetent myndighed« betyder:
(i) i Mexico: Skatteadministrationsvæsenet under Ministeriet for Finanser  

 og Offentlige Lån; (ii) i Danmark: Skatteministeren eller hans befuldmægtigede stedfortræder.
 2. Ved anvendelsen af overenskomsten i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet lignende kriterium.
Men dette udtryk  

 omfatter ikke en person, som er skattepligtig til den pågældende stat  

 udelukkende af indkomst fra kilder i denne stat, eller af formue, der  

 befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) i alle andre tilfælde skal de kompetente myndigheder i de kontraherende  

 stater afgøre spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal de kompetente  

 myndigheder i de kontraherende stater bestræbe sig på at afgøre spørgsmålet  

 ved gensidig aftale og fastsætte de nærmere regler for overenskomstens  

 anvendelse på en sådan person.
Hvor der ikke foreligger en sådan aftale, skal  

 personen, ved anvendelsen af overenskomsten, i hver af de kontraherende  

 stater anses for ikke at være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Udtrykket »fast driftssted« skal også omfatte en byggeplads,  

 et anlægs-, montage- eller installationsarbejde eller tilsynsførende  

 aktiviteter i forbindelse dermed, men kun hvis byggepladsen, arbejdet eller  

 aktiviteterne varer mere end 6 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på at  

 udøve reklamevirksomhed, levere oplysninger, eller gøre forberedelser i  

 forbindelse med placering af lån, eller for lignende aktiviteter, for så vidt  

 de er af forberedende eller hjælpende karakter, for foretagendet; f) opretholdelsen af et fast forretningssted udelukkende med henblik på at  

 udøve en kombination af de i litra (a)-(e) nævnte aktiviteter, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. Uanset bestemmelserne i stykke 1 og 2, hvor en person, der ikke er en  

 uafhængig repræsentant, på hvem stykke 7 finder anvendelse, handler på vegne  

 af et foretagende og har, og sædvanligvis udøver, i en kontraherende stat en  

 fuldmagt til at indgå aftaler i foretagendets navn, skal det foretagende  

 anses for at have et fast driftssted i denne stat med hensyn til hele den  

 virksomhed, som denne person påtager sig for foretagendet, medmindre denne  

 persons virksomhed er begrænset til sådan virksomhed, som er nævnt i stykke  

 4, og som, hvis den udøves gennem et fast forretningssted, ikke ville gøre  

 dette faste forretningssted til et fast driftssted efter bestemmelserne i det  

 pågældende stykke.
 6. Uanset de foregående bestemmelser i denne artikel skal et  

 forsikringsforetagende i en kontraherende stat, undtagen for så vidt angår  

 genforsikring, anses for at have et fast driftssted i den anden kontraherende  

 stat, hvis det opkræver præmier på denne anden stats territorium eller  

 forsikrer risici beliggende deri gennem en person, der ikke er en sådan  

 uafhængig repræsentant, på hvem stykke 7 finder anvendelse.
 7. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller en anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed, og at der i deres kommercielle eller finansielle  

 relationer til foretagendet ikke er stillet eller pålagt betingelser, der  

 afviger fra dem, der normalt aftales mellem uafhængige repræsentanter.
 8. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på en anden måde) driver erhvervsvirksomhed i denne anden  

 stat, skal ikke i sig selv medføre, at noget af de to selskaber udgør et fast  

 driftssted for det andet.
Kapitel III Beskatning af indkomst Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori den pågældende ejendom  

 er beliggende, og skal omfatte enhver option eller lignende rettighed med  

 hensyn dertil.
Udtrykket skal i alle tilfælde omfatte tilbehør til fast  

 ejendom, husdyrbesætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom, rettigheder til at efterforske eller udnytte  

 mineralforekomster, kilder og andre naturforekomster, samt rettigheder til  

 beløb beregnet på grundlag af størrelsen eller værdien af produktionen fra  

 sådanne forekomster; skibe, både og luftfartøjer skal ikke anses for fast  

 ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver eller har  

 drevet erhvervsvirksomhed i den anden kontraherende stat gennem et der  

 beliggende fast driftssted.
Såfremt foretagendet driver eller har drevet en  

 sådan virksomhed, kan dets fortjeneste beskattes i den anden stat, men kun  

 for så vidt angår den del deraf, som kan henføres til:
a) dette faste driftssted; b) salg i denne anden stat af varer af samme eller lignende art som de  

 varer, der sælges gennem dette faste driftssted.
 Fortjeneste hidrørende fra salg som beskrevet i litra b) kan imidlertid  

 ikke beskattes i den anden stat, hvis foretagendet godtgør, at sådanne salg  

 er blevet foretaget af andre grunde end for at opnå en fordel i henhold til  

 denne overenskomst.
 2. Såfremt bestemmelserne i stykke 3 ikke medfører andet, skal der, i  

 tilfælde hvor et foretagende i en kontraherende stat driver eller har drevet  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende betingelser, og som under  

 fuldstændig frie forhold afsluttede forretninger med det foretagende, hvis  

 faste driftssted det er.
3. Ved ansættelse af et fast driftssteds fortjeneste skal det være tilladt  

 at fradrage omkostninger, som er afholdt for det faste driftssted, herunder  

 omkostninger afholdt til ledelse og generel administration, enten i den stat,  

 hvori det faste driftssted er beliggende, eller andre steder.
Intet sådant  

 fradrag skal imidlertid være tilladt, for så vidt angår sådanne eventuelle  

 beløb, der (i andre tilfælde end refusion af faktiske udgifter) betales af  

 det faste driftssted til foretagendets hovedsæde eller ethvert af dets andre  

 afdelinger, i form af royalties, honorarer eller andre lignende betalinger  

 for brugen af patenter eller andre rettigheder, i form af kommission, for  

 udførelse af særlige opgaver eller for driftsledelse, eller, undtagen i  

 tilfælde af bankvirksomhed, i form af renter af penge, der er lånt til det  

 faste driftssted.
Tilsvarende kan der ved ansættelsen af det faste  

 driftssteds fortjeneste ikke medtages beløb, som (i andre tilfælde end  

 refusion af faktiske udgifter) det faste driftssted har debiteret  

 foretagendets hovedsæde eller ethvert af dets andre afdelinger, i form af  

 royalties, honorarer eller andre lignende betalinger for brugen af patenter  

 eller andre rettigheder, eller i form af kommission, for udførelse af særlige  

 opgaver eller driftsledelse, eller, undtagen i tilfælde af bankvirksomhed, i  

 form af renter af penge, der er lånt til foretagendets hovedsæde eller enhver  

 af dets andre afdelinger.
 4. Såfremt det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 hindre denne kontraherende stat i at  

 ansætte den skattepligtige fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er indeholdt i  

 denne artikel.
 5. Ingen fortjeneste skal kunne henføres til et fast driftssted, blot for  

 indkøb, foretaget af dette faste driftssted, af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste, som et foretagende i en kontraherende stat oppebærer ved  

 drift af skibe eller luftfartøjer i international trafik, kan kun beskattes i  

 denne stat.
 2. Et foretagendes drift af skibe eller luftfartøjer i international  

 trafik omfatter ikke transport i nogen andre transportmidler, der direkte  

 stilles til rådighed af et sådant foretagende, eller tilvejebringelse af  

 overnatningsmuligheder.
 3. Fortjeneste, der oppebæres af et foretagende i en kontraherende stat  

 for anvendelse, overliggetid eller udlejning af containere til brug for  

 transport af varer, kan kun beskattes i denne stat, undtagen for så vidt  

 disse containere udelukkende bliver anvendt til transport mellem pladser  

 inden for den anden stat.
 4. Bestemmelserne i stykke 1 skal også finde anvendelse på fortjeneste ved  

 deltagelse i en pool, et forretningsfællesskab eller i en international  

 driftsorganisation.
 5. Når selskaber fra forskellige lande har besluttet at drive  

 luftfartsvirksomhed sammen i form af et konsortium eller anden form for  

 forretningsfællesskab, skal bestemmelserne i stykke 1, 2 og 3 kun finde  

 anvendelse på den del af konsortiets eller forretningsfællesskabets  

 fortjeneste, som vedrører den andel, som et selskab, der er hjemmehørende i  

 en kontraherende stat, har i dette konsortium eller forretningsfællesskab.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte har del  

 i ledelsen, kontrollen eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen,  

 kontrollen eller kapitalen i et foretagende i en kontraherende stat og et  

 foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet, men som på grund af disse vilkår ikke er  

 tilfaldet, et af disse foretagender, medregnes til dette foretagendes  

 fortjeneste og beskattes i overensstemmelse hermed.
2. Hvor en kontraherende stat til et foretagendes fortjeneste i denne stat  

 henregner og i overensstemmelse hermed beskatter fortjeneste, som et  

 foretagende i den anden kontraherende stat er blevet beskattet af i denne  

 anden stat, og denne fortjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der var aftalt mellem de  

 to foretagender, havde været sådanne, som ville have været aftalt mellem  

 uafhængige foretagender, skal denne anden stat i overensstemmelse med artikel  

 26, stykke 2, foretage behørig regulering af den skat, der der er beregnet af  

 fortjenesten, hvis den er enig i den regulering, som er foretaget af den  

 førstnævnte kontraherende stat.
Ved fastsættelsen af sådan regulering skal  

 der tages skyldigt hensyn til de øvrige bestemmelser i denne overenskomst, og  

 de kompetente myndigheder i de kontraherende stater skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 i hvilken det selskab, der udbetaler udbyttet, er hjemmehørende, og i  

 overensstemmelse med lovgivningen i denne stat, men hvis modtageren er den  

 retmæssige ejer af udbyttet, må den skat, der pålignes, ikke overstige:
a) 0 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, der udbetaler udbyttet; b) 15 pct. af bruttobeløbet af udbyttet i alle andre tilfælde.
 Bestemmelserne i dette stykke har ingen indflydelse på beskatningen af  

 selskabet af den fortjeneste, hvoraf udbyttet er udbetalt.
 3. I denne artikel betyder udtrykket »udbytte« indkomst af  

 aktier, »jouissance«-aktier eller  

 »jouissance«-rettigheder, mineaktier, stifterandele eller, bortset  

 fra gældsfordringer, andre rettigheder til andel i fortjeneste, såvel som  

 indkomst fra andre selskabsrettigheder, der underkastes samme beskatning som  

 indkomst af aktier i henhold til lovgivningen i den stat, i hvilken det  

 selskab, der foretager udlodningen, er hjemmehørende.
4. Bestemmelserne i stykke 1 og 2 finder ikke anvendelse i tilfælde, hvor  

 den retmæssige ejer af udbyttet er hjemmehørende i en kontraherende stat og  

 udøver erhvervsvirksomhed gennem et fast driftssted, der er beliggende i den  

 anden kontraherende stat, i hvilken det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og de rettigheder, der ligger til grund for  

 udbetalingen, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
 5. Hvor et selskab, som er hjemmehørende i en kontraherende stat,  

 oppebærer fortjeneste eller indkomst fra den anden kontraherende stat, kan  

 denne anden stat ikke pålægge nogen skat på udbytte, som udbetales af  

 selskabet, undtagen i det omfang sådant udbytte udbetales til en person, som  

 er hjemmehørende i denne anden stat, eller i det omfang de rettigheder, der  

 ligger til grund for udbetalingen, har direkte forbindelse med et fast  

 driftssted eller fast sted beliggende i denne anden stat, og heller ikke  

 underkaste selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst fra kilder  

 i sådan anden stat.
Artikel 11 Renter 1. Renter, der hidrører fra en kontraherende stat, og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i overensstemmelse med lovgivningen i denne stat, men  

 hvis modtageren er den retmæssige ejer af renten, må den skat, der pålignes,  

 ikke overstige:
a) 5 pct. af bruttobeløbet af renten, for så vidt angår banker; b) 15 pct. af bruttobeløbet af renten i alle andre tilfælde.
 3. Uanset bestemmelserne i stykke 2, kan renter, som omhandlet i stykke 1,  

 kun beskattes i den kontraherende stat, hvor den retmæssige ejer er  

 hjemmehørende, hvis:
a) den retmæssige ejer er en kontraherende stat, en politisk underafdeling  

 eller en lokal myndighed; b) renten betales af de i litra a) nævnte personer; c) den retmæssige ejer er en godkendt pensionskasse, forudsat at dens  

 indkomst generelt er fritaget for beskatning i denne stat; d) renten hidrører fra Danmark, og betales for et lån med en løbetid på  

 ikke under 3 år, ydet, garanteret eller forsikret af, eller en kredit for en  

 sådan periode, ydet, garanteret eller forsikret af:
(i) Banco de Mexico; (ii) Banco Nacional de Comercio Exterior, S.N.C.; (iii) Nacional Financiera, S.N.C.; (iv) Banco Nacional de Obras y Servicios Publicos, S.N.C.; eller (v) enhver anden institution svarende til de under punkt (ii)-(iv) nævnte,  

 der fra gang til gang måtte blive truffet aftale om mellem de kompetente  

 myndigheder i de kontraherende stater; e) renten hidrører fra Mexico, og betales for et lån med en løbetid på  

 ikke under 3 år, ydet, garanteret eller forsikret af, eller en kredit for en  

 sådan periode, ydet, garanteret eller forsikret af:
(i) Danmarks Nationalbank; (ii) Industrialiseringsfonden for udviklingslandene; (iii) Dansk Eksportfinansieringsfond; (iv) Danmarks Skibskreditfond; eller (v) enhver anden institution svarende til de under punkt (ii)-(iv) nævnte,  

 der fra gang til gang måtte blive truffet aftale om mellem de kompetente  

 myndigheder i de kontraherende stater.
4. I denne artikel betyder udtrykket »renter« indkomst af  

 gældsfordringer af enhver art, hvad enten de er sikrede ved pant eller ikke,  

 og hvad enten de indeholder en ret til en andel i debitors fortjeneste eller  

 ikke, og i særdeleshed indkomst af statsgældsbeviser og indkomst af  

 obligationer eller forskrivninger, herunder gevinster og præmier, der knytter  

 sig til sådanne statsgældsbeviser, obligationer eller forskrivninger, såvel  

 som al anden indkomst, der i henhold til skattelovgivningen i den  

 kontraherende stat, hvorfra indkomsten hidrører, behandles som indkomst fra  

 udlån af penge.
Straftillæg for for sen betaling skal ikke anses for renter i  

 denne artikels forstand.
5. Bestemmelserne i stykke 1 og 2 skal ikke finde anvendelse, hvis rentens  

 retmæssige ejer, der er hjemmehørende i en kontraherende stat, i den anden  

 kontraherende stat, hvorfra renten hidrører, driver erhvervsvirksomhed gennem  

 et der beliggende fast driftssted eller udøver frit erhverv i denne anden  

 stat fra et der beliggende fast sted, og den fordring, som ligger til grund  

 for den betalte rente, har direkte forbindelse med et sådant fast driftssted  

 eller fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
6. Renter skal anses for at hidrøre fra en kontraherende stat, såfremt de  

 betales af en person, der er hjemmehørende i denne stat.
Hvis imidlertid den  

 person, der betaler renten, hvad enten han er hjemmehørende i en  

 kontraherende stat eller ikke, i en kontraherende stat har et fast driftssted  

 eller et fast sted, og sådan rente afholdes af sådant fast driftssted eller  

 fast sted, skal sådan rente anses for at hidrøre fra den stat, i hvilken det  

 faste driftssted eller det faste sted er beliggende.
7. Hvor der er en særlig forbindelse mellem den, der betaler, og den  

 retmæssige ejer, eller mellem disse og en tredje person, og rentebeløbet,  

 uanset årsagen, overstiger det beløb, som ville være blevet aftalt mellem  

 den, der betaler og den retmæssige ejer, såfremt den nævnte forbindelse ikke  

 havde foreligget, skal bestemmelserne i denne artikel alene finde anvendelse  

 på det sidstnævnte beløb.
I så fald skal den overskydende del af betalingerne  

 kunne beskattes i overensstemmelse med lovgivningen i hver kontraherende stat  

 under behørig hensyntagen til de øvrige bestemmelser i denne overenskomst.
8. Bestemmelserne i denne artikel skal ikke finde anvendelse, hvis de  

 kompetente myndigheder bliver enige om, at den gældsfordring, som ligger til  

 grund for den betalte rente, var stiftet eller overdraget med det hovedformål  

 at opnå en fordel efter denne artikel.
I det tilfælde skal bestemmelserne i  

 den nationale lovgivning i den kontraherende stat, hvorfra renten hidrører,  

 finde anvendelse.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne royalties kan imidlertid også beskattes i den stat, hvorfra de  

 hidrører, og i overensstemmelse med lovgivningen i denne stat, men hvis  

 modtageren er den retmæssige ejer af sådanne royalties, må den skat, der  

 pålignes, ikke overstige 10 pct. af bruttobeløbet af disse royalties.
 3. I denne artikel betyder udtrykket »royalties« betalinger af  

 enhver art, der modtages som vederlag for anvendelsen af, eller retten til at  

 anvende, enhver ophavsret til et litterært, kunstnerisk eller videnskabeligt  

 arbejde, herunder spillefilm og film eller bånd eller andre gengivelsesmidler  

 til brug i forbindelse med fjernsyn eller radio, ethvert patent, varemærke,  

 mønster eller model, tegning, hemmelig formel eller fremstillingsmetode,  

 eller for anvendelse af, eller retten til at anvende, industrielt,  

 kommercielt eller videnskabeligt udstyr, eller for oplysninger om  

 industrielle, kommercielle eller videnskabelige erfaringer.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, i den anden kontraherende stat, hvorfra royaltybeløbet hidrører, driver  

 erhvervsvirksomhed gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for de betalte royalties, har  

 direkte forbindelse med sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
5. Royalties skal anses for at hidrøre fra en kontraherende stat, når de  

 betales af en person, der er hjemmehørende i denne stat.
Hvis imidlertid den  

 person, der betaler nævnte royalties, hvad enten han er hjemmehørende i en  

 kontraherende stat eller ikke, i en kontraherende stat har et fast driftssted  

 eller et fast sted, og sådanne royalties afholdes af dette faste driftssted  

 eller faste sted, skal sådanne royalties anses for at hidrøre fra den stat, i  

 hvilken det faste driftssted eller det faste sted er beliggende.
6. I tilfælde, hvor en særlig forbindelse mellem den, der betaler, og den  

 retmæssige ejer, eller mellem disse og en tredje person, bevirker, at  

 royaltybeløbet, når hensyn tages til den anvendelse, rettighed eller  

 oplysning, for hvilken det er betalt, overstiger det beløb, som ville være  

 blevet aftalt mellem den, der betaler og den retmæssige ejer, såfremt den  

 nævnte forbindelse ikke havde foreligget, skal bestemmelserne i denne artikel  

 alene finde anvendelse på det sidstnævnte beløb.
I så fald skal den  

 overskydende del af betalingerne kunne beskattes i overensstemmelse med  

 lovgivningen i hver kontraherende stat under behørig hensyntagen til de  

 øvrige bestemmelser i denne overenskomst.
7. Bestemmelserne i denne artikel skal ikke finde anvendelse, hvis de  

 kompetente myndigheder bliver enige om, at de rettigheder, der ligger til  

 grund for de betalte royalties, var stiftet eller overdraget med det  

 hovedformål at opnå en fordel efter denne artikel.
I det tilfælde skal  

 bestemmelserne i lovgivningen i den kontraherende stat, hvorfra nævnte  

 royalties hidrører, finde anvendelse.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
2. Fortjeneste ved afståelse af aktier eller andre rettigheder i et  

 selskab, hvis aktiver, direkte eller indirekte, hovedsageligt består af fast  

 ejendom, der er beliggende i en kontraherende stat, eller af enhver anden  

 rettighed, som vedrører sådan fast ejendom, kan beskattes i denne stat.
I  

 dette stykke skal fast ejendom, der anvendes af et selskab i dets  

 industrielle, kommercielle eller landbrugsmæssige aktiviteter eller i  

 udøvelsen af frit erhverv, ikke tages i betragtning.
 3. Ud over fortjeneste, der beskattes i overensstemmelse med  

 bestemmelserne i de foranstående stykker i denne artikel, kan fortjeneste,  

 som en person, der er hjemmehørende i en kontraherende stat, erhverver ved  

 afståelse af aktier, andele, eller andre rettigheder i kapitalen i et  

 selskab, der er hjemmehørende i den anden kontraherende stat, beskattes i  

 denne anden kontraherende stat, hvis modtageren af fortjenesten, direkte  

 eller indirekte, gennem den 12-måneders periode, der går forud for  

 afståelsen, har ejet mindst 25 pct. af kapitalen i dette selskab.
 4. Fortjeneste ved afståelse af rørlig ejendom, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller rørlig ejendom, der vedrører  

 et fast sted, som en person, der er hjemmehørende i en kontraherende stat,  

 har til rådighed i den anden kontraherende stat til udøvelse af frit erhverv,  

 herunder sådan fortjeneste ved afståelse af sådant fast driftssted (særskilt  

 eller sammen med hele foretagendet), eller af et sådant fast sted, kan  

 beskattes i denne anden stat.
 5. Fortjeneste ved afståelse af skibe eller luftfartøjer eller containere,  

 der anvendes i international trafik, eller rørlig ejendom, der vedrører  

 driften af sådanne skibe eller luftfartøjer, eller brug af sådanne  

 containere, kan kun beskattes i den kontraherende stat, hvori foretagendet er  

 hjemmehørende.
 6. For så vidt angår fortjeneste, der erhverves af et luftfartskonsortium  

 eller anden form for forretningsfællesskab, der er dannet af selskaber fra  

 forskellige lande, skal bestemmelserne i stykke 5 kun finde anvendelse på den  

 del af fortjenesten, der vedrører den andel i dette konsortium eller  

 forretningsfællesskab, der ejes af et selskab, der er hjemmehørende i en  

 kontraherende stat.
 7. Fortjeneste ved afståelse af al anden rørlig ejendom end den, der er  

 omhandlet i de foranstående stykker i denne artikel, kan kun beskattes i den  

 kontraherende stat, hvori afhænderen er hjemmehørende.
 8. I tilfælde, hvor en fysisk person, der var hjemmehørende i en  

 kontraherende stat i en periode på 5 år eller mere, og er blevet  

 hjemmehørende i den anden kontraherende stat, skal stykke 7 ikke berøre den  

 førstnævnte stats ret til i henhold til dets nationale lovgivning at beskatte  

 personen af formueforøgelse af aktier indtil tidspunktet for  

 hjemstedsændringen.
 Når aktierne efterfølgende afstås, og fortjenesten ved en sådan afståelse  

 beskattes i den anden kontraherende stat i overensstemmelse med stykke 7,  

 skal denne anden stat indrømme fradrag i skatten af indkomsten med et beløb  

 svarende til den indkomstskat, som blev betalt i den førstnævnte stat.
 Et sådant fradrag kan imidlertid ikke overstige den del af  

 indkomstskatten, beregnet før fradraget er givet, som kan henføres til den  

 indkomst, der kan beskattes i den førstnævnte stat i overensstemmelse med  

 første afsnit i dette stykke.
Artikel 14 Frit erhverv 1. Indkomst, der oppebæres af en person, der er hjemmehørende i en  

 kontraherende stat, ved frit erhverv eller anden virksomhed af selvstændig  

 karakter, kan kun beskattes i denne stat.
Sådan indkomst kan imidlertid også  

 beskattes i den anden kontraherende stat, såfremt a) personen, der er en fysisk person, opholder sig i den anden  

 kontraherende stat i en eller flere perioder, der sammenlagt overstiger 183  

 dage i nogen 12-måneders periode, der begynder eller slutter i det pågældende  

 skatteår; eller b) personen har et fast sted, som til stadighed står til rådighed for ham  

 i den anden stat, med henblik på udøvelsen af hans virksomhed, men i begge tilfælde kun så meget af indkomsten, som kan henføres til  

 virksomhed udført i denne anden stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke finder  

 anvendelse, kan gage, løn og andet lignende vederlag, der oppebæres af en  

 person, der er hjemmehørende i en kontraherende stat, for personligt arbejde  

 i tjenesteforhold, kun beskattes i denne stat, medmindre arbejdet er udført i  

 den anden kontraherende stat.
Er arbejdet udført der, kan det vederlag, som  

 hidrører derfra, beskattes i denne anden stat.
 2. Uanset bestemmelserne i stykke 1 kan vederlag, der oppebæres af en  

 person, der er hjemmehørende i en kontraherende stat, for personligt arbejde  

 i tjenesteforhold udført i den anden kontraherende stat, kun beskattes i den  

 førstnævnte stat, såfremt:
a) modtageren opholder sig i den anden stat i en eller flere perioder, der  

 sammenlagt ikke overstiger 183 dage i nogen 12-måneders periode, der begynder  

 eller slutter i det pågældende skatteår, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende, der er  

 hjemmehørende i en kontraherende stat, beskattes i denne stat.
 4. I tilfælde, hvor en person, der er hjemmehørende i en kontraherende  

 stat, oppebærer vederlag for personligt arbejde i tjenesteforhold udført om  

 bord på et luftfartøj, der anvendes i international trafik af et  

 luftfartskonsortium eller anden form for forretningsfællesskab, der er dannet  

 af selskaber fra forskellige lande, herunder et selskab, der er hjemmehørende  

 i denne stat, kan sådant vederlag kun beskattes i denne stat.
Artikel 16 Bestyrelseshonorarer Bestyrelseshonorarer og andre lignende betalinger, som oppebæres af en  

 person, der er hjemmehørende i en kontraherende stat, i hans egenskab af  

 medlem af bestyrelsen, eller som lovformelig revisor, og for Mexicos  

 vedkommende som »administrador eller som »comisario«, af et  

 selskab, der er hjemmehørende i den anden kontraherende stat, kan beskattes i  

 denne anden stat.
Artikel 17 Kunstnere og sportsfolk 1. Uanset bestemmelserne i artikel 14 og artikel 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker, eller som sportsmand, ved hans personlige virksomhed som  

 sådan, udøvet i den anden kontraherende stat, beskattes i denne anden stat.  

 Indkomst, som omhandlet i dette stykke, skal omfatte indkomst hidrørende fra  

 enhver personlig virksomhed, der udøves i den anden kontraherende stat af en  

 sådan person i hans egenskab af kunstner eller sportsmand.
 2. I tilfælde, hvor indkomst ved personlig virksomhed, som udøves af en  

 optrædende kunstner eller sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportsmandens virksomhed er  

 udøvet.
 3. Bestemmelserne i stykke 1 og 2 skal ikke finde anvendelse på indkomst,  

 der hidrører fra virksomhed udøvet i en kontraherende stat af kunstnere eller  

 sportsmænd, hvis besøget i denne stat er væsentligt støttet af offentlige  

 midler fra den anden kontraherende stat, eller en politisk underafdeling  

 eller en lokal myndighed deraf.
Artikel 18 Pensioner og lignende udbetalinger 1. Såfremt bestemmelserne i artikel 19, stykke 2, ikke medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. Pensioner og livrenter, der udbetales af en kontraherende stat i  

 henhold til social-lovgivningen i denne stat til en person, der er  

 hjemmehørende i den anden kontraherende stat, kan kun beskattes i den  

 førstnævnte stat.
3. I tilfælde, hvor en fysisk person, der var hjemmehørende i en  

 kontraherende stat og er blevet hjemmehørende i den anden kontraherende stat,  

 skal stykke 1 i denne artikel ikke berøre den førstnævnte stats ret til i  

 henhold til dens nationale lovgivning at beskatte pensioner, andre lignende  

 vederlag og livrenter, der tilfalder sådan fysisk person fra den førstnævnte  

 stat, medmindre sådan fysisk person er statsborger i den anden kontraherende  

 stat.
Ved anvendelsen af dette stykke må den således pålignede skat i den  

 førstnævnte stat ikke overstige 17,5 pct. af bruttobeløbet af pensionen,  

 andet lignende vederlag eller livrenter.
 4. Udtrykket »livrenter« betyder fastsatte summer, der er  

 periodisk betalbare til fastsatte tidspunkter, for livstid eller for et  

 fastsat tidsrum eller et tidsrum, der lader sig bestemme, i henhold til en  

 forpligtelse til at præstere disse udbetalinger mod rimeligt og fuldt  

 vederlag i penge eller penges værdi.
Artikel 19 Offentlige hverv 1. a) Vederlag, undtagen pensioner, der udbetales af en kontraherende  

 stat, eller en politisk underafdeling eller en lokal myndighed deraf, til en  

 fysisk person for udførelse af hverv for denne stat, eller underafdeling  

 eller myndighed, kan kun beskattes i denne stat.
 b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den fysiske person er  

 hjemmehørende i denne stat, og:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, der udbetales af, eller af midler tilvejebragt af,  

 en kontraherende stat, eller en politisk underafdeling eller en lokal  

 myndighed deraf, til en fysisk person for udførelse af hverv for denne stat,  

 eller underafdeling eller myndighed, kan kun beskattes i denne stat.
 b) Sådan pension kan imidlertid kun beskattes i den anden kontraherende  

 stat, hvis den fysiske person er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner for hverv udført i forbindelse med erhvervsvirksomhed,  

 der drives af en kontraherende stat, eller en politisk underafdeling eller en  

 lokal myndighed deraf.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en kontraherende stat, var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 studium eller uddannelse, skal ikke beskattes i denne stat under forudsætning  

 af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en person, der er hjemmehørende i en  

 kontraherende stat, og som ikke er behandlet i de foregående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 6, stykke 2, såfremt den  

 i en kontraherende stat hjemmehørende modtager af sådan indkomst driver  

 erhvervsvirksomhed i den anden kontraherende stat gennem et der beliggende  

 fast driftssted eller udøver frit erhverv i denne anden stat fra et der  

 beliggende fast sted, og den rettighed eller det formuegode, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 3. Uanset bestemmelserne i stykke 1 og 2, i denne artikel kan indkomster,  

 der oppebæres af en person, der er hjemmehørende i en kontraherende stat, fra  

 kilder i den anden kontraherende stat, og som ikke er behandlet i de  

 foregående artikler i denne overenskomst, også beskattes i denne anden stat.
Artikel 22 Formue 1. Formue bestående af fast ejendom, som omhandlet i artikel 6, der ejes  

 af en person, der er hjemmehørende i en kontraherende stat, og som er  

 beliggende i den anden stat, kan beskattes i denne anden stat.
 2. Formue bestående af rørlig ejendom, der udgør en del af erhvervsformuen  

 i et fast driftssted, som et foretagende i en kontraherende stat har i den  

 anden kontraherende stat, eller af rørlig ejendom, der vedrører et fast sted,  

 som en person, der er hjemmehørende i en kontraherende stat, har til rådighed  

 til udøvelse af frit erhverv i den anden kontraherende stat, kan beskattes i  

 denne anden stat.
 3. Formue bestående af skibe, luftfartøjer eller containere, der anvendes  

 i international trafik af et foretagende, der er hjemmehørende i en  

 kontraherende stat, og af rørlig ejendom, der vedrører driften af sådanne  

 skibe, luftfartøjer eller containere, kan kun beskattes i denne stat.
 4. Al anden formue, tilhørende en person, der er hjemmehørende i en  

 kontraherende stat, kan kun beskattes i denne stat.
 5. For så vidt angår formue, der erhverves af et luftfartskonsortium eller  

 anden form for forretningsfællesskab dannet af selskaber fra forskellige  

 lande, herunder et selskab, der er hjemmehørende i en kontraherende stat,  

 finder bestemmelserne i stykke 3 kun anvendelse på den del af formuen, som  

 svarer til den andel, som et selskab, der er hjemmehørende i denne stat, har  

 i det pågældende konsortium eller forretningsfællesskab.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artikel 5 og artikel 14, skal en person, der er  

 hjemmehørende i en kontraherende stat og udøver virksomhed i forbindelse med  

 forundersøgelser, efterforskning eller udvinding af kulbrinter beliggende i  

 den anden kontraherende stat, med hensyn til denne virksomhed anses for at  

 udøve virksomhed i denne anden kontraherende stat gennem et der beliggende  

 fast driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden udøves i en eller flere perioder, der sammenlagt ikke overstiger  

 30 dage i nogen 12-måneders periode.
Ved anvendelsen af denne bestemmelse  

 skal imidlertid virksomhed, udøvet af et foretagende, der er forbundet med et  

 andet foretagende, som omhandlet i artikel 9, anses som udøvet at det  

 foretagende, med hvilket det er forbundet, hvis den pågældende virksomhed er  

 af væsentlig samme art, som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatformvirksomhed i  

 forbindelse med forundersøgelser, efterforskning eller udvinding af  

 kulbrinter, udøvet uden for kysten, kun udgøre et fast driftssted, hvis  

 virksomheden udøves i en eller flere perioder, der sammenlagt overstiger 183  

 dage i nogen 12-måneders periode.
Ved anvendelsen af denne bestemmelse skal  

 imidlertid virksomhed, udøvet af et foretagende, der er forbundet med et  

 andet foretagende, som omhandlet i artikel 9, anses som udøvet af det  

 foretagende, med hvilket det er forbundet, hvis den pågældende virksomhed er  

 af væsentlig samme art, som den, der udøves af det sidstnævnte foretagende.
4. En person, der er hjemmehørende i en kontraherende stat, og som er  

 skattepligtig i den anden kontraherende stat af indkomst ved leasing af  

 boreplatforme, der er anvendt ved forundersøgelser, efterforskning eller  

 udvinding af kulbrinter, kan vælge for et hvilket som helst skatteår at  

 beregne skatten på sådan indkomst på et nettogrundlag, som om den pågældende  

 indkomst kunne henføres til et fast driftssted i sådan anden stat.
Ethvert  

 sådant valg skal være bindende for det skatteår, i hvilket valget er  

 foretaget, og alle efterfølgende skatteår, medmindre den kompetente myndighed  

 i den anden kontraherende stat samtykker i at bringe valget til ophør.
Kapitel IV Særlige bestemmelser Artikel 24 Ophævelse af dobbeltbeskatning 1. I Mexico, i overensstemmelse med bestemmelserne og med forbehold af de  

 begrænsninger der indeholdes i lovgivningen i Mexico, som den måtte blive  

 ændret fra tid til anden uden ændring af det heri indeholdte almindelige  

 princip, skal Mexico indrømme personer, der er hjemmehørende i Mexico, et  

 nedslag i den mexicanske indkomstskat:
a) svarende til den indkomstskat, der er betalt i Danmark, af eller for en  

 sådan person; b) i tilfælde, hvor et selskab, der ejer mindst 10 pct. af kapitalen af et  

 i Danmark hjemmehørende selskab, og modtager udbytte fra dette selskab,  

 svarende til den indkomstskat, der er betalt i Danmark af eller for det  

 udloddende selskab, for så vidt angår den fortjeneste af hvilken udbyttet er  

 udbetalt; c) et sådant nedslag skal imidlertid ikke i noget tilfælde kunne overstige  

 den del af indkomstskatten, beregnet før nedslaget er givet, der kan henføres  

 til den indkomst, som kan beskattes i Danmark.
 2. I Danmark, i overensstemmelse med bestemmelserne og med forbehold af de  

 begrænsninger der indeholdes i lovgivningen i Danmark, som den måtte blive  

 ændret fra tid til anden uden ændring af det heri indeholdte almindelige  

 princip, skal dobbeltbeskatning undgås således:
 a) medmindre bestemmelserne i litra c) medfører andet, i tilfælde, hvor en  

 person, der er hjemmehørende i Danmark, oppebærer indkomst eller ejer formue,  

 som ifølge bestemmelserne i denne overenskomst kan beskattes i Mexico, skal  

 Danmark:
(i) indrømme fradrag i den pågældende persons indkomstskat med et beløb  

 svarende til den indkomstskat, som er betalt i Mexico; (ii) indrømme fradrag i den pågældende persons formueskat med et beløb  

 svarende til den formueskat, som er betalt i Mexico; b) sådant fradrag skal imidlertid i ingen af tilfældene kunne overstige  

 den del af indkomstskatten eller formueskatten, beregnet før fradraget er  

 givet, der kan henføres til henholdsvis den indkomst eller den formue, som  

 kan beskattes i Mexico; c) i tilfælde, hvor en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kun kan beskattes i Mexico, kan Danmark medregne denne indkomst eller formue  

 i beskatningsgrundlaget, men skal i skatten af indkomsten eller formuen  

 tillade fradraget den del af indkomstskatten eller formueskatten, som kan  

 henføres til henholdsvis den indkomst, der hidrører fra Mexico, eller den  

 formue, der ejes i Mexico; d) uanset bestemmelserne i litra a) og b) skal udbytte, der udbetales af  

 et selskab, der er hjemmehørende i Mexico, til et selskab, der er  

 hjemmehørende i Danmark, være fritaget for dansk skat i overensstemmelse med  

 bestemmelserne i den danske lovgivning vedrørende skattefritagelse for  

 udbytte, der udbetales til danske selskaber af udenlandske datterselskaber; e) for så vidt angår udbytte udbetalt af et selskab, der er hjemmehørende  

 i Mexico, til et selskab, der er hjemmehørende i Danmark, og som ejer mindst  

 10 pct. af kapitalen i det udbyttebetalende selskab, skal der, hvis udbyttet  

 ikke er fritaget for dansk skat i henhold til litra d) og g), ved beregningen  

 af det under litra a) og b) omhandlede nedslag, tages hensyn til den  

 mexicanske skat, der skal betales af det udbyttebetalende selskab af den  

 fortjeneste, hvoraf sådant udbytte er udbetalt; f) i tilfælde, hvor der i medfør af artiklerne 13, 51, 51A og 143 i Den  

 Mexicanske Indkomstskattelov er indrømmet fritagelse for eller nedsættelse af  

 mexicansk skat, der, i henhold til bestemmelserne i artikel 7, skal betales  

 af fortjeneste, som et dansk foretagende oppebærer fra et fast driftssted  

 beliggende i Mexico, skal der i henhold til litra a)(i) og b), indrømmes  

 fradrag i dansk skat for mexicansk skat, som om en sådan fritagelse eller  

 nedsættelse ikke var blevet givet, forudsat at det faste driftssted er  

 beskæftiget med erhvervsmæssig virksomhed, (bortset fra erhvervsvirksomhed  

 inden for den finansielle sektor), og at ikke over 25 pct. af en sådan  

 fortjeneste består af renter og fortjeneste ved afståelse af aktier og  

 obligationer eller består af fortjeneste, der hidrører fra tredje stater; g) uanset bestemmelserne i litra d), i tilfælde, hvor udbytte er udbetalt  

 af et selskab, der er hjemmehørende i Mexico, og som i medfør af artiklerne  

 13, 51, 51A og 143 i Den Mexicanske Indkomstskattelov er indrømmet fritagelse  

 for eller nedsættelse af mexicansk skat, til en person (som er et selskab),  

 der er hjemmehørende i Danmark, og som direkte eller indirekte ejer mindst 25  

 pct. af kapitalen i det førstnævnte selskab, skal sådant udbytte være  

 fritaget for beskatning i Danmark, forudsat at det udbyttebetalende selskab  

 er beskæftiget med erhvervsmæssig virksomhed (bortset fra erhvervsvirksomhed  

 inden for den finansielle sektor), og at ikke over 25 pct. af selskabets  

 fortjeneste består af renter og fortjeneste ved afståelse af aktier og  

 obligationer eller består af fortjeneste, der hidrører fra tredje stater; h) bestemmelserne i litra f) og g) skal finde anvendelse i de første 15  

 år, hvori overenskomsten er gældende.
De kompetente myndigheder skal rådføre  

 sig med hinanden for at afgøre, om denne periode skal forlænges.
Enhver sådan  

 forlængelse skal have virkning fra sådan dato og være undergivet sådanne  

 ændringer og betingelser, herunder betingelser vedrørende ophør, som måtte  

 blive fastsat og godkendt af de kontraherende stater i noter, der skal  

 udveksles ad diplomatisk vej eller på enhver anden måde, der er i  

 overensstemmelse med deres forfatningsmæssige procedurer.
 3. I denne overenskomst skal den mexicanske aktivskat, som er nævnt i  

 artikel 2, stykke 3, litra a)(ii), betragtes som en indkomstskat.
Artikel 25 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 1 skal denne bestemmelse også finde anvendelse på  

 personer, der ikke er hjemmehørende i en af eller begge de kontraherende  

 stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender, der driver  

 samme virksomhed i denne anden stat.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer dens  

 egne hjemmehørende personer.
3. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der betales af et foretagende i en kontraherende stat til  

 en person, der er hjemmehørende i den anden kontraherende stat, kunne  

 fratrækkes ved opgørelsen af et sådant foretagendes skattepligtige  

 fortjeneste under samme betingelser, som hvis betalingerne var sket til en  

 person, der er hjemmehørende i den førstnævnte stat.
På samme måde skal  

 enhver gæld, som et foretagende i en kontraherende stat har til en person,  

 der er hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige formue under samme  

 betingelser, som hvis gælden var blevet stiftet over for en person, der er  

 hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 25, stykke 1, for den kompetente  

 myndighed i den kontraherende stat, i hvilken han er statsborger.
2. Den kompetente myndighed skal, hvis den finder indsigelsen begrundet,  

 og hvis den ikke selv kan nå til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i overensstemmelse med  

 overenskomsten, forudsat at den kompetente myndighed i den anden  

 kontraherende stat er underrettet om sagen inden udløbet af 3 år fra  

 forfaldsdatoen eller datoen for indgivelse af selvangivelse i denne anden  

 stat, alt efter hvilken dato der er senest.
Enhver indgået aftale skal i  

 sådant tilfælde gennemføres inden 10 år fra forfaldsdatoen eller datoen for  

 indgivelse af selvangivelse i denne anden stat, alt efter hvilken der er  

 senest, eller en længere periode, hvis en sådan er tilladt i henhold til den  

 nationale lovgivning i denne anden stat.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om sager, der ikke er omhandlet i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af en aftale for så vidt  

 angår de foranstående stykker.
Når det for tilvejebringelsen af en aftale  

 skønnes ønskeligt, at der finder en mundtlig forhandling sted, kan en sådan  

 finde sted i en kommission bestående af repræsentanter for de kompetente  

 myndigheder i de kontraherende stater.
Artikel 27 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
De kan også udveksle sådanne oplysninger, som er  

 nødvendige for at gennemføre den interne lovgivning i de kontraherende stater  

 vedrørende merværdiafgifter, andre salgsafgifter og punktafgifter, der  

 betales til de kontraherende stater.
Udvekslingen af oplysninger begrænses  

 ikke af artikel 1. Alle oplysninger, der modtages af en kontraherende stat,  

 skal behandles som hemmelige på samme måde som oplysninger, der er indhentet  

 i henhold til denne stats interne lovgivning, og må kun meddeles til personer  

 eller myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med sådanne skatter.
Sådanne personer eller  

 myndigheder må kun benytte oplysningerne i skattesager.
De kan meddele  

 oplysningerne under offentlige retsforhandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne eller den anden  

 kontraherende stats lovgivning og forvaltningspraksis; b) at meddele oplysninger, som ikke kan indhentes ifølge denne eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 28 Medlemmer af diplomatiske of konsulære repræsentationer Intet i denne overenskomst skal berøre de skattemæssige begunstigelser,  

 der er tillagt medlemmer af diplomatiske eller konsulære repræsentationer i  

 kraft af folkerettens almindelige regler eller efter bestemmelserne i særlige  

 aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver del af de kontraherende staters område, som  

 specielt er holdt uden for overenskomstens anvendelsesområde, eller til  

 enhver stat eller ethvert område, for hvis internationale forbindelser  

 Danmark er ansvarlig, og som påligner skatter af væsentlig samme art som de  

 skatter, på hvilke overenskomsten finder anvendelse.
Enhver sådan udvidelse  

 skal have virkning fra sådan dato og undergivet sådanne ændringer og  

 betingelser, herunder betingelser vedrørende ophør, som måtte blive fastsat  

 og godkendt af de kontraherende stater i noter, der skal udveksles ad  

 diplomatisk vej, eller på enhver anden måde, der er i overensstemmelse med  

 deres forfatningsmæssige regler.
 2. Medmindre de kontraherende stater aftaler andet, skal opsigelsen af  

 overenskomsten af en af dem i henhold til artikel 31 på den måde, som er  

 angivet i nævnte artikel, også bringe anvendelsen af overenskomsten til ophør  

 på enhver del af de kontraherende staters område, eller på enhver stat eller  

 på ethvert område, til hvilken den er blevet udvidet i henhold til denne  

 artikel.
Kapitel V Slutbestemmelser Artikel 30 Ikrafttræden 1. De kontraherende stater skal give hinanden skriftlig underretning ad  

 diplomatisk vej, om at de procedurer, der kræves i henhold til lovgivningen  

 for denne overenskomsts ikrafttræden, er opfyldt.
Overenskomsten skal træde i  

 kraft på datoen for modtagelsen af den sidste underretning.
 2. Overenskomsten skal have virkning:
a) for så vidt angår skatter indeholdt ved kilden den 1. januar eller  

 senere i det år, der følger efter det år, i hvilket denne overenskomst træder  

 i kraft; b) for så vidt angår andre skatter:
(i) i Mexico, for det skatteår, der begynder den 1. januar eller senere i  

 det år, der følger efter det år, i hvilket denne overenskomst træder i kraft;  

 og (ii) i Danmark, for så vidt angår skatter i det indkomstår, der følger  

 umiddelbart efter det år, i hvilket overenskomsten træder i kraft, og  

 følgende indkomstår.
Artikel 31 Opsigelse 1. Denne overenskomst skal forblive i kraft, indtil den opsiges af en  

 kontraherende stat.
Begge kontraherende stater kan opsige overenskomsten ved  

 ad diplomatisk vej at give meddelelse om opsigelse mindst 6 måneder før  

 udgangen af ethvert kalenderår efter udløbet af en periode på 5 år fra datoen  

 for dens ikrafttræden.
 2. Overenskomsten skal ophøre med at have virkning:
a) for så vidt angår skatter indeholdt ved kilden den 1. januar eller  

 senere i det år, der følger efter det år, i hvilket meddelelsen om opsigelse  

 er givet; b) for så vidt angår andre skatter:
(i) i Mexico, for det skatteår, der begynder den 1. januar eller senere i  

 det år, der følger efter det år, i hvilket meddelelsen om opsigelse er givet;  

 og (ii) i Danmark, for så vidt angår skatter for det indkomstår, der følger  

 umiddelbart efter det år, i hvilket meddelelsen om opsigelse er givet, og  

 følgende indkomstår.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
Udfærdiget i to eksemplarer i Mexico by, den 11. juni 1997 på spansk,  

 dansk og engelsk, således at alle tre tekster har samme gyldighed.
I tilfælde  

 af uoverensstemmelse i fortolkning eller anvendelse af overenskomsten, skal  

 den engelske tekst være afgørende.
For Kongeriget Danmarks regering Martin Kofod For De Forenede Mexicanske Staters regering Guillermo Ortöz Martönez Protokol Ved undertegnelsen af Overenskomsten mellem Regeringen i Kongeriget  

 Danmark og Regeringen i De Forenede Mexicanske Stater til undgåelse af  

 dobbeltbeskatning og forhindring af skatteunddragelse for så vidt angår  

 indkomst- og formueskatter er de undertegnede blevet enige om følgende  

 bestemmelser, der skal udgøre en integrerende del af overenskomsten.
 1. For så vidt angår artikel 3, stykke 1.
 Der er enighed om at udtrykket »Mexico« omfatter den eksklusive  

 økonomiske zone, inden for hvilken Mexico kan udøve suverænitetsrettigheder i  

 overensstemmelse med national lov og international ret.
 2. For så vidt angår artikel 4.
a) Et interessentskab, et bo eller en trust er kun hjemmehørende i en  

 kontraherende stat i den udstrækning at den indkomst, de oppebærer, er  

 skattepligtig i denne stat som indkomst for en der hjemmehørende person,  

 enten hos interessentskabet, boet eller trusten, eller hos dets deltagere  

 eller begunstigede; b) Udtrykket »hjemmehørende« omfatter også en kontraherende  

 stat, en politisk underafdeling eller en lokal myndighed deraf.
 3. For så vidt angår artikel 7, stykke 1 og 2.
 Udtrykket »har drevet virksomhed« betyder, at indkomst eller  

 fortjeneste, som kan henføres til et fast driftssted i den tid, det har  

 bestået, kan beskattes i den kontraherende stat, hvori et sådant fast  

 driftssted er beliggende, selv om betalingerne er udskudt, indtil det faste  

 driftssted er ophørt med at eksistere.
 4. For så vidt angår artikel 9.
 Bestemmelserne i stykke 2 skal ikke finde anvendelse i tilfælde af svig,  

 grov uagtsomhed eller forsætlig forsømmelse.
 5. For så vidt angår artikel 12.
 Betalinger af enhver art, der modtages som vederlag for teknisk bistand,  

 herunder studier eller undersøgelser af videnskabelig, geologisk eller  

 teknisk art, eller for ingeniørmæssige kontrakter, herunder bistand af  

 rådgivende eller tilsynsførende art, skal anses for at være betalinger, på  

 hvilke bestemmelserne i henholdsvis artikel 7 eller artikel 14 finder  

 anvendelse, i den udstrækning sådanne betalinger ikke skal anses som vederlag  

 for overdragelse af oplysninger vedrørende industrielle, kommercielle eller  

 videnskabelige erfaringer (»know-how«).
 Udtrykket »know-how« skal defineres i overensstemmelse med  

 kommentarerne til artikel 12, stykke 11, i OECD's 1992 model  

 dobbeltbeskatningsoverenskomst vedrørende indkomst og formue.
 6. For så vidt angår artikel 12.
Uanset bestemmelserne i artikel 12, kan Mexico pålægge sin aktivskat på  

 aktiver, som omhandlet i artikel 12, stykke 3, som er tilvejebragt af  

 personer, der er hjemmehørende i Danmark, til personer, der er hjemmehørende  

 i Mexico, og som er undergivet sådan skat.
I så fald skal Mexico give nedslag  

 i aktivskatten på sådanne aktiver med et beløb svarende til den indkomstskat,  

 der ville være blevet pålagt de royalties, der er betalt for  

 tilvejebringelsen af disse aktiver, på grundlag af den skattesats, der er  

 gældende i dets nationale lovgivning, som om denne overenskomst ikke er  

 gældende.
 7. For så vidt angår artiklerne 12 og 13.
 Der er enighed om, at betalinger, der oppebæres ved afståelse af enhver  

 rettighed eller formuegode, som omhandlet i artikel 12, stykke 3, skal anses  

 som royalties og være skattepligtige i henhold til den nævnte artikel, når  

 betalingerne ikke er til afregning af en fuld og endelig pris, der var aftalt  

 på datoen for afståelsen, men er betinget af den faktiske produktivitet,  

 anvendelse eller rådighedsret derover.
 8. For så vidt angår artikel 13, stykke 3.
 Fortjeneste, som omhandlet i dette stykke, skal ikke omfatte fortjeneste,  

 der tidligere er beskattet i det selskab, der udsteder aktierne.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne protokol.
Udfærdiget i to eksemplarer i Mexico by, den 11. juni 1997 på spansk,  

 dansk og engelsk, således at alle tre tekster har samme gyldighed.
I tilfælde  

 af uoverensstemmelse i fortolkning eller anvendelse af protokollen, skal den  

 engelske tekst være afgørende.
For Kongeriget Danmarks regering Martin Kofod For De Mexicanske Staters regering Guillermo Ortöz Martönez Bemærkninger til lovforslaget Almindelige bemærkninger Lovforslaget går ud på at bemyndige regeringen til at tiltræde  

 dobbeltbeskatningsoverenskomsten af 11. juni 1997 mellem Danmark og Mexico.  

 Overenskomstens bestemmelser gælder som lov i Danmark, når dens betingelser  

 herfor er opfyldt.
Dobbeltbeskatningsoverenskomsten har til formål at undgå international  

 dobbeltbeskatning som følge af, at både Danmark og Mexico beskatter en person  

 (eller et selskab) af samme indkomst mv.
Det sker typisk, når en person, der  

 er hjemmehørende i den ene stat, modtager indkomst fra den anden stat.
Mexico var tidligere ret lukket over for udenlandske investeringer.
Der  

 har derfor ikke hidtil været en dobbeltbeskatningsoverenskomst mellem Danmark  

 og Mexico.
Efter ændringen af Mexicos økonomiske politik er landet blevet interessant  

 for danske investeringer.
Der er derfor behov for en overenskomst, der  

 regulerer beskatningen af indkomst mellem de to lande.
 Den foreliggende dobbeltbeskatningsoverenskomst har bestemmelser om,  

 hvornår Danmark henholdsvis Mexico har ret til at beskatte indkomst, som en  

 person, der er hjemmehørende i den ene stat (bopælsstaten), modtager fra den  

 anden stat (kildestaten). Overenskomsten har desuden den såkaldte  

 metodebestemmelse om, hvorledes dobbeltbeskatning undgås (artikel 24).  

 Metodebestemmelsen er nødvendig, fordi overenskomsten ikke afskærer  

 bopælsstaten fra at medregne indkomst fra kildestaten ved opgørelsen af den  

 pågældende indkomstsmodtagers skattepligtige indkomst.  

 Dobbeltbeskatningsoverenskomsten har endelig forskellige andre bestemmelser,  

 bl.a. om ikke-diskriminering samt om gensidig administrativ bistand.
Hovedprincippet i metodebestemmelsen er ordinær credit.
Dette indebærer,  

 at hvis en person eller et selskab hjemmehørende i Danmark modtager indkomst  

 fra en kilde i Mexico, og Mexico efter overenskomsten har ret til at beskatte  

 indkomsten, skal Danmark nedsætte den danske skat af indkomsten med den skat,  

 der er betalt i Mexico.
Nedsættelsen kan dog ikke overstige den danske skat  

 af den mexicanske indkomst.
 Overenskomsten har dog undtagelser fra dette hovedprincip, jf.  

 gennemgangen af overenskomstens artikel 24 nedenfor.
Den dansk-mexicanske dobbeltbeskatningsoverenskomst følger i vidt omfang  

 OECD's model til dobbeltbeskatningsoverenskomster.
Overenskomsten har dog  

 visse elementer fra FN's model til dobbeltbeskatningsoverenskomster mellem  

 industrialiserede lande og udviklingslande.
Disse modeller er ikke bindende for medlemslandene, og i praksis ses mange  

 afvigelser fra modellerne.
En overenskomst mellem to lande må nødvendigvis  

 være et udtryk for et kompromis mellem de to lande.
 Under gennemgangen af overenskomsten nedenfor er der redegjort for de  

 væsentligste afvigelser fra de to modeller.
Administrative virkninger Lovforslaget skønnes ikke at have nævneværdige adminsitrative  

 konsekvenser.
Forholdet til EU-retten Lovforslaget har ikke EU-retlige aspekter.
Provenumæssige og erhvervsøkonomiske virkninger Formålet med dobbeltbeskatningsoverenskomster er at fjerne de hindringer,  

 som dobbeltbeskatning kan medføre for udviklingen af af de økonomiske  

 relationer mellem landene.
Hermed får personer og virksomheder i det ene land  

 bedre skattemæssige betingelser for investering, etablering eller arbejde i  

 det andet land både som følge af, at dobbeltbeskatning undgås, og at der  

 kommer større klarhed over de skattemæssige konsekvenser af økonomiske  

 dispositioner.
Da Mexico indtil for nylig havde en meget lukket økonomi, var der ikke  

 behov for dobbeltbeskatningsoverenskomster, da der ikke var  

 grænseoverskridende investeringer.
Efter åbningen af den mexicanske økonomi  

 og Mexicos indtræden i NAFTA, har dette ændret sig afgørende, og Mexico har  

 indgået dobbeltbeskatningsoverenskomster med en række lande.
Danske virksomheder med interesser i Mexico vil blive væsentligt bedre  

 stillet med en overenskomst end uden.
Navnlig det forhold at kildeskatterne  

 på renter, udbytter og royalties bliver nedsat fra intern sats til  

 overenskomsternes satser betyder, at risikoen for dobbeltbeskatning bliver  

 væsentligt mindre.
Endvidere betyder det, at danske virksomheder bliver bedre  

 stillet end nu i konkurrencen med virksomheder fra lande, der allerede har  

 dobbeltbeskatningsoverenskomster med Mexico.
Samlet er dette medvirkende til  

 at øge incitamentet til at foretage investeringer.
Det er ikke muligt at sige noget bestemt om de provenumæssige virkninger  

 af overenskomsten, da dette afhænger af størrelsen og arten af de fremtidige  

 investeringer mellem Danmark og Mexico.
Såfremt der finder større  

 investeringer sted fra Danmark til Mexico end omvendt, vil dette tendere mod  

 at give en provenugevinst navnlig på grund af, at Mexico nedsætter sine  

 kildeskatter på renter, udbytter og royalties.
Danmark er herefter kun  

 forpligtet til at lempe for de nedsatte mexicanske skatter i stedet for de  

 højere skatter, der pålægges i henhold til intern lovgivning.
 Alt i alt vurderes overenskomsten at være til fordel for både dansk  

 erhvervsliv og det danske samfund.
Bemærkninger til de enkelte bestemmelser i lovforslaget Efter lovforslagets § 1 bemyndiges regeringen til at tiltræde  

 dobbeltbeskatningsoverenskomsten mellem Danmark og Mexico.
Overenskomsten er  

 optaget som et bilag til loven.
Dens bestemmelser gennemgås nedenfor.
 Efter lovens vedtagelse vil overenskomstens bestemmelser gælde som lov i  

 Danmark, når dens betingelser herfor er opfyldt, dvs. når både Danmark og  

 Mexico har givet hinanden meddelelse om, at de forfatningsmæssige procedurer  

 er opfyldt.
 Overenskomsten vil træde i kraft på dagen for den sidste af disse  

 meddelelser, og den vil få virkning fra det kalenderår eller indkomstår, der  

 følger efter det år, hvor overenskomsten træder i kraft, jf. artikel 30.
 Dobbeltbeskatningsoverenskomsten vil herefter være en del af dansk  

 skattelovgivning.
 Overenskomsten medfører, at dansk beskatning af personer og selskaber,  

 hjemmehørende i Mexico, der modtager indkomst her fra landet, kun kan  

 gennemføres i det omfang, Danmark har ret til at beskatte denne indkomst  

 efter overenskomstens artikel 6 - 23. På samme måde kan dansk beskatning af  

 personer og selskaber, hjemmehørende her i landet, der modtager indkomst fra  

 Mexico, kun gennemføres i det omfang, det er i overensstemmelse med artikel  

 24.
 Overenskomsten medfører desuden, at Danmark ikke kan gennemføre  

 skattelovgivning, der medfører en forskelsbehandling af mexicanske  

 statsborgere, mexicansk-ejede foretagender her i landet eller mexicanske  

 foretagenders filialer her i landet, jf. artikel 25.
 Overenskomsten medfører endvidere, at danske skattemyndigheder kan  

 nedsætte dansk beskatning i konkrete sager for at undgå dobbeltbeskatning,  

 jf. artikel 26.
 Endelig medfører overenskomsten, at de danske skattemyndigheder skal give  

 administrativ bistand til de mexicanske myndigheder, ligesom de kan modtage  

 administrativ bistand herfra, jf. artikel 27.
Indholdet af dobbeltbeskatningsoverenskomsten Artikel 1 De af overenskomsten omfattede personer Overenskomsten omfatter (fysiske og juridiske) personer, der er  

 hjemmehørende (dvs. fuldt skattepligtige) i en eller begge stater.
Typisk vil  

 situationen være den, at en person er fuldt skattepligtig i den ene stat  

 (bopælsstaten) og begrænset skattepligtig i den anden stat af indkomst fra  

 denne stat (kildestaten).
Artikel 2 De af overenskomsten omfattede skatter Bestemmelsen opregner de skatter, der er omfattet af overenskomsten.
Alle  

 danske indkomstskatter er omfattet, uanset om de pålignes af staten, amterne  

 eller kommunerne.
Overenskomsten omfatter desuden også alle ny skatter af  

 samme eller væsentlig samme art, som efterfølgende bliver indført som tillæg  

 til eller i stedet for de gældende skatter.
Overenskomsten omfatter også formueskatter.
Med formueskattens afskaffelse  

 i Danmark er overenskomstens bestemmelser om formuebeskatning blevet  

 indholdsløse.
Artikel 3 Almindelige definitioner Bestemmelsens stykke 1 definerer en række almindelige udtryk, som anvendes  

 i overenskomsten.
Der er bl.a. en definition af Danmark og Mexico, dvs.  

 hvilket geografisk område overenskomsten gælder for.
I overenskomsten  

 omfatter udtrykket Danmark ikke Færøerne og Grønland.
 I en protokolbestemmelse til artikel 3, er det specificeret, at udtrykket  

 Mexico omfatter den eksklusive økonomiske zone, inden for hvilken Mexico kan  

 udøve suverænitetsrettigheder i henhold til national lov og international  

 ret.
 Udtrykket person omfatter såvel en fysisk person som et selskab.  

 Udtrykket selskab omfatter enhver juridisk person og sammenslutning,  

 der behandles som en juridisk person i skattemæssig henseende.
 Bestemmelsen definerer endvidere udtrykket foretagende i en  

 kontraherende stat, international trafik, statsborger og kompetent  

 myndighed.
 Udtrykket statsborger kan på samme måde som udtrykket person  

 både omfatte en fysisk person og et selskab.
 Stk. 2 indeholder den vigtige bestemmelse, at et udtryk, der ikke er  

 defineret i overenskomsten, skal have den betydning, som det har i  

 skattelovgivningen i den stat, der bruger udtrykket ved sin anvendelse af  

 overenskomsten.
Artikel 4 Skattemæssigt hjemsted Efter overenskomstens artikel 6 - 23 er beskatningsretten til de  

 forskellige typer indkomst knyttet til den stat, hvor indkomstmodtageren er  

 hjemmehørende (bopælsstaten), eller den stat, hvorfra indkomsten hidrører  

 (kildestaten). For at anvende overenskomstens regler om fordeling af  

 beskatningsretten for indkomst er det derfor nødvendigt at afgøre, i hvilken  

 stat indkomstmodtageren er hjemmehørende.
 Efter artikel 4, stykke 1, anses en person for i skattemæssig henseende at  

 være hjemmehørende i en kontraherende stat, hvis den pågældende er  

 fuldt skattepligtig i denne stat på grund af hjemsted, bopæl, ledelsens sæde  

 eller ethvert andet lignende kriterium.
 Imidlertid kan en person anses for at være fuldt skattepligtig i begge  

 stater efter deres nationale lovgivning.
 I overenskomstens forstand kan en person kun være hjemmehørende i en stat.  

 For at løse denne konflikt med dobbelt fuld skattepligt opstiller stykke 2  

 derfor en række kriterier, som giver en fysisk persons tilknytning til den  

 ene stat forrang frem for tilknytningen til den anden stat.
 For så vidt angår »ikke-fysiske personer«, som er fuldt  

 skattepligtige i to stater, lægges der efter OECD-modellen vægt på stedet for  

 den virkelige ledelse.
Den dansk-mexicanske dobbeltbeskatningsoverenskomst går derimod ud på, at  

 hvis et selskab mv. er fuldt skattepligtig i begge stater, skal de kompetente  

 danske og mexicanske myndigheder søge at indgå en aftale om, hvor det  

 pågældende selskab skal anses for at være hjemmehørende i overenskomstens  

 forstand.
I mangel af en sådan aftale skal hver af staterne anse selskabet  

 for ikke at være hjemmehørende i den anden stat.
Formålet med bestemmelsen er at hindre spekulation i dobbelt fuld  

 skattepligt.
Når denne konflikt løses efter OECD-modellen, kan selskabet  

 vælge at placere sin ledelse i den ene stat, således at det anses for at være  

 hjemmehørende i denne stat ved anvendelsen af  

 dobbeltbeskatningsoverenskomsten.
I en protokolbestemmelse til artikel 4, er  

 begrebet:»hjemmehørende« nærmere defineret for så vidt angår  

 interessentskaber, boer eller trusts.
Sådanne enheder anses kun for  

 hjemmehørende i en stat, i den udstrækning den indkomst de oppebærer er  

 skattepligtig i denne stat som indkomst for en der hjemmehørende person,  

 enten i interessentskabet, boet eller trusten, eller hos dets deltagere eller  

 begunstigede.
Det kræver således fuld skattepligt i bopælsstaten, for at  

 sådanne enheder eller deltagere kan påberåbe sig overenskomsten.
Er enheden  

 -f.eks. en trust- skattemæssigt transparent, således at den egentlige  

 skatteyder er den begunstigede efter trustens bestemmelser, finder  

 overenskomsten kun anvendelse, hvis den begunstigede er bosiddende og fuldt  

 skattepligtig i enten Danmark eller Mexico.
Protokolbestemmelsen fastslår endvidere, at »hjemmehørende« også  

 omfatter de to stater, deres politiske underafdelinger eller lokale  

 myndigheder deraf.
Dette er i overensstemmelse med den seneste OECD-model.
Artikel 5 Fast driftssted Artikel 5 fastsætter, hvornår erhvervsvirksomhed, som et foretagende i den  

 ene stat udøver i den anden stat (kildestaten), er af en sådan beskaffenhed,  

 at den skal anses for at udgøre et fast driftssted.
Når der er tale om et fast driftssted, kan kildestaten beskatte den  

 fortjeneste, som foretagendet opnår gennem det faste driftssted.
Ellers er  

 hovedreglen, at kildestaten ikke kan beskatte fortjeneste, som et foretagende  

 i den anden stat opnår ved virksomhed, som ikke udøves gennem et fast  

 driftssted i kildestaten, jf. artikel 7.
Udtrykket »fast driftssted« omfatter efter stk. 2 især et sted,  

 hvorfra et foretagende ledes, en filial, et kontor, en fabrik, et værksted  

 eller en mine, olie- eller gaskilde eller andet sted, hvorfra  

 naturforekomster udvindes.
I stk. 3 er det bestemt, at et bygnings-. anlægs-  

 eller installationsarbejde eller tilsynsførende virksomhed i forbindelse  

 hermed danner fast driftssted, hvis arbejdet eller virksomheden varer mere  

 end 6 måneder.
Bestemmelsen afviger fra OECD-modellen, dels ved at den også  

 omfatter tilsynsførende virksomhed, dels ved at perioden er på 6 måneder mod  

 OECD-modellens 12 måneder.
Danmark har i en række overenskomster accepteret  

 tilsvarende bestemmelser.
Stk. 4 fastslår, at opretholdelse af forskellige  

 hjælpefunktioner i sig selv ikke danner fast drifssted, mens stk. 5 og 7  

 behandler spørgsmålet om virksomhed udøvet gennem en agent i kildestaten.  

 Princippet er, at virksomhed udøvet gennem en uafhængig repræsentant ikke  

 udgør fast driftssted, mens det foreligger fast driftssted, hvis  

 repræsentanten har fuldmagt til at indgå aftaler i foretagendets navn.
I stk.  

 6 er det fastsat, at et forsikringsforetagende i den ene stat anses for at  

 have fast driftssted i den anden stat, hvis den opkræver præmier på den anden  

 stats territorium mv. gennem en person, med mindre denne person er en  

 uafhængig repræsentant.
Endelig er det bestemt i stk. 8, at det forhold at et  

 moderselskab i den ene stat har et datterselskab i den anden stat, ikke i sig  

 selv skal medføre, at det ene selskab er et fast driftssted af det andet  

 selskab.
Artikel 6 Indkomst af fast ejendom Artiklen bestemmer, at når en person, der er hjemmehørende i den ene stat,  

 ejer fast ejendom i den anden stat, kan den stat, hvor ejendommen er  

 beliggende, beskatte indkomsten af ejendommen.
 Stk. 2 definerer, hvad der nærmere skal forstås ved fast ejendom.  

 Definitionen omfatter også en option eller tilsvarende rettighed med hensyn  

 til fast ejendom samt rettigheder til efterforskning eller udnyttelse af  

 naturresourcer.
 Artiklen svarer til OECD-modellen, dog med en lidt udvidet definition.
Artikel 7 Fortjeneste ved erhvervsvirksomhed Artiklen fastslår den hovedregel, at et foretagende fra den ene stat kun  

 kan beskattes af dets fortjeneste i denne stat (bopælsstaten). Kun hvis  

 foretagendet har virksomhed gennem et fast driftssted i den anden stat  

 (kildestaten), kan kildestaten beskatte den fortjeneste, der kan henføres til  

 det faste driftssted.
Denne regel, som følger OECD-modellen, er suppleret med en regel,  

 hvorefter kildestaten også kan beskatte et foretagende fra den anden stat,  

 som har et fast driftssted i kildestaten, af fortjeneste ved salg af varer af  

 samme eller tilsvarende art som de varer, der sælges gennem det faste  

 driftssted.
Kildestaten kan altså beskatte fortjeneste ved salg, selv om  

 salget sker uafhængigt af det faste driftssted.
En sådan bestemmelse, som svarer til FN-modellen, ønskes af mange U-lande  

 for at undgå, at udenlandske foretagender har faste driftssteder, der driver  

 handel, men kun effektuerer ordrer af mindre betydning.
Når der viser sig en  

 ordre af betydning, effektuerer foretagendet selv ordren uden medvirken fra  

 det faste driftssted.
Såfremt dobbeltbeskatningsoverenskomsten ikke har denne  

 regel, vil kildestaten være afskåret fra at beskatte fortjenesten ved denne  

 ordre.
 Stk. 2 - 6 indeholder bestemmelser om opgørelsen af den skattepligtige  

 indkomst i et fast driftssted.
 Stk. 7 bestemmer, at hvis et foretagendes fortjeneste omfatter indkomst,  

 der er særskilt omfattet af andre artikler, skal denne indkomst behandles  

 efter disse artikler.
 I en protokolbestemmelse er det gjort klart, at en stat er berettiget til  

 at beskatte indkomst fra et fast driftssted, også efter det er ophørt med at  

 eksistere, når indkomsten er indtjent på et tidspunkt hvor det faste  

 driftssted eksisterede, men betaling af skatten af denne indkomst først skal  

 finde sted på et tidspunkt efter det fast driftssteds ophør.
Artikel 8 International transport Stk. 1. fastslår, at et foretagende fra den ene stat, som driver  

 international trafik med skibe eller luftfartøjer, kun kan beskattes af  

 fortjenesten herved i denne stat (bopælsstaten).
 Efter stk. 2 omfatter denne regel ikke fortjeneste, som et foretagende  

 opnår ved direkte at drive andre transportmidler eller ved at yde  

 overnatningsmuligheder.
Stk. 3 medfører, at hovedreglen i stk. 1 om at beskatningen kun kan ske i  

 bopælsstaten, ikke alene omfatter fortjeneste ved drift af skibe og  

 luftfartøjer i international trafik, men også fortjeneste ved brug,  

 rådighedsstillelse eller udleje af containere, med mindre containerne  

 udelukkende bruges til transport mellem steder i den anden stat.
Herved  

 sikres især, at danske rederiers fortjeneste ved containertrafik eller  

 containerudleje kun kan beskattes i Danmark.
Endelig er i stk. 4 og 5 bestemmelser om, at konsortier m.v. også er  

 omfattet.
Bestemmelsen har betydning for SAS.
Artikel 9 Indbyrdes forbundne foretagender Såfremt forbundne foretagender i de to stater handler indbyrdes til andre  

 priser eller på andre vilkår end de priser og vilkår, som uafhængige  

 foretagender ville aftale, kan hver stat justere indkomstansættelsen for  

 foretagendet i den pågældende stat efter det såkaldte arms length princip,  

 jf. stk. 1.
 Den anden stat skal foretage en korresponderende justering for  

 foretagendet i denne anden stat, hvis den anser reguleringen i den første  

 stat for berettiget.
 Efter en protokolbestemmelse, skal artikel 9, stykke 2, ikke anvendes,  

 hvis der foreligger svig, grov uagtsomhed eller forsætlig forsømmelse.
Artikel 10 Udbytte Beskatningsretten til udbytte, som et selskab i den ene stat betaler til  

 en aktionær i den anden stat, er som udgangspunkt delt mellem kildestat (hvor  

 det udbyttebetalende selskab er hjemmehørende) og bopælsstat (hvor aktionæren  

 er hjemmehørende).
Udbyttet kan beskattes i aktionærens bopælsstat, jf. stk. 1. Udbytte kan  

 imidlertid også beskattes i kildestaten, jf. stk. 2. Kildestaten kan beskatte  

 udbyttet på bruttobasis.
Når aktionæren er et moderselskab, kan kildestaten  

 dog ikke beskatte udbyttet.
Et moderselskab er et selskab, der direkte ejer  

 mindst 25 pct. af kapitalen i det udbyttebetalende selskab.
I alle andre  

 tilfælde kan kildestaten beskatte udbyttet, men skatten er begrænset til 15  

 pct. af udbyttets bruttobeløb.
 Stk. 3 definerer, hvad der skal forstås ved udbytte ved anvendelsen af  

 artikel 10.
 Såfremt udbytter indgår i fortjenesten i et fast driftssted i kildestaten,  

 og aktiebesiddelsen, som ligger til grund for udbytterne, har direkte  

 forbindelse med det faste driftssted, skal udbytterne efter stk. 4 beskattes  

 som erhvervsmæssig virksomhed og derfor beskattes efter artikel 7. Det samme  

 gælder for udbytte, der indgår i et fast sted, jf. artikel 14.
Efter stk. 5 kan en stat ikke beskatte et selskab i en anden stat af  

 udloddet eller ikke-udloddet fortjeneste med den begrundelse, at den  

 underliggende indkomst er indtjent i den førstnævnte stat.
Dog kan en stat  

 beskatte udbytte, udloddet til aktionærer, der er hjemmehørende i denne stat,  

 eller udbytte, som indgår i et fast driftssted eller fast sted i denne stat.
Artikel 11 Renter Beskatningsretten til renter, som en skyldner i den ene stat (kildestaten)  

 betaler til en modtager i den anden stat (bopælsstaten), er som udgangspunkt  

 delt mellem kildestat og bopælsstat.
 Renter kan beskattes i bopælsstaten, jf. stk. 1. Renterne kan imidlertid  

 som hovedregel også beskattes i kildestaten, jf. stk. 2. Kildestatens skat er  

 dog begrænset til 5 pct. af rentens bruttobeløb, for så vidt angår banker, og  

 til 15 pct. af rentens bruttobeløb, for så vidt angår alle andre tilfælde.  

 Der er dog en række undtagelser, hvor kildestaten ikke kan beskatte renter.
 Efter stk. 3. kan renter kun beskattes i den retmæssige ejers bopælsstat,  

 (a) hvis den retmæssige ejer er en kontraherende stat, en politisk  

 underafdeling eller lokal myndighed, (b) hvis renterne betales af en af de  

 organer, der er nævnt under (a), (c) hvis den retmæssige ejer er en anerkendt  

 pensionsfond, hvis indkomst generelt er fritaget for beskatning i  

 bopælsstaten, (d) hvis renterne stammer fra Danmark og betales til en række  

 institutioner i Mexico, eller (e) hvis renterne stammer fra Mexico og betales  

 til en række institutioner i Danmark.
Litra (e) afskærer således Mexico fra at beskatte rentebetalinger fra  

 Mexico, som betales for lån på mindst tre år, der er ydet, garanteret eller  

 forsikret af Danmarks Nationalbank, Industrialiseringsfonden for  

 Udviklingslande, Dansk Eksport Finansierings Fond, Danmarks Skibskredit Fond  

 eller andre tilsvarende institutioner, som de to staters kompetente  

 myndigheder bliver enige om.
Tilsvarende afskærer litra (d) Danmark fra at  

 beskatte rentebetalinger her fra landet, som betales for lån på mindst tre  

 år, der er ydet, garanteret eller forsikret af Mexicos Nationalbank og de  

 tilsvarende mexicanske institutioner.
 Stk. 4 definerer, hvad der skal forstås ved renter ved anvendelsen af  

 artikel 11. Som en afvigelse fra OECD-modellen er det bestemt, at udtrykket  

 udbytte - udover den gængse forståelse af udtrykket - også omfatter anden  

 indkomst, der behandles som afkast af udlån efter kildestatens  

 skattelovgivning.
 Såfremt renter indgår i fortjenesten i et fast driftssted i kildestaten,  

 og lånet, som ligger til grund for renterne, har direkte forbindelse med det  

 faste driftssted, skal renterne efter stk. 5 beskattes som erhvervsmæssig  

 virksomhed og derfor beskattes efter artikel 7. Det samme gælder for renter,  

 der indgår i et fast sted, jf. artikel 14.
 Stk. 6 definerer hvilken stat, der skal anses for at være kildestat.
Stk. 7 bestemmer, at hvis der er en særlig forbindelse mellem debitor og  

 kreditor (eller mellem de to og en tredjepart), og rentebeløbet af en eller  

 anden grund overstiger det beløb, som uafhængige parter ville aftale, skal  

 bestemmelserne i artikel 11 kun anvendes på det reelle rentebeløb.
Det  

 overskydende beløb må herefter beskattes i overensstemmelse med, hvilken  

 indkomsttype det reelt er.
 Stk. 8 indeholder en anti-misbrugsregel, hvorefter artiklen ikke anvendes,  

 hvis lånearrangementet var indgået alene med det formål at drage fordel af  

 artikel 11.
Artikel 12 Royalties Beskatningsretten til royalties, som en skyldner i den ene stat  

 (kildestaten) betaler til en modtager i den anden stat (bopælsstaten), er som  

 udgangspunkt delt mellem kildestat og bopælsstat.
Dette er ikke i  

 overensstemmelse med OECD-modellen, som har ren bopælsstatsbeskatning af  

 roaylties, men svarer til FN-modellen.
 Royalties kan beskattes i bopælsstaten, jf. stk. 1. Royalties kan som  

 hovedregel også beskattes i kildestaten, jf. stk. 2. Kildestatens skat er dog  

 begrænset til 10 pct. af bruttobeløbet af de betalte royalties.
 Stk. 3 definerer, hvad der skal forstås ved royalties ved anvendelsen af  

 artikel 12. Som en afvigelse fra OECD-modellen er det bestemt, at udtrykket  

 royalties også omfatter vederlag for anvendelsen af eller retten til at  

 anvende industrielt, kommercielt eller videnskabeligt udstyr.
Det medfører altså, at Mexico har ret til at beskatte vederlag for udleje  

 af driftsmidler mv. på grundlag af vederlagets bruttobeløb.
Som nævnt under  

 bemærkningerne til artikel 8 er det dog aftalt i denne bestemmelses stk. 3,  

 at fortjeneste, som et foretagende fra den ene stat opnår ved udleje af  

 containere, kun kan beskattes i den pågældende stat.
I artikel 23, stk. 4, er  

 det aftalt, at et foretagende fra den ene stat, som beskattes i den anden  

 stat af indtægt ved udleje af borerigge, kan vælge at beregne indtægten på  

 nettogrundlag, som om indtægten kunne henføres til et fast driftssted i den  

 anden stat.
I en protokol-bestemmelse i tilknytning til artikel 12 er det bestemt, at  

 betalinger som vederlag for tekniske tjenesteydelser mv. skal anses for at  

 være omfattet af henholdsvis artikel 7 om fortjeneste ved erhvervsvirksomhed  

 eller artikel 14 om frit erhverv, med mindre der er tale om overførsel af  

 oplysninger fra industriel, kommerciel eller videnskabelig erfaring  

 (know-how). Det er aftalt, at know-how skal forstås i overensstemmelse med  

 OECD-modellen.
Formålet med denne protokolbestemmelse er at begrænse  

 anvendelsen af bruttobeskatning i kildestaten efter artikel 12. Derimod skal  

 fx vederlag for levering af tjenesteydelser, hvor den ene af parterne påtager  

 sig at benytte sit fags sædvanlige færdigheder, behandles efter artikel 7  

 eller 14, hvor kildestatens beskatning forudsætter, at den pågældende part  

 har et fast driftssted eller et fast sted i kildestaten, og hvor kildeskatens  

 beskatning sker på et nettogrundlag.
 Såfremt royalties indgår i fortjenesten i et fast driftssted i  

 kildestaten, og den rettighed eller ejendom, som ligger til grund for de  

 betalte royalties, har direkte forbindelse med det faste driftssted, skal  

 royalties efter stk. 4 beskattes som erhvervsmæssig virksomhed og derfor  

 beskattes efter artikel 7. Det samme gælder for royalties, der indgår i et  

 fast sted, jf. artikel 14.
 Stk. 5 definerer hvilken stat, der skal anses for at være kildestat.
Stk. 6 bestemmer, at hvis der er en særlig forbindelse mellem debitor og  

 kreditor (eller mellem de to og en tredjepart), og royaltybeløbet overstiger  

 det beløb, som uafhængige parter ville aftale, når der ses på den anvendelse,  

 rettighed eller oplysning, som de betales for, skal bestemmelserne i artikel  

 12 kun anvendes på det reelle royaltybeløb.
Det overskydende beløb må  

 herefter beskattes i overensstemmelse med, hvilken indkomsttype det reelt er.
Protokollen indeholder en særbestemmelse, der er indsat på foranledning af  

 Mexico, for at undgå en særlig type spekulation mod den Mexicanske assets  

 tax.
Assets tax er en minimum skat, der pålignes med 2 pct. på grundlag af  

 aktivernes værdi.
Den pålignes kun, når den ordinære skat er mindre end  

 assets tax.
Se nedenfor under artikel 24 »ophævelse af  

 dobbeltbeskatning.« For at undgå assets tax har der været indgået salgs-  

 og tilbagelejekontrakter, hvor den sælgeren fortsætter med at anvende  

 aktiverne.
Køberen modtager leasingbetalinger fra sælgeren - nu lejeren.  

 Efter den foreliggende overenskomst, er sådanne leasingbetalinger royalties.  

 I disse »sale and lease back« tilfælde er den udenlandske køber  

 efter mexicansk lovgivning forpligtet til at svare assets tax.
Foreligger der  

 således sale and lease back forhold, hvor køberen er dansk, sælger og  

 tilbagelejer mexicansk, finder protokolbestemmelsen anvendelse på forholdet.  

 Efter bestemmelsen tager Mexico fuld assets tax, men giver i denne credit for  

 royaltyskat efter intern mexicansk sats, der er 21 pct. af royaltybeløbet.
 Den danske modtager af leasingindkomsten betaler ud over en evt.  

 resterende assets tax, den almindelige royatykildeskat i overensstemmelse med  

 artikel 12.
Endelig er der en protokolbestemmelse, der går på såvel artikel 12 som 13.  

 I henhold til denne bestemmelse, skal beløb, der angiveligt er salgsvederlag  

 for afståelse af rettigheder, der omfattes af artikel 12, beskattes som  

 royalties, hvis der ikke er tale om et endeligt salgsvederlag, men  

 »sælgeren« har betinget sig betaling, hvis størrelse er betinget af  

 faktisk produktivitet, anvendelse eller rådighedsret derover.
Der er her tale  

 om aftaler, der betegner sig som salg, men efter deres faktiske indhold reelt  

 må anses for at være en royaltyaftale.
Artikel 13 Kapitalgevinster Efter stk. 1 kan fortjeneste ved afståelse af fast ejendom beskattes i den  

 stat, hvor ejendommen er beliggende.
På samme måde bestemmer stk. 2, at en stat kan beskatte fortjeneste ved  

 afhændelse af aktier eller rettigheder i et selskab, hvis aktiver  

 hovedsagelig direkte eller indirekte består af fast ejendom eller rettigheder  

 i fast ejendom i den pågældende kontraherende stat.
Denne bestemmelse findes  

 ikke i OECD-modellen, som går ud på, at fortjeneste ved afhændelse af aktier  

 kun kan beskattes i afhænderens bopælsstat.
Bestemmelsen har sit udgangspunkt  

 i FN-modellen, og den ses nu ofte i overenskomster både med udviklingslande  

 og industrialiserede lande.
Uden bestemmelsen er det i et vist omfang muligt  

 at omgå reglen i stk. 1 om kildestatens ret til at beskatte fortjeneste ved  

 afhændelse af fast ejendom i denne stat.
Det kan ske ved i stedet at eje  

 aktier i et selskab, som ejer den pågældende faste ejendom, og så afhænde  

 aktierne i selskabet, således at fortjenesten beskattes i afhænderens  

 bopælsstat, jf. reglen i stk. 7, som omfatter aktier.
Efter stk. 3 er kildestatens beskatningsret vedr. fortjeneste ved  

 afståelse af aktier udvidet yderligere i forhold til OECD-modellen.
Udover  

 aktier i fast ejendomsselskaber kan en stat også beskatte fortjeneste ved  

 afhændelse af aktier i et selskab i den pågældende stat, hvis afhænderen i  

 løbet af de sidste tolv måneder inden afhændelsen ejede direkte eller  

 indirekte mindst 25 pct. af kapitalen i det pågældende selskab.
 Efter en protokolbestemmelse til stykke 3, skal fortjeneste som omhandlet  

 i dette stykke ikke omfatte fortjeneste, der tidligere er beskattet i det  

 selskab, der udsteder aktierne.
 Danmark kan ikke udnytte retten efter stk. 2 eller 3 til at beskatte  

 fortjeneste vedr. aktier, idet der ikke findes regler om dansk begrænset  

 skattepligt af aktieavancer.
Efter stk. 4 kan en stat beskatte fortjeneste ved afståelse af rørlig  

 formue, der udgør en del af erhvervsformuen i et fast driftssted eller et  

 fast sted, som et foretagende eller en person fra den anden stat har i  

 førstnævnte stat.
Det samme gælder ved afståelse af det faste driftssted  

 eller det faste sted.
 Hvis et foretagende fra den ene stat afstår skibe, luftfartøjer og  

 containere, der anvendes i international trafik, samt rørlig formue, der  

 hører til driften af disse skibe eller luftfartøjer, kan fortjenesten kun  

 beskattes i den pågældende stat, jf. stk. 5.
 I stk. 6 er indsat en bestemmelse, der regulerer beskatningen af  

 fortjeneste, som opnås af et luftfartskonsortium med deltagere fra  

 forskellige lande.
 Stk. 7 går ud på, at fortjeneste ved afhændelse af alle rørlige aktiver,  

 som ikke er specielt omhandlet i stk. 1 - 6, kun kan beskattes i den stat,  

 hvor afhænderen er hjemmehørende.
Endelig findes i stk. 8 en bestemmelse om aktieavancebeskatning ved  

 fraflytning.
Bestemmelsen er en konsekvens af aktieavancebeskatningslovens §  

 13a om dansk beskatning af ikke-realiseret fortjeneste ved flytning fra  

 Danmark til Mexico.
Bestemmelsen sikrer, at når den fraflyttede person senere  

 sælger de aktier, der var omfattet af dansk beskatning, vil Mexico nedsætte  

 sin beskatning af fortjenesten under hensyn til den danske beskatning ved  

 fraflytningen.
 Stk. 8 er udformet gensidig, således at hvis Mexico også kan opkræve skat  

 på urealiseret aktieavance ved fraflytning til Danmark, skal Danmark nedsætte  

 dansk skat ved senere afståelse af de pågældende aktier under hensyn til den  

 mexicanske beskatning ved fraflytningen.
Artikel 14 Frit erhverv Indkomst ved frit erhverv, som fx selvstændig virksomhed som læge,  

 advokat, ingeniør, arkitekt el. lign., som en person hjemmehørende i den ene  

 stat udøver i den anden stat (kildestaten), kan beskattes i kildestaten, hvis  

 den pågældende har et såkaldt fast sted til rådighed i kildestaten, hvor  

 virksomheden udøves.
Begrebet fast sted er ikke defineret i overenskomsten i  

 modsætning til begrebet fast driftssted, men det vil sædvanligvis omfatte et  

 kontor eller en klinik mv., hvor kunder kan henvende sig.
 Denne bestemmelse fra OECD-modellen er udvidet med en bestemmelse fra  

 FN-modellen, så kildestaten også kan beskatte indkomst ved frit erhverv  

 udøvet i denne stat, hvis den pågældende person opholder sig i denne stat i  

 en eller flere perioder, der sammenlagt overstiger 183 dage i en 12-måneders  

 periode, der begynder eller slutter i det pågældende skatteår.
Artikel 15 Personligt arbejde i tjenesteforhold Artiklen omhandler beskatning af lønindkomst mv., som en person  

 hjemmehørende i en stat modtager for arbejde udført i den anden stat  

 (kildestaten).
Kildestaten kan ikke beskatte lønindkomsten for arbejde i denne stat, hvis  

 følgende tre betingelser alle er opfyldt.
Lønmodtagerens ophold i kildestaten  

 overstiger ikke 183 dage i en 12-måneders periode, der begynder eller slutter  

 i det pågældende skatteår.
Lønindkomsten betales af eller for en  

 arbejdsgiver, som ikke er hjemmehørende i kildestaten.
Lønindkomsten udredes  

 ikke af et fast driftssted eller fast sted, som arbejdsgiveren har i  

 kildestaten.
Det medfører altså følgende for en lønmodtager, som er hjemmehørende i  

 Danmark, men arbejder i Mexico.
Mexico kan alene beskatte lønindkomsten for  

 arbejdet i Mexico, hvis lønmodtageren opholder sig i Mexico i en eller flere  

 perioder, der sammenlagt overstiger 183 dage i en 12-måneders periode, eller  

 hvis lønindkomsten betales af eller for en arbejdsgiver, der er hjemmehørende  

 i Mexico, eller hvis lønindkomsten udredes af et fast driftssted eller et  

 fast sted, som arbejdsgiveren har i Mexico (jf. artikel 5 eller 14).
Efter stk. 3 kan lønindkomst for arbejde om bord på et skib eller et fly i  

 international trafik beskattes i den stat, hvor rederiet eller  

 luftfartsforetagendet er hjemmehørende.
De særlige forhold omkring ansættelse  

 i luftfartskonsortier - herunder SAS - er omhandlet i stk. 4.
Artikel 16 Bestyrelseshonorarer Bestyrelseshonorarer, honorarer som lovformelig revisor og for Mexicos  

 vedkommende honorarer som administrador eller comisario kan beskattes i  

 kildestaten.
Artikel 17 Kunstnere eller sportsfolk Kunstnere og sportsfolk kan beskattes i den stat, hvor de udøver deres  

 virksomhed, undtagen når der er tale om aktiviteter, der er væsentligt  

 støttet af offentlige midler fra den anden stat, en politisk underafdeling  

 eller en lokal myndighed deraf. (stk.1 og 3). Kildestaten kan ligeledes  

 beskatte, når vederlaget tilfalder en anden end kunstneren eller  

 sportsudøveren selv, jfr. stk.2. Dette vil typisk være et selskab.
Artikel 18 Pensioner og lignende udbetalinger Der er ren kildestatsbeskatning af alle pensioner, der er udbetalt i  

 henhold til sociallovgivningen, jfr. stk. 2.
Beskatningsretten til private pensioner, andre lignende vederlag og  

 livrenter, er delt mellem bopælsstaten og kildestaten, på betingelse af, at  

 modtageren har været bosat i kildestaten, og er blevet hjemmehørende i den  

 anden stat.
Det er endvidere en betingelse, at modtageren ikke er statsborger  

 i bopælsstaten, jfr. stk. 1 og 3. Når betingelserne er opfyldt, kan  

 kildestaten opkræve skat med maksimalt 17,5 pct. af pensionens bruttobeløb.  

 Da maksimeringen er beregnet på pensionens bruttobeløb, vil skatteprocenten  

 på den skattepligtige nettopension være noget højere.
Der er her kun tale om  

 en maksimering.
Såfremt skatten på den skattepligtige nettopension, opgjort  

 efter intern dansk lovgivning, er mindre end 17,5 pct af bruttopensionen, er  

 det kun dette lavere skattebeløb, Danmark som kildestat kan opkræve.
Dette resultat afviger fra OECD-modellen, der har bopælsstatsbeskatning af  

 alle pensioner.
I modsætning hertil, er det dansk forhandlingspolitik, at få  

 kildestatsbeskatning på alle pensioner.
Forhandlingsresultatet er et  

 kompromis, hvor Danmark er blevet imødekommet fuldt ud på de sociale men kun  

 delvis på de private pensioner.
Artikel 19 Offentlige hverv Vederlag til offentligt ansatte, der udfører hverv af offentligretlig  

 karakter, beskattes efter stk.1 som hovedregel i den udbetalende stat (  

 kildestaten). Bopælsstaten kan dog beskatte hvis arbejdet er udført der og  

 modtageren enten er statsborger i denne stat eller ikke er blevet  

 hjemmehørende i denne stat alene for at udføre det pågældende arbejde.  

 Bestemmelsen har primært betydning for ambassadepersonale.
Tilsvarende kan pensioner til disse tidligere offentligt ansatte kun  

 beskattes i kildestaten, med mindre de er hjemmehørende og statsborgere i den  

 anden stat.
I så fald kan denne stat (bopælsstaten) beskatte, jfr. stk.2.
 De almindelige bestemmelser om beskatningsret til løn (art. 15),  

 bestyrelseshonorarer (art. 16) og private pensioner (art. 18) skal dog finde  

 anvendelse på vederlag og pensioner, hvis hvervet er udført i forbindelse med  

 erhvervsvirksomhed drevet af staten eller det offentlige.
Artikel 20 Studerende Studerende beskattes ikke af beløb, som de modtager til deres underhold,  

 studium eller uddannelse, hvis beløbene stammer fra udlandet.
Bestemmelsen  

 svarer til OECD-modellen.
Artikel 21 Andre indkomster Indkomster, der ikke specifikt er omhandlet andre steder i overenskomsten,  

 kan beskattes i bopælsstaten, jfr. stk. 1.
Såfremt skatteyderen driver erhvervsvirksomhed i den anden stat gennem et  

 fast driftssted eller fast sted, og sådanne indkomster har direkte  

 forbindelse med det faste driftssted eller faste sted, skal bestemmelserne om  

 fortjeneste ved erhvervsvirksomhed (art. 7) eller liberalt erhverv (art. 14)  

 finde anvendelse, d.v.s. at kildestaten kan beskatte indkomsten.
Dette gælder  

 dog ikke for indkomst af fast ejendom beliggende i trediestat.
På sådan  

 indkomst finder stk. 1 anvendelse, jfr. stk. 2.
 Såfremt disse andre indkomster stammer fra det andet land, kan dette også  

 beskatte, jfr. stk. 3.
 Stykke 3 i denne artikel er ikke med i OECD-modellen, men findes i  

 FN-modellen.
Bestemmelsen medfører bl.a. at ydelser, der ikke falder ind under  

 sociallovgivningen, ikke er løn og ikke er privat eller offentlig pension kan  

 kildestatsbeskattes.
Der tænkes her f. eks. på efterløn o.l.
Artikel 22 Formue Da den danske formueskat er ophævet siden overenskomsten blev forhandlet,  

 er bestemmelsen reelt tom.
Efter bestemmelserne i stk. 1 kan værdien af fast ejendom beskattes i den  

 stat, hvor ejendommen er beliggende.
Rørlig formue, med tilknytning til et  

 fast driftssted eller fast sted i den anden stat, kan beskattes i denne anden  

 stat, jfr. stk. 2.
Formue bestående af skibe, luftfartøjer eller containere der anvendes i  

 international trafik, kan kun beskattes i den stat, hvor foretagendet, der  

 anvender disse skibe, luftfartøjer m.v. er hjemmehørende, jfr. stk. 3. Er der  

 tale om et luftfartskonsortium eller anden form for forretningsfællesskab,  

 dannet af selskaber fra forskellige lande, finder bestemmelsen kun anvendelse  

 på den del af formuen, som svarer til den andel, som et selskab, der er  

 hjemmehørende i en af staterne har i det pågældende konsortium eller  

 forretningsfællesskab, jfr, stk. 5. Bestemmelsen svarer til den bestemmelse,  

 der normalt indsættes for SAS.
I denne overenskomst er formuleringen blot  

 gjort generel.
 Al anden formue, kan kun beskattes i bopælsstaten, jfr. stk.4.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter Artiklen indeholder i stk. 1 og 2 særlige regler om fast driftssted og  

 fast sted, der afviger fra de almindelige bestemmelser i artiklerne 5 og 14.  

 Når virksomhed i den anden stat udøves i forbindelse med forundersøgelse,  

 efterforskning eller udvinding af kulbrinter, har personer der udøver denne  

 virksomhed fast driftssted eller fast sted, med mindre aktiviteten udøves i  

 en periode eller perioder, der sammenlagt ikke overstiger 30 dage i nogen  

 12-måneders periode.
Ved opgørelsen af 30-dages perioden medregnes  

 virksomhed, som er udøvet af forbundne foretagender, hvis virksomheden er af  

 væsentlig samme art.
Kildestaten får hermed meget hurtigt adgang til at  

 beskatte virksomhed i forbindelse med kulbrintesektoren.
Bestemmelsen i stk.3, er en undtagelse herfra.
Hvis der er tale om  

 boreplatformvirksomhed udøvet uden for kysten i forbindelse med  

 forundersøgelse, efterforskning eller udvinding af kulbrinter, anses et fast  

 driftssted for at foreligge, hvis virksomheden udøves i en eller flere  

 perioder, der sammenlagt overstiger 183 dage i nogen 12-måneders periode.  

 Tilsvarende virksomhed udøvet af forbundne foretagender medregnes i de 183  

 dage.
Stk. 4 indeholder en særbestemmelse om indkomst fra leasing af  

 boreplatforme.
Efter definitionen af royalties, er sådan indkomst omfattet af  

 royaltybestemmelsen i art. 12. Dette giver kildestaten mulighed for at  

 beskatte leasingindkomstens bruttobeløb med 10 pct.
Denne beskatning kan være  

 meget høj, når man sammenligner med den skat, der pålignes nettoindkomsten.  

 Stk. 4 bestemmer, at virksomheden kan vælge at beregne skatten af denne  

 indkomst, som om den var indtjent gennem et fast driftssted i kildestaten.  

 Heri ligger, at opgørelsen i så fald skal ske efter bestemmelserne i art. 7,  

 der er baseret på beskatning af nettoresultatet opgjort efter almindelige  

 regler og med den almindelige selskabsskattesats.
Når et foretagende har  

 valgt beskatning efter bestemmelserne om fast driftssted, er valget bindende,  

 med mindre skattemyndighederne i kildestaten samtykker i at denne  

 opgørelsesmetode bringes til ophør.
 Hverken OECD eller FN-modellen indeholder særlige bestemmelser om  

 beskatningsretten til virksomhed i kulbrintesektoren.
 Bestemmelserne i stk.1 og 2 i denne artikel svarer til det danske  

 forhandlingsoplæg.
Dette er i princippet også tilfældet med bestemmelsen i stk. 3, hvorefter  

 boreriggene først udgør fast driftssted efter en tidsperiode, der svarer til  

 den der er gældende i art. 5, stk.3, om bygge-og anlægsarbejder, her 6  

 måneder.
Det danske forhandligsoplæg har dog en tidsgrænse på 12 måneder.
Det danske oplæg har en bestemmelse om, at indkomst ved supplytrafik skal  

 beskattes som indkomst ved international trafik.
Det var dog ikke muligt at  

 komme igennem med dette.
Indkomst ved supplytrafik er herefter dækket af  

 bestemmelserne i artiklerne 5 og 7, dvs. erhvervsvirksomhed fra et fast  

 driftssted, der vil blive beskattet på nettobasis.
Artikel 24 Ophævelse af dobbeltbeskatning Artikel 24 indeholder den såkaldte metodebestemmelse, dvs. den  

 metode der skal anvendes ved lempelse af dobbeltbeskatning.
For begge landes  

 vedkommende er hovedprincippet ordinær credit, jfr. for Mexicos  

 vedkommende stk. 1.
For Danmarks vedkommende betyder det, at hvis en person eller et selskab  

 m.v., der er hjemmehørende i Danmark, har en indkomst fra Mexico, som Mexico  

 har beskatningsretten til i henhold til overenskomsten, medregnes indkomsten  

 i den skattepligtige danske indkomst.
I den danske skat af den mexicanske  

 indkomst skal Danmark give en nedsættelse med det mindste af to beløb.
Enten  

 den skat der er betalt i Mexico, eller den del af den danske skat der falder  

 på den mexicanske indkomst, jfr. stk. 2, litra a) og b). Samme  

 lempelsesmetode anvendes i de interne danske lempelsesregler, jfr.  

 ligningslovens § 33.
I tilfælde hvor en indkomst kun kan beskattes i Mexico, anvender  

 Danmark eksemption med progressionsforbehold, jfr. stk. 2, litra c).  

 Dette betyder, at den danske skat nedsættes med det beløb, der  

 forholdsmæssigt falder på den mexicanske indkomst.
Lempelsen er således  

 uafhængig af størrelsen af den skat, der rent faktisk er betalt i Mexico.  

 Indkomsten indgår imidlertid i det danske beskatningsgrundlag og får således  

 progressionsvirkning for beskatningen som helhed.
Samme lempelsesmetode  

 anvendes ved lempelse af udenlandsk lønindkomst efter ligningslovens § 33A.
 Bestemmelserne finder tilsvarende anvendelse ved lempelse af formueskat.  

 Som omtalt ovenfor, er artiklen om formueskat imidlertid tom efter ophævelsen  

 af den danske formueskat.
Efter bestemmelserne i stk.2, litra d) og e), giver Danmark eksemption for  

 datterselskabsudbytter i overensstemmelse med intern dansk lovgivning, dvs.  

 selskabsskattelovens § 13, stk.3. Kvalificerer den mexicanske beskatning ikke  

 til eksemption af datterselskabsudbytterne, skal der gives credit for  

 underliggende selskabsskat, hvis det danske selskab ejer 10 pct. af kapitalen  

 i det udbyttebetalende mexicanske selskab.
Efter dansk lovgivning er grænsen  

 25 pct. af aktiekapitalen jfr. selskabsskattelovens § 17, stk. 2.
Efter bestemmelsen i stk. 2, litra f) gives der matching credit i  

 tilfælde hvor den mexicanske skat er nedsat i henhold til visse specifikke  

 bestemmelser i den Mexicanske Indkomstskattelov.
Hvis en dansk virksomheds  

 faste driftssted i Mexico er berettiget til skattenedsættelse efter disse  

 bestemmelser, skal Danmark give lempelse som om der var betalt mexicansk skat  

 efter de almindelige regler.
Der gives ikke matching credit for nogen form  

 for finansiel virksomhed.
De mexicanske bestemmelser, der er nævnt, dækker  

 over investeringer i land- og skovbrug, fiskeri m.v. samt trykning og  

 udgivelse af bøger.
Det er en betingelse for at få skattebegunstigelse, at 90  

 pct. af indkomsten stammer fra disse aktiviteter.
Endvidere dækker de  

 byggeindustri uden for de større byer.
 Efter bestemmelsen i stk. 2, litra g) eksemptes datterselskabsudbytter i  

 danske moderselskaber, hvis datterselskabet er involveret i den samme type  

 skattebegunstiget virksomhed, som er nævnt ovenfor under litra f).
 Bestemmelserne i litra f) og g) er tidsbegrænset til 15 år, jfr. stk.2,  

 litra h).
 Stk. 3 indeholder en bestemmelse om, at den mexicanske aktivskat, som er  

 nævnt i artikel 2, stk. 3, litra a)(ii), skal betragtes som en indkomstskat.
Den mexicanske aktivskat er en minimumsskat på selskaber.
Såfremt  

 indkomsten i et år er nul eller negativ, skal selskabet alligevel betale  

 denne minimumsskat, der fastsættes ud fra værdien af selskabets aktiver.
Er  

 der et overskud, der er så beskedent, at selskabsskatten er mindre end  

 minimumsskatten, betales der selskabsskat med et tillæg af aktivskat, således  

 at det samlede tilsvar svarer til aktivskatten.
Aktivskatten kan fremføres i  

 op til 10 år til modregning i senere års selskabsskat.
Over tid vil et dansk  

 selskabs faste driftssted, der i enkelte år betaler minimumsskat, komme til  

 at betale, hvad der svarer til den almindelige selskabsskat forudsat, at det  

 viser overskud.
Aktivskatten kommer i disse tilfælde til at virke som en form  

 for forudbetalt selskabsskat.
Danmark påtager sig en forpligtelse til at give  

 credit for aktivskatten i den danske sekskabsskat af den mexicanske indkomst.  

 Det er klart, at Danmark i underskudsår ikke giver nogen credit for  

 aktivskatten, da der ikke er nogen tilsvarende dansk indkomst og dermed  

 heller ikke nogen dansk skat at give credit i.
Det Danmark over tid kommer  

 til at give credit for, er således et beløb svarende til den ordinære  

 mexicanske selskabsskat.
Artikel 25 Ikke-diskriminering Efter bestemmelsen må de to stater ikke diskriminere hinandens  

 statsborgere i skattemæssig henseende.
Dette gælder både for fysiske og  

 juridiske personer.
Bestemmelsen gælder også for statsborgere, der ikke er  

 hjemmehørende i nogen af de kontraherende stater.
Bestemmelsen forpligter dog  

 ikke en stat til at give personer, der er hjemmehørende i den anden stat, de  

 personlige skattemæssige begunstigelser, lempelser og nedsættelser, som den  

 som følge af ægteskabelig stilling eller forsørgerpligt over for familie  

 indrømmer dens egne hjemmehørende personer.
Artikel 26 Fremgangsmåden ved indgåelse af gensidige aftaler Artiklen foreskriver den fremgangsmåde, der skal anvendes, hvis en person,  

 der er hjemmehørende i en af de kontraherende stater, mener sig udsat for en  

 beskatning, der er i strid med overenskomsten.
Det er herunder fastsat, at de  

 kompetente myndigheder i de to stater skal søge ved gensidig aftale at løse  

 de vanskeligheder eller tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to staters kompetente  

 myndigheder en forpligtelse til at blive enige.
I praksis når man dog i de  

 fleste tilfælde frem til en løsning, som er acceptabel for alle parter, men  

 overenskomsten rummer ingen garanti for, at alle dobbeltbeskatningskonflikter  

 vil kunne løses.
Artikel 27 Udveksling af oplysninger Overenskomsten pålægger de to staters kompetente myndigheder at udveksle  

 oplysninger, som er nødvendige for, at overenskomstens bestemmelser kan føres  

 ud i livet.
En kontraherende stat er dog ikke forpligtet til at meddele  

 oplysninger eller udøve forvaltningsakter, der strider mod denne stats  

 lovgivning eller forvaltningsprksis, eller meddele oplysninger, som ikke kan  

 indhentes ifølge denne eller den anden stats lovgivning eller  

 forvaltningspraksis, eller meddele oplysninger som vil røbe  

 forretningshemmeligheder eller stride mod almene interesser.
 Der kan også udveksles sådanne oplysninger, som er nødvendige for at  

 gennemføre den interne lovgivning i de to stater vedrørende merværdiafgifter,  

 andre salgsafgifter og punktafgifter, der betales til de kontraherende  

 stater.
Udvekslede oplysninger skal behandles som fortrolige.
De kan dog meddeles  

 i offentlige retsforhandlinger eller i retsafgørelser.
Artikel 28 Medlemmer af diplomatiske og konsulære repræsentationer Overenskomsten berører ikke de skattemæssige begunstigelser for  

 diplomater.
Artikel 29 Territorial udvidelse Efter denne bestemmelse kan overenskomsten, enten i sin helhed eller med  

 de fornødne ændringer udvides til Færøerne og Grønland, hvis de to områders  

 hjemmestyrer måtte ønske det.
Artikel 30 Ikrafttræden Overenskomsten træder i kraft, når de forfatningsmæssige betingelser for  

 dette er opfyldt i begge stater, og de to stater har underrettet hinanden  

 herom.
For Danmarks vedkommende vil dette sige, at nærværende lovforslag er  

 endeligt vedtaget, og vedtagelsen er meddelt Mexico, samt at Mexico har givet  

 Danmark en tilsvarende meddelelse.
 Overenskomsten har herefter virkning:
- for så vidt angår skatter indeholdt ved kilden den 1. januar i det år,  

 der følger efter det år, i hvilken overenskomsten træder i kraft, eller  

 senere; - for så vidt angår andre skatter:
i Mexico, for det skatteår, der begynder den 1. januar i det år, i hvilket  

 denne overenskomst træder i kraft, eller senere; i Danmark, for så vidt angår skatter i det indkomstår, der følger  

 umiddelbart efter det år, i hvilket overenskomsten træder i kraft, og  

 følgende indkomstår.
Artikel 31 Opsigelse Overenskomsten kan opsiges 6 måneder før udgangen af et kalenderår efter  

 udløbet af en periode på 5 år fra datoen for dens ikrafttræden.
Opsigelsen får virkning for så vidt angår skatter, der indeholdes ved  

 kilden fra og med den 1. januar i året efter meddelelse om opsigelsen, og for  

 andre skatter, - for skatteår i Mexico, der starter den 1. januar i året efter meddelelse  

 om opsigelse, eller senere - for indkomstår i Danmark, der følger umiddelbart efter året efter  

 meddelelse om opsigelsen, og følgende indkomstår.
 Efter lovforslagets § 2 træder loven i kraft dagen efter  

 bekendtgørelsen i Lovtidende.
 Efter lovforslagets § 3 gælder loven ikke for Færøerne og Grønland,  

 idet skattespørgsmål hører under det færøske og det grønlandske hjemmestyres  

 kompetence.
Skriftlig fremsættelse (22. oktober 1997) Skatteministeren (Carsten Koch):
 Jeg skal hermed tillade mig at fremsætte:
 Forslag til lov om indgåelse af dobbeltbeskatningsoverenskomst mellem  

 Kongeriget Danmark og De Forenede Mexicanske Stater.
(Lovforslag nr.
L 33).
Der er forhandlet en overenskomst mellem Danmark og Mexico.
For at  

 regeringen endeligt kan tiltræde overenskomsten, og derved gennemføre dens  

 bestemmelser i Danmark, kræves, at Folketinget vedtager en lov herom.
Dobbeltbeskatningsoverenskomsten mellem Danmark og Mexico har til formål  

 at undgå international dobbeltbeskatning som følge af, at to lande beskatter  

 samme indkomst den samme skatteyder.
Dette sker ved, at overenskomsten  

 regulerer hvilket af de to lande, der kan beskatte forskellige typer  

 indkomst, som en person i det ene land (bopælsstaten) modtager fra det andet  

 land (kildestaten). Endvidere er der regler for, hvordan bopælsstaten skal  

 ophæve dobbeltbeskatningen, når begge stater beskatter den samme indkomst.
 Der har ikke tidligere været en dobbeltbekatningsoverenskomst mellem  

 Danmark og Mexico.
 De væsentligste bestemmelser i overenskomsten er følgende:
Begge stater lemper dobbelbeskatningen efter creditprincippet.
Danmark  

 giver dog matching credit for visse typer virksomhed uden for den finansielle  

 sektor.
Den ny dansk-mexicanske overenskomst følger hovedsageligt OECD's model til  

 dobbeltbeskatningsoverenskomster.
Der er dog visse afvigelser.
De vigtigste  

 bestemmelser er følgende:
Hvis et selskab er fuldt skattepligtigt til begge stater, skal det afgøres  

 ved gensidig overenskomst, hvor selskabet er hjemmehørende.
Normalt bestemmes  

 det af den virkelige ledelses sæde.
Bygge- og anlægsarbejder udgør et fast driftssted efter 6 måneder mod  

 modellens 12 måneder.
Hvis der er et fast driftssted, og hovedkontoret  

 foretager direkte salg af varer af samme slags, som normalt foregår gennem  

 det faste driftssted, kan fortjenesten henføres til det fast driftssted,  

 medmindre virksomheden kan godtgøre, at der ikke foreligger skattetænkning.
 Indkomst fra international trafik og udleje af containere kan kun  

 beskattes i bopælsstaten.
 Udbytter kildestatsbeskattes med 0 pct. i moder-datterselskabssituationer  

 og 15 pct. i andre tilfælde.
 Renter kildestatsbeskattes med 5 pct. for banker, 15 pct i andre tilfælde.  

 Der er en række undtagelser, hvor der ikke er nogen kildestatsskat.
 Royalties kildestatsbeskattes med 10 pct.
Der kan ske kildestatsbeskatning af aktieavancer i  

 moder-datterselskabssituationen, hvis avancen stammer fra ubeskattet  

 selskabsindkomst.
Bestemmelsen tager endvidere højde for de danske regler om  

 fraflytningsbeskatning på aktier.
 Sociale pensioner, offentlige pensioner og private pensioner, der ikke har  

 forbindelse med et tidligere tjenesteforhold beskattes i kildestaten.
 Private pensioner, der står i forbindelse med et tidligere  

 tjenesteforhold, kan beskattes i kildestaten, men maksimalt med 17,5 pct. af  

 pensionens bruttobeløb.
Der er fastsat regler om beskatning af indkomst i forbindelse med  

 efterforskning og udnyttelse af naturforekomster på kontinentalsoklen.  

 Reglerne sikrer, at kildestaten kan beskatte, hvis virksomheden varer mere  

 end 30 dage inden for 12 måneder.
Efterforskningsrigge kan dog først  

 beskattes, når de har været 183 dage inden for en 12 måneders periode i  

 kildestaten.
 Lovforslaget skønnes ikke at have administrative konsekvenser, og den  

 skønnes at kunne give et vist merprovenu.
 Jeg skal hermed anbefale forslaget til Folketingets velvillige behandling.
