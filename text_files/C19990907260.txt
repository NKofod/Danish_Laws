Vejledning om levnedsmiddelhygiejne Indholdsfortegnelse Indledning Hygiejnebekendtgørelsen Hvem er vejledningen rettet til Hvordan er vejledningen opbygget Ikrafttræden Kapitel 1: Område og definitioner § 1 Hvad omfatter bekendtgørelsen Hvad er levnedsmidler Levnedsmidler til eksport Geografisk område § 2 Tilsætningsstoffer § 3 Behandling § 4 Salg Private husholdninger Skolekøkkener § 5 Tilvirkning § 6 Levnedsmiddelhygiejne § 7 Levnedsmiddelvirksomhed § 8 Detailvirksomhed § 9 Engrosvirksomhed § 10 Levnedsmiddelautomat § 11 Letfordærvelige levnedsmidler § 12 Egenkontrol § 13 Den lokale tilsynsmyndighed Kapitel 2: Autorisation, godkendelse og registrering  

 m.v.
§ 14 Virksomhedstyper Flere enheder Levnedsmidler til eksport § 15 Primær produktion af landbrugsprodukter Centralkøkkener Biavlere §16 Godkendte engrosvirksomheder § 17 Godkendte detailvirksomheder Tilvirkning undtaget fra godkendelse 2/3-reglen Forsamlingshuse § 18 Ansøgning om autorisation og  

 godkendelse § 19 Registrerede engrosvirksomheder § 20 Registrerede detailvirksomheder § 21 Anmodning om registrering § 22 Fornyet autorisation og godkendelse § 23 5-års reglen § 24 Ejerskifte § 25 Vilkår § 26 Midlertidig og lejlighedsvis virksomhed Virksomhedskantiner m.m.
Børneinstitutioner Blomsterhandlere og sportsforretninger Skoleboder Biavlere Tog, busser, fly og skibe Kapitel 3: Indretning af virksomheder § 27 § 28 Lokaler og områder Personalefaciliteter Gæstetoiletter Lokalernes størrelse Lokalernes anvendelse § 29 § 30 Vaske Toiletter § 31 Generelle regler om indretning § 32 Specielle regler om indretning § 33 § 34 § 35 Indretning af mobile virksomheder m.v.
Kapitel 4: Udstyr og inventar § 36 § 37 Varme-, køle- og fryseindretninger Kapitel 5: Levnedsmiddelautomater § 38 § 39 § 40 § 41 § 42 Kapitel 6: Levnedsmiddelbestemmelser m.v.
§ 43 § 44 Krydskontamination - herunder opbevaring  

 og optøning Emballering Returnering og oparbejdning af varer Returneringstilladelser Smagsdemonstration § 45 Opbevaring af farlige eller uspiselige  

 stoffer § 46 Anvendelse af mælk og  

 mælkeprodukter § 47 Anvendelse af æg § 48 Temperaturkrav § 49 Opbevaringstemperatur § 50 § 51 § 52 Varmebehandling § 53 Nedkøling Varmholdelse § 54 Anvendelse af pasteuriserede æg § 55 Vareudvalg Levnedsmiddeltype Lokalefaciliteter Behandling af levnedsmidler Fjerkrækød Strudsekød Salgsform Vareudvalg i automater § 56 Salg, selvbetjening m.v.
§ 57 § 58 Mærkning og emballering § 59 Kapitel 7: Transport af levnedsmidler Godkendelse og registrering § 60 § 61 § 62 Uemballerede levnedsmidler i flydende form Mærkningskrav § 62 a Søtransport af flydende olier og  

 fedtstoffer Dokumentation § 62b Søtransport af råsukker Dokumentation § 62 c Raffineringskrav § 63 § 64 § 65 § 66 Temperaturkrav 3-timers reglen Kapitel 8: Affald § 67 § 68 § 69 Affaldsbeholdere Kapitel 9: Vand § 70 § 71 Kapitel 10: Rengøring, vedligeholdelse  

 m.v.
§ 72 Omgivelser § 73 Lokaler § 74 Inventar, udstyr m.v.
§ 75 Ventilation § 76 Rengøringsmidler m.v.
§ 77 Regler for skadedyrbekæmpelse Forebyggende bekæmpelse Bekæmpelse Rådgivning § 78 Hunde § 79 Tobaksrygning Kapitel 11: Personlig hygiejne § 80 Personlig renlighed Beklædning § 81 Udelukkelse fra arbejde Underretning § 82 Kapitel 12: Uddannelse § 83 Hygiejneuddannelse Hvem er omfattet af uddannelseskravet Certifikat Kapitel 13: Egenkontrol §§ 84-90 Kapitel 14: Tilsyn og kontrol m.m.
§ 91 § 92 Kritiske kontrol punkter Branchekoder § 93 § 94 Adgang til virksomhederne Bistand fra politiet Legitimation § 95 Afgivelse af oplysninger og  

 prøver § 96 Sanktioner § 97 Tilbagekaldelse af autorisation og  

 godkendelse § 98 Skriftlighed og frist Kapitel 15: Klage og dispensation § 99 Klage § 100 Klagefrist Klagevejledning § 101 Opsættende virkning § 102 Fremsendelse af klage § 103 Direktoratets dispensationsadgang § 104 Den lokale tilsynsmyndigheds dispensationsadgang Kapitel 16: Straf, ikrafttrædelse m.m.
§ 105 § 106 § 107 § 108 Retsregler nævnt i vejledningen Indledning Hygiejnebekendtgørelsen Sundhedsministeren udstedte den 27. november 1996  

 bekendtgørelse nr. 1000 om levnedsmiddelhygiejne og egenkontrol  

 m.v.1) (Hygiejnebekendtgørelsen). Bekendtgørelsen  

 samler og forenkler reglerne om levnedsmiddelhygiejne, autorisation,  

 godkendelse og registrering i forbindelse med behandling og salg af  

 levnedsmidler.
 Bekendtgørelsen implementerer Rådets direktiv  

 om levnedsmiddelhygiejne2) og erstatter bekendtgørelse nr.  

 1053 af 18. december 1995 om levnedsmiddelhygiejne og egenkontrol  

 m.v.3) Bekendtgørelsen indeholder regler for behandling og  

 salg af levnedsmidler både i autoriserede, godkendte og registrerede  

 virksomheder.
 Med baggrund i ikrafttræden af den ændrede  

 hygiejnebekendtgørelse og med sammenskrivning og ikrafttræden af  

 bestemmelserne om egenkontrol i fødevarevirksomheder i  

 bekendtgørelse nr. 529 af 7. juli 19984)  

 (Egenkontrolbekendtgørelsen) er vejledningen til  

 hygiejne-bekendtgørelsen således opdateret.
 Hele levnedsmiddelområdet er nu samlet i Ministeriet  

 for Fødevarer, Landbrug og Fiskeri, og Veterinærdirektorat og  

 Levnedsmiddelstyrelsen er nu samlet i Veterinær- og  

 Fødevaredirektoratet.
Hvem er vejledningen rettet til Vejledningen er udarbejdet af Veterinær- og  

 Fødevaredirektoratet.
Vejledningens formål er hovedsageligt at  

 fungere som en hjælp til de lokale tilsynsmyndigheder, som påser,  

 at hygiejnebekendtgørelsens bestemmelser overholdes.
 Vejledningen er desuden tænkt som en hjælp til  

 brugerne af reglerne nemlig virksomheder, der behandler og sælger  

 levnedsmidler, og som skal overholde bekendtgørelsens krav.
Hvordan er vejledningen opbygget I vejledningen er alle bekendtgørelsens  

 bestemmelser gengivet.
Til de enkelte bestemmelser er der anført  

 bemærkninger og forklaringer til forståelse og anvendelse af  

 bestemmelsen.
Herudover er der i nogle tilfælde gengivet resultatet af  

 konkrete klagesager afgjort i Veterinær- og  

 Fødevaredirektoratet, som fremover vil være retningsgivende ved  

 afgørelse af lignende sager.
Ikrafttræden Hygiejnebekendtgørelsen trådte i kraft den  

 10. december 1996.
Kapitel 1:	Område og  

 definitioner § 1.  Denne bekendtgørelse omfatter  

 levnedsmiddelhygiejne, egenkontrol, autorisation, godkendelse og registrering  

 m.v. i forbindelse med behandling og salg af levnedsmidler, herunder til  

 eksport.
 Stk. 2. Bekendtgørelsen omfatter ikke den  

 primære produktion af landbrugsprodukter.
 Stk. 3. Bekendtgørelsen omfatter ikke behandling og  

 salg af levnedsmidler engros, som omfattes af de i levnedsmiddellovens § 7  

 omhandlede særlige love og de i medfør heraf fastsatte regler om  

 levnedsmidler, som hører under Landbrugs- og Fiskeriministerens  

 forretningsområde.
 Ad stk. 1.
Hvad omfatter bekendtgørelsen Bekendtgørelsen omfatter levnedsmiddelhygiejne,  

 egenkontrol, autorisation, godkendelse og registrering i forbindelse med  

 behandling og salg af levnedsmidler.
Det vil sige, at bekendtgørelsen  

 finder anvendelse, hvis der sælges levnedsmidler, eller hvis der  

 foretages en behandling med henblik på salg af levnedsmidler.  

 Begreberne salg og behandling omtales nærmere under  

 bemærkningerne til §§ 3 og 4.
Hvad er levnedsmidler Ordet "levnedsmidler" dækker i  

 Hygiejnebekendtgørelsen det samme begreb, som er defineret i  

 Levnedsmiddellovens5) § 1. Som levnedsmidler betragtes spisevarer,  

 drikkevarer, nydelsesmidler eller andre varer, der er bestemt til at  

 fortæres af mennesker.
Råvarer, halvfabrikata og andre  

 ingredienser betragtes som levnedsmidler i det omfang, de er bestemt til at  

 fortæres af mennesker.
Vurdering af om et færdigt produkt er et  

 levnedsmiddel giver kun sjældent anledning til tvivl.  

 Afgrænsningsproblemer kan dog opstå i forhold til fx  

 lægemidler (teer og helsekost), kosmetik (tandpasta og  

 mundskyllemidler) og lignende produkter.
Når der er tale om produkter  

 som fx kartofler, byg, melasse eller andet, der skal forarbejdes yderligere,  

 må man som nævnt se på bestemmelsen med det færdige  

 produkt.
Skal råvarer eller halvfabrikata bruges til produktion af  

 levnedsmidler, betragtes de som levnedsmidler, hvis de skal ingå i en  

 produktion af andre produkter fx foder, er de naturligvis ikke omfattet af  

 levnedsmiddelbegrebet og de regler, der gælder herfor.
 Det er Veterinær- og Fødevaredirektoratets  

 opfattelse, at kvindemælk skal betragtes som et levnedsmiddel i henhold  

 til levnedsmiddellovens § 1, og at kvindemælkscentraler på  

 hospitaler derfor er omfattet af bestemmelserne i denne  

 bekendtgørelse.
Levnedsmidler til eksport Bekendtgørelsen finder også anvendelse  

 på levnedsmiddelhygiejne, egenkontrol, autorisation, godkendelse og  

 registrering m.v. i forbindelse med behandling og salg af levnedsmidler til  

 eksport.
Ifølge Eksportbekendtgørelsen6)  

 er levnedsmidler og tilsætningsstoffer, som er bestemt til eksport,  

 samt virksomheder, der behandler eller sælger levnedsmidler og  

 tilsætningsstoffer til eksport omfattet af kontrol-, tilsyns-,  

 autorisations- og godkendelsesbestemmelser m.v. fastsat i loven eller i  

 medfør heraf.
Det vil sige, at også virksomheder, der  

 udelukkende behandler og sælger levnedsmidler til eksport, er omfattet  

 af bekendtgørelsens krav.
 Geografisk område.
Bekendtgørelsen finder anvendelse på  

 virksomheder, der er beliggende på dansk område.
Som dansk  

 område betragtes også lufthavnsområderne.
Virksomheder, som  

 ligger her, som fx toldfri forretninger skal overholde  

 bekendtgørelsens bestemmelser.
Som dansk område betragtes  

 endvidere danske skibe og fly.
Se § 26.
 Ad stk. 2.
I stk. 2 undtages den primære produktion af  

 landbrugsprodukter fra bekendtgørelsens anvendelsesområde.
Ved  

 den primære produktion forstås dyrkning af afgrøder i  

 landbrug, gartneri o.lign. eller til opdræt af husdyr, fjerkræ  

 m.m.
 Ad stk. 3.
Med bestemmelsens stk. 3 foretages der en  

 afgrænsning af bekendtgørelsens anvendelsesområde i  

 forhold til de love og regler om levnedsmidler, der hører under den  

 tidligere Landbrugs- og Fiskeriministers forretningsområde.
Det  

 følger af bestemmelsen, at engros behandling og salg af levnedsmidler  

 omfattet af disse regler ikke er omfattet af bekendtgørelsen.
Det  

 drejer sig om følgende love: Fiskekvalitetsloven7), lov om  

 frø, kartofler og planter8), Ægloven9),  

 Mælkeproduktloven10) samt Kødloven11). Af  

 bestemmelsen følger modsætningsvis, at detailbehandling og -salg  

 af de samme levnedsmidler er omfattet af bekendtgørelsen.
 § 2. Bekendtgørelsens regler om levnedsmidler  

 gælder også tilsætningsstoffer.
Tilsætningsstoffer Bestemmelsen betyder, at bekendtgørelsens regler  

 vedrørende levnedsmidler også gælder  

 tilsætningsstoffer, selv om disse ikke nævnes eksplicit i hvert  

 tilfælde.
 § 3. Bekendtgørelsens regler om behandling  

 gælder også tilvirkning, opbevaring, aftapning, emballering,  

 ompakning og transport, herunder levering til forbrugeren.
Behandling Bestemmelsen er en gentagelse af levnedsmiddellovens § 6  

 og har til formål at undgå overflødige gentagelser i  

 bekendtgørelsen.
Den  indebærer, at de bestemmelser i  

 bekendtgørelsen, der angår behandling af levnedsmidler,  

 også gælder for de øvrige handlinger, der er nævnt,  

 det vil sige tilvirkning, opbevaring, emballering, ompakning og transport.  

 Behandling anvendes samtidig som et samlebegreb for de aktiviteter, der er  

 nævnt i bestemmelsen.
 § 4.  Bekendtgørelsens regler om salg  

 gælder også udbud til salg, formidling af salg, opbevaring i  

 salgsøjemed, tilbud og enhver overgivelse til andre.
Salg Bestemmelsen er en gentagelse af levnedsmiddellovens § 5,  

 og den har ligesom bekendtgørelsens § 3 til formål at  

 undgå unødvendige gentagelser i bekendtgørelsen.  

 Bestemmelsen indebærer, at de bestemmelser i bekendtgørelsen,  

 der angår salg, også finder anvendelse på de øvrige  

 situationer, der er nævnt i bestemmelsen nemlig ved formidling af salg,  

 opbevaring i salgsøjemed, ved tilbud og ved enhver anden overgivelse  

 til andre.
 Salg anvendes samtidig som et samlebegreb for de  

 aktiviteter, der er nævnt i bestemmelsen.
Bekendtgørelsens salgsbegreb gælder  

 også i situationer, som normalt ikke betragtes som et salg, fx ved  

 overgivelse af levnedsmidler, der ikke betales for.
Det er altså ikke  

 afgørende, om der gives en modydelse, penge eller varer.
 Ved formidling af salg forstås agenturvirksomhed og  

 lignende, der således også er omfattet af bekendtgørelsens  

 bestemmelser.
Private husholdninger Levnedsmiddelloven finder i henhold til  § 10, stk. 3  

  ikke anvendelse på levnedsmidler, der fremstilles i private  

 husholdninger.
Den overgivelse, der finder sted i forbindelse med  

 fremstilling af levnedsmidler i private husholdninger, er således  

 heller ikke omfattet af denne bekendtgørelses bestemmelser om  

 salg.
Tilvirkning af mad i en privat husholdning i et omfang,  

 der må anses for at være rimeligt for en privatperson, falder  

 derfor naturligvis uden for bekendtgørelsens område.
Det samme  

 gælder madlavning i kollektiver og på kollegier, hvor beboerne  

 på skift laver mad til hinanden.
Efter Veterinær- og  

 Fødevaredirektoratets opfattelse er de situationer, hvor familier  

 mødes i børneinstitutioner, på skoler o.lign. med mad  

 hjemmefra, som man spiser i fællesskab eventuelt fra en fælles  

 buffet også omfattet af begrebet "privat husholdning".  Fremstilles  

 maden til personalemøder i fx institutioner, til skolefester,  

 spejderarrangementer eller lignende af én eller få personer, er  

 det efter Veterinær- og Fødevaredirektoratets opfattelse  

 størrelsen af arrangementet, og det forhold om der er fri adgang eller  

 kun adgang for en lukket kreds, der er afgørende for vurderingen af,  

 om der er tale om "privat husholdning" eller ej.
Arrangementer som  

 lærermøder, klassefester for en mindre lukket kreds er efter  

 direktoratets opfattelse omfattet af begrebet "privat husholdning".  

 Større arrangementer eventuelt med fri adgang eller adgang for en  

 større måske mere ubestemt kreds vil typisk være omfattet  

 af bekendtgørelsen.
Disse arrangementer vil dog ofte falde ind under "  

 midlertidige eller lejlighedsvise" arrangementer i § 26 stk. 1, nr. 1.
Skolekøkkener Madlavning i skolekøkkener, hvor eleverne alene  

 producerer mad til sig selv, sidestilles med madlavning i private  

 husholdninger.
Baggrunden for det er, at formålet med  

 skolekøkkenet er at sætte eleverne i stand til at producere mad  

 til en privat husholdning.
Skolekøkkener er normalt indrettet  

 næsten som en privat husholdning, og typisk laves der mad i portioner,  

 der svarer til en privat husholdning.
 § 5.  Ved tilvirkning forstås i denne  

 bekendtgørelse enhver form for tilberedning, der indebærer en  

 ændring af levnedsmidlet.
Tilvirkning Udtrykket "ændring" af levnedsmidlet fortolkes vidt  

 i denne forbindelse, idet det dækker enhver ændring i  

 levnedsmidler og omfatter således også en mindre ændring af  

 levnedsmidlet, der fx består i udskæring af brød, kager,  

 frugt, grøntsager, ost, formaling af kaffebønner samt blanding  

 af forskellige levnedsmidler, hakning af kød, fisk m.v.
 Omfattet af bestemmelsen er også opvarmning,  

 nedkøling og genopvarmning af levnedsmidler, mens den opretholdelse af  

 kølekæden, der sker eksempelvis når mælk  

 sættes på køl i en detailvirksomhed ikke betragtes som en  

 ændring af levnedsmidlet.
Som hovedregel stiller bekendtgørelsen strengere  

 krav til indretning m.v. af virksomheder, hvor der tilvirkes levnedsmidler.  

 Der er imidlertid mulighed for at lempe disse krav i visse tilfælde,  

 hvor tilvirkningen er mindre omfattende.
Se §§ 32 og 33.
 § 6. Ved levnedsmiddelhygiejne (hygiejne) forstås  

 i denne bekendtgørelse alle foranstaltninger i forbindelse med  

 behandling og salg, som er nødvendige for at garantere sikre  

 levnedsmidler, der er egnede til at fortæres af mennesker.
Levnedsmiddelhygiejne Med denne formulering lægges op til en bred  

 fortolkning af begrebet levnedsmiddelhygiejne.
Begrebet dækker over  

 alle de foranstaltninger, der må træffes for at sikre mod forhold  

 af mikrobiologisk, kemisk eller fysisk art, som kan udgøre en risiko  

 for levnedsmidlers sikkerhed, eller som på anden måde kan  

 gøre levnedsmidlerne utjenlige til at fortæres af mennesker.
De  

 biologiske forhold omfatter således både patogene mikroorganismer  

 og fordærvelsesorganismer.
Kemiske og fysiske forhold omfatter  

 ligeledes forhold, som kan udgøre en risiko for menneskers sundhed, fx  

 bekæmpelsesmidler, desinfektionsmidler, glas- og metalsplinter, men  

 også forhold som uden at repræsentere en egentlig risiko for  

 menneskers sundhed alligevel gør levnedsmidler utjenlige til at  

 fortæres af mennesker, fx insektrester.
 § 7.  Ved levnedsmiddelvirksomhed forstås i denne  

 bekendtgørelse en offentlig eller privat virksomhed, som med eller  

 uden gevinst for øje foretager behandling eller sælger  

 levnedsmidler.
Levnedsmiddelvirksomhed Bestemmelsen definerer begrebet levnedsmiddelvirksomhed  

 bredt, og medtager alle virksomheder, der behandler og sælger  

 levnedsmidler, uanset arten og omfanget af levnedsmidler, der behandles eller  

 sælges.
Ordet virksomhed benyttes også om den aktivitet, der  

 udøves.
Fx benyttes begrebet "engrosvirksomhed" om den aktivitet at  

 sælge og behandle levnedsmidler med henblik på salg til andre end  

 den endelige forbruger.
 § 8 . Ved detailvirksomhed forstås i denne  

 bekendtgørelse salg, herunder ved servering, og behandling af  

 levnedsmidler med henblik på salg til den endelige forbruger.
Detailvirksomhed Formålet med denne bestemmelse og med § 9 er at give  

 en beskrivelse af forskellen på detail behandling og salg og på  

 behandling og salg engros.
Som det fremgår af bestemmelserne, er det  

 afgørende, om der sælges til den endelige forbruger.
Med  

 udtrykket "den endelige forbruger" tænkes på det sidste led i  

 kæden, der hvor levnedsmidlet forbruges, uden at det skal  

 videresælges.
En restaurant eller en institution, der modtager  

 levnedsmidler med henblik på tilvirkning og videresalg, er  

 således ikke at betragte som en endelig forbruger.
 Udtrykket "virksomhed" refererer sig i §§ 8 og 9 til  

 aktiviteten/ handlingen og dermed ikke til en virksomhed i fysisk forstand.
 § 9.  Ved engrosvirksomhed forstås i denne  

 bekendtgørelse salg og behandling af levnedsmidler med henblik  

 på salg til andre end den endelige forbruger.
Engrosvirksomhed Se bemærkningerne til § 8.
 § 10. Ved levnedsmiddelautomat forstås i denne  

 bekendtgørelse en teknisk indretning, hvor der ved aktivering ved  

 hjælp af mønter, kode eller lignende behandles eller  

 sælges levnedsmidler uden at personale betjener automaten.
Levnedsmiddelautomat Bestemmelsen svarer til den tidligere regel i  

 detailforhandlingsbekendtgørelsen5). Der er ikke tilsigtet  

 nogen ændring i anvendelsesområdet for bestemmelsen.  

 Kendetegnende for en levnedsmiddelautomat er således stadig, at der er  

 tale om en teknisk indretning, hvor aktiveringen sker ved hjælp af  

 mønter, kode eller lignende, og hvor der ikke er personale, der  

 betjener automaten ud over ved opfyldning o.lign.
 § 11. Ved letfordærvelige levnedsmidler  

 forstås i denne bekendtgørelse levnedsmidler, som ved opbevaring  

 ved stuetemperatur i løbet af kort tid vil udvikle afvigende udseende,  

 lugt eller smag, eller muliggøre fremvækst af  

 sygdomsfremkaldende mikroorganismer til et niveau, der kan være  

 sundhedsskadeligt.
Letfordærvelige levnedsmidler Bestemmelsen er ny og definitionen er  

 nødvendiggjort af, at begrebet "letfordærvelige" anvendes flere  

 steder i bekendtgørelsen, hvor der stilles strengere krav til disse  

 levnedsmidler end til andre levnedsmidler.
 Til letfordærvelige levnedsmidler henregnes fx fersk  

 kød og kødprodukter, fersk fjerkrækød og  

 fjerkræprodukter, hakket kød og kødfars, herunder  

 rå medisterpølse, fersk fisk, ferske fiskevarer og fiskefars,  

 letkonserverede fiskeprodukter, fiskehalvkonserves,  

 konsummælkprodukter, levnedsmidler indeholdende creme, flødeskum  

 eller fromage samt salater, bønnespirer, snittede eller kogte  

 grøntsager.
 Levnedsmidler der ikke anses for at være  

 letfordærvelige er fx brød, bagværk, hel frugt og  

 grønt o.lign.
 Ved "kort tid" forstås nogle timer.
 § 12. Ved egenkontrol forstås i denne  

 bekendtgørelse en række systematiske handlinger, som  

 virksomhederne udfører for at sikre, at levnedsmiddelloven og regler  

 udstedt i medfør heraf overholdes.
Egenkontrol Der henvises til egenkontrolbekendtgørelsen, samt  

 vejledningen til bekendtgørelsen.
 § 13.  Ved den lokale tilsynsmyndighed forstås i  

 denne bekendtgørelse de kommunale myndigheder, der i henhold til  

 bekendtgørelsen godkender, registrerer eller fører kontrol med  

 virksomheder omfattet af bekendtgørelsen.
Den lokale tilsynsmyndighed Ifølge levnedsmiddellovens § 44, stk. 1 påser  

 kommunalbestyrelsen, at loven og de med hjemmel i loven fastsatte regler  

 overholdes.
Det vil sige, at tilsynskompetencen som udgangspunkt ligger hos  

 kommunalbestyrelsen.
Af levnedsmiddellovens § 44, stk. 2 fremgår  

 imidlertid, at kommunalbestyrelsen kan bemyndige vedkommende  

 levnedsmiddelkontrol til helt eller delvist at varetage de opgaver, der  

 påhviler kommunalbestyrelsen.
I forbindelse med vedtagelsen af denne  

 bestemmelse anbefalede man, at en væsentlig del af opgaverne blev  

 uddelegeret til de lokale tilsynsmyndigheder.
Den lokale tilsynsmyndighed kan herefter være  

 kommunalbestyrelsen eller levnedsmiddelkontrollen afhængig af, om  

 kompetencen er uddelegeret.
I praksis er det i alt overvejende grad  

 således, at kompetencen i større eller mindre grad er  

 uddelegeret til en lokal tilsynsmyndighed.
 Kapitel 2:	Autorisation, godkendelse og  

 registrering m.v.
 § 14. Bekendtgørelsen omfatter følgende  

 virksomhedstyper:
 1) Autoriserede virksomheder, jf. § 15.
 2) Godkendte engrosvirksomheder, jf. § 16, stk. 1.
 3) Godkendte detailvirksomheder, jf. § 17, stk. 1.
 4) Registrerede engrosvirksomheder, jf. § 19.
 5) Registrerede detailvirksomheder, jf. § 20.
 6)Virksomheder, der hverken skal autoriseres, godkendes  

 eller registreres, jf. § 26.
Virksomhedstyper Bestemmelsen indeholder en oversigt over de forskellige  

 typer virksomheder, som er behandlet i kapitlet.
Der er tale om en  

 udtømmende oversigt over virksomheder, som er omfattet af  

 levnedsmiddelloven og dermed af denne bekendtgørelse.
 De kriterier, der er lagt til grund for opdelingen i  

 virksomhedstyper er følgende:
 -	Er der tale om engros- eller detailsalg af  

 levnedsmidler.
 -	Hvilken form for behandling af levnedsmidler  

 foretages.
 -	Hvilke levnedsmidler behandles.
 Bygningsmæssige forhold, eller om der er tale om  

 stationære eller mobile virksomheder, har derimod ikke været  

 tillagt betydning i denne forbindelse.
Flere enheder Såfremt der til en virksomhed er knyttet flere  

 produktions- eller lagersteder, som er geografisk adskilt, skal hvert sted  

 autoriseres, godkendes eller registreres hos Veterinær- og  

 Fødevaredirektoratet henholdsvis den lokale tilsynsmyndighed i hvis  

 område produktions- eller lagerstedet ligger.
Dette er dog ikke  

 tilfældet, hvis produktions- og lagerstederne er placeret  

 således, at det må siges, at de udgør en geografisk enhed.  

 Dette kan være tilfældet, hvis afstanden mellem enhederne er  

 meget kort, således at der har været mulighed for at etablere en  

 funktionel enhed.
Levnedsmidler til eksport Bestemmelserne om autorisation, godkendelse og  

 registrering gælder også for virksomheder, som behandler og  

 sælger levnedsmidler til eksport, jf. kapitel 1.
 § 15.  Forinden tilvirkning af levnedsmidler med  

 henblik på salg påbegyndes, skal autorisation hertil meddeles af  

 Levnedsmiddelstyrelsen.
 Stk. 2. Tilvirkning i henhold til § 17 og § 20 er dog ikke  

 omfattet af stk. 1.
Stk. 3. Tilvirkning af honning er dog ikke omfattet af  

 stk. 1, såfremt 1)	biavleren alene behandler honning af egen avl, dog  

 kan maksimalt 2000 kg honning pr. år stamme fra andre biavlere, 2)	behandlingen alene omfatter slyngning, simpel  

 rensning, omrøring og aftapning i engros eller detailpakninger med  

 henblik på salg til engros- eller detailvirksomheder, og 3)	virksomheden godkendes efter § 16.
Stk. 4. Levnedsmiddelstyrelsen kan bestemme, at  

 virksomheder, som er omfattet af stk. 1, kan fritages for kravet om  

 autorisation, hvis 1)   tilvirkningen er af mindre omfang, 2)   salget foregår inden for et lokalt  

 afgrænset område, og 3)   virksomheden godkendes efter § 16.
 Ad stk. 1.
Primær produktion af landbrugsprodukter Bekendtgørelsen omfatter ikke den primære  

 produktion af landbrugsprodukter jf. § 1, stk. 2. Det vil sige, at der ikke  

 kræves autorisation efter denne bekendtgørelse til dyrkning af  

 afgrøder i landbrug, gartneri og lignende eller til opdræt af  

 husdyr, fjerkræ m.m.
I følge bemærkningerne til levnedsmiddelloven  

 har det været tanken at begrænse fritagelse fra  

 autorisationskravet til kun at omfatte det traditionelle landbrug og  

 gartneri.
Hvis et gartneri derimod fx foretager behandling som  

 skrælning, totalrensning eller en findeling af grøntsager, anses  

 virksomheden for at være en tilvirkningsvirksomhed, som er omfattet af  

 autorisationskravet.
 Det forhold, at bestemmelsen ikke omfatter den  

 primære produktion af landbrugsprodukter, er fortolket på  

 følgende måde:
 1)	En landbrugs- eller gartneribedrift, der producerer  

 landbrugsprodukter og alene foretager opbevaring, sortering, simpel rensning,  

 bulkemballering eller færdigpakning af disse, skal ikke autoriseres  

 eller godkendes efter levnedsmiddelloven.
 2)	En landbrugs- eller gartneribedrift, der udover de  

 aktiviteter, der er nævnt i nr. 1 foretager tilvirkning af egne eller  

 andres produkter som fx ludbehandlig og snitning, skal autoriseres efter §  

 15.
 3)	En landsbrugs- eller gartneribedrift, der udover de  

 aktiviteter der er nævnt i nr 1, foretager vask af produkter, der er  

 fremstillet på bedriften, skal godkendes efter § 16 eller registreres  

 efter § 19.
 4)	En landbrugs- eller gartneribedrift, som  

 engrossælger produkter, som ikke er produceret på bedriften, skal  

 godkendes efter § 16 eller registreres efter § 19.
 5)	Produktion af bønnespirer og lignende  

 produkter betragtes ikke som traditionel landbrugs- eller gartneriproduktion  

 og er derfor omfattet af autorisationskravet i § 15.
Centralkøkkener En række centralkøkkener udleverer mad til  

 klienter/patienter eller andre via afdelingskøkkener eller lignende.  

 Da der skydes et mellemled ind mellem produktionsvirksomhed og forbruger, er  

 der i princippet tale om en engrosvirksomhed, der skal autoriseres, da  

 virksomheden ikke opfylder definitionen på en detailvirksomhed jf. §  

 8.
Udlevering af mad fra et centralkøkken via  

 afdelingskøkkener i samme institution og i vist omfang via  

 køkkener på andre institutioner fx plejehjem skal dog efter  

 Veterinær- og Fødevaredirektoratets opfattelse almindeligvis  

 betragtes som detailforhandling.
I disse tilfælde kan køkkenerne  

 betragtes som en enhed, idet de mindre køkkener blot har fungeret som  

 et supplement til centralkøkkenet.
Et andet spørgsmål er om disse  

 køkkener, som modtager mad fra et centralkøkken skal godkendes  

 selvstændigt.
Det er Veterinær- og Fødevaredirektoratets  

 opfattelse, at følgende momenter kan indgå i denne  

 vurdering.
-	Hvis et centralkøkken producerer til andre  

 institutionskøkkener fx plejehjemskøkkener i en kommune, vil  

 disse køkkener skulle godkendes eller registreres selvstændigt.  

 Det forhold, at der er tale om en geografisk enhed fx et hospital taler  

 imidlertid for at betragte køkkenerne som omfattet af én  

 godkendelse.
Denne tolkning har været udvidet til også at  

 gælde i tilfælde, hvor afdelingskøkkenerne har ligget  

 på en anden adresse end centralkøkkenet.
Køkkenerne har  

 dog ligget på et geografisk samlet og begrænset område.
-	I vurderingen af, om et afdelingskøkkenen  

 på fx et hospital skal godkendes selvstændigt, bør  

 også indgå hvilken form for behandling, der foregår i  

 køkkenet.
Såfremt køkkenet kun behandler levnedsmidler i  

 meget begrænset omfang, det vil sige færdiggører maden fra  

 centralkøkkenet fx ved opvarmning eller kogning af rensede og  

 istandgjorte grøntsager, vil dette tale for, at køkkenet ikke  

 godkendes selvstændigt.
Der bør også indgå en  

 vurdering af, om lederen af det centrale køkken har  

 ledelsesmæssig kompetence over driften af  

 afdelingskøkkenet.
 Ad stk. 3.
Biavlere Visse former for tilvirkning af honning er undtaget fra  

 autorisation efter § 15, virksomheden skal i disse tilfælde godkendes  

 efter § 16.
Betingelserne for undtagelsen er, -	at biavleren alene behandler honning af egen avl, dog  

 kan maksimalt 2000 kg honning pr. år stammer fra andre biavlere, -	at behandlingen alene omfatter slyngning, simpel  

 rensning, omrøring, aftapning og pakning med henblik på salg til  

 engros- eller detailvirksomheder.
 Biavlere, der foretager anden behandling end nævnt  

 eller behandler mere end 2000 kg fra andre biavlere, skal autoriseres.
 Se også § 26, stk. 1 nr. 6 og stk. 3.
 § 16. Forinden følgende former for engrosvirksomhed  

 påbegyndes skal godkendelse hertil meddeles af den lokale  

 tilsynsmyndighed:
 1)	Emballering, aftapning, eller ompakning af  

 levnedsmidler.
 2)	Opbevaring, transport eller salg af dybfrosne  

 levnedsmidler.
 3)	Opbevaring, transport eller salg af  

 letfordærvelige levnedsmidler.
 Stk. 2. Hvis virksomheden tillige tilvirker levnedsmidler  

 med henblik på engrossalg, bestemmer Levnedsmiddelstyrelsen, om  

 virksomheden alene skal autoriseres i henhold til § 15.
Godkendte engrosvirksomheder Ad stk. 1.
Alle virksomheder, der emballerer, aftapper eller ompakker  

 levnedsmidler med henblik på engrossalg, skal godkendes.
Bestemmelsen  

 er en videreførelse af de tidligere regler i  

 engrosforhandlingsbekendtgørelsen.
Der er ikke tilsigtet nogen  

 ændring i anvendelsesområdet.
 Virksomheder, som alene transporterer eller sælger  

 dybfrosne eller letfordærvelige levnedsmidler, er nu også  

 omfattet af bestemmelsen.
 Når der er tale om opbevaring, transport eller salg  

 af levnedsmidler, skelnes der mellem dybfrosne eller letfordærvelige  

 levnedsmidler, som kræver en godkendelse efter § 16 og andre  

 levnedsmidler, som blot kræver en registrering efter § 19.
Denne sondring blev indført med ændringen af  

 levnedsmiddelloven i 1993. I bemærkningerne til ændringen hedder  

 det, at formålet med sondringen er at fritage visse  

 levnedsmiddelvirksomheder fra godkendelse.
Der tænkes på  

 virksomheder, hvor de sundhedsmæssige og hygiejniske problemstillinger  

 er minimale, og hvor der ikke foregår egentlig tilvirkning af  

 levnedsmidler.
På engrosområdet vedrører fritagelsen  

 virksomheder, der kun foretager en egentlig opbevaring af levnedsmidler f.eks  

 depoter for emballeret øl og mineralvand, kolonialvarelagre og  

 lignende.
Virksomheder, der behandler letfordærvelige levnedsmidler,  

 skal ikke fritages, her tænkes bl.a. på lagre for dybfrosne  

 levnedsmidler.
 Se også kapitel 7 vedrørende godkendelse af  

 transportvirksomheder.
 § 17.  Forinden følgende former for  

 detailvirksomhed påbegyndes, skal godkendelse hertil meddeles af den  

 lokale tilsynsmyndighed:
 1)	Tilvirkning af levnedsmidler i detailforretninger  

 såsom slagtere, bagere, restauranter og lignende med henblik på  

 salg direkte til forbrugerne fra det forretningssted, hvor tilvirkningen  

 sker.
 2)	Behandling og salg af letfordærvelige  

 levnedsmidler, der er uemballerede.
 3)	Servering af stærke drikke.
 Stk. 2. Der skal dog ikke indhentes godkendelse til  

 tilvirkning såsom udskæring af brød, kager, frugt og  

 grøntsager, ost i mindre omfang, formaling af kaffebønner og  

 lignende, hvis tilvirkningen ikke er forbundet med hygiejniske problemer.
 Stk. 3. Tilvirkning af levnedsmidler i de i stk. 1  

 nævnte virksomheder med henblik på engrossalg er omfattet af stk.  

 1, såfremt værdien af de levnedsmidler, der sælges engros,  

 ikke overstiger den dobbelte værdi af de levnedsmidler, der  

 sælges til den endelige forbruger fra forretningsstedet.
 Stk. 4. Virksomheder omfattet af stk. 1 eller § 20, der  

 sælger levnedsmidler engros, omfattes af § 16, hvis virksomheden ved  

 dette engrossalg får mere karakter af engrosvirksomhed end af  

 detailvirksomhed.
Stk. 5. Tilvirkning af levnedsmidler som nævnt i  

 stk. 1, nr. 1, som ikke foregår i det forretningssted, hvor  

 virksomhedens salg til forbrugeren sker, er dog omfattet af stk. 1, hvis 1)   tilvirkningen er af mindre omfang, 2)   salget foregår inden for et lokalt  

 afgrænset område, og 3)   tilvirkning og salg forestås af samme ejer  

 eller bruger.
Godkendte detailvirksomheder Ad stk. 1.
Tilvirkning, der typisk foregår hos slagtere,  

 bagere, supermarkeder med slagterafdeling eller bagerafdeling,  

 smørebrødsforretninger, restauranter, grillbarer og lignende,  

 skal godkendes efter § 17. Ved ændringen af levnedsmiddelloven i 1993  

 blev det vedtaget at fritage visse levnedsmiddelvirksomheder fra godkendelse.  

 Der tænkes på virksomheder med produktion, som ikke er forbundet  

 med hygiejniske problemer, og hvor der ikke foregår egentlig  

 tilvirkning af levnedsmidler.
Indenfor detailområdet er det tanken at  

 fritage f.eks supermarkeder, tobaksforretninger, kiosker og lignende,  

 såfremt der ikke foregår en egentlig tilvirkning af  

 levnedsmidler.
Virksomheder, der behandler letfordærvelige  

 levnedsmidler, skal normalt ikke fritages, jævnfør dog  

 dispensationsmuligheden § 104, nr. 1.
 I levnedsmiddelloven stilles som betingelse for, at en  

 tilvirkning i detailleddet er omfattet af godkendelsesbestemmelsen og ikke  

 kræver autorisation, at detailforretningens salg af levnedsmidler  

 direkte til forbrugerne foregår fra det forretningssted, hvor  

 tilvirkningen sker.
Bestemmelsen betyder, at godkendelse efter § 17 kun kan  

 gives i de tilfælde, hvor tilvirknings- og salgslokaler udgør en  

 geografisk enhed.
Tilvirkningslokaler, der ligger adskilt fra salgslokalerne,  

 eller hvis salget foregår adskilt fra tilvirkningen fra mobile  

 levnedsmiddelvirksomheder, markedsboder eller lignende, kan ikke godkendes  

 efter § 17 men skal autoriseres efter § 15.
 Der henvises endvidere til § 104, nr. 1, hvorefter der er  

 mulighed for at fravige § 17, stk. 1, for så vidt angår  

 behandling og salg i begrænset omfang af letfordærvelige  

 levnedsmidler, der er uemballerede, hvis salget ikke er forbundet med  

 hygiejniske problemer, og hvis virksomheden registreres efter § 20. Der er  

 her specielt tænkt på muligheden for at registrere salg af egen  

 fangst fra båd og salg af flødekager fra brødudsalg  

 o.lign.
 Ad stk. 2.
Tilvirkning undtaget fra godkendelse Udskæring af brød, kager, frugt,  

 grøntsager og ost, formaling af kaffebønner og lignende er  

 omfattet af definitionen på tilvirkning.
Da denne form for tilvirkning  

 typisk ikke indebærer hygiejniske problemer, undtages tilvirkningen fra  

 kravet om godkendelse i det omfang, tilvirkningen rent faktisk kan  

 foregå uden hygiejniske problemer.
Bestemmelsen kan også anvendes  

 ved opvarmning af dybfrosne emballerede toasts, som udleveres i emballage og  

 opvarmning af popcorn.
Virksomheder, som foretager denne form for  

 tilvirkning, skal lade sig registrere efter § 20.
 Ad stk. 3 og 4.
2/3-reglen Såfremt virksomhedens engrossalg i stk. 3 og 4  

 går ud over det anførte, skal virksomheden autoriseres efter §  

 15 henholdsvis godkendes efter § 16.
Forsamlingshuse Forsamlingshuse benyttes i forskellig grad og på  

 forskellig måde, hvilket også må afspejle sig i de krav,  

 der fra myndighedsside stilles til denne type virksomhed.
Forsamlinghuse er  

 ud fra disse betragtninger opdelt i tre grupper med forskellig "status" i  

 henhold til bekendtgørelsen.
Gruppe 1. Forsamlingshuse, hvor der ikke foretages  

 egentlig tilvirkning af levnedsmidler, eller hvor private selv står for  

 madlavningen.
Disse forsamlingshuse er ikke omfattet af levnedsmiddelloven og  

 skal hverken godkendes eller registreres.
Gruppe 2. Forsamlingshuse hvor fx en kogekone mod betaling  

 tilbereder mad for andre.
Sådanne forsamlingshuse skal godkendes.
Gruppe 3. Forsamlingshuse der har restaurationspræg,  

 og hvor en fast vært eller forpagter sørger for arrangementerne  

 og modtager betaling pr. kuvert eller selskab.
Sådanne forsamlingshuse  

 skal godkendes.
§ 18. Ansøgning om autorisation og godkendelse  

 kan afgives på skemaer.
Det udfyldte ansøgningsskema, bilagt  

 tegninger og beskrivelser af virksomheden og virksomhedens vareudvalg, sendes  

 til den lokale tilsynsmyndighed.
For virksomheder omfattet af § 15  

 videresender den lokale tilsynsmyndighed materialet til  

 Levnedsmiddelstyrelsen sammen med tilsynsmyndighedens bemærkninger.
 Stk. 2. Autorisation og godkendelse meddeles skriftligt  

 med angivelse af særlige vilkår, herunder om indretning, drift og  

 vareudvalg, og med angivelse af frist for vilkårenes opfyldelse.
Ansøgning om autorisation og godkendelse Veterinær- og Fødevaredirektoratet og den  

 lokale tilsynsmyndighed kan kræve oplysninger ud over de, der er  

 anført i skemaet.
 § 19. Forinden engrosvirksomhed, som ikke er omfattet  

 af § 16, påbegyndes, skal virksomheden være registreret hos den  

 lokale tilsynsmyndighed.
 Stk. 2. Hvis virksomheden tillige tilvirker levnedsmidler  

 med henblik på engrossalg, bestemmer Levnedsmiddelstyrelsen, om  

 virksomheden alene skal autoriseres i henhold til § 15.
Registrerede engrosvirksomheder Se bemærkningerne til § 16 samt kapitel 7  

 vedrørende registrering af transportvirksomheder.
 § 20.  Forinden følgende former for  

 detailvirksomhed påbegyndes, skal virksomheden være registreret  

 hos den lokale tilsynsmyndighed:
 1)	Behandling og salg af levnedsmidler, som ikke er  

 omfattet af §§ 15 og 17.
 2)	Salg af levnedsmidler fra automat med og uden  

 tilvirkning, dog ikke fra automater opstillet på  

 levnedsmiddelvirksomheder omfattet af denne bekendtgørelse, og ikke  

 fra automater, hvor der kun sælges levnedsmidler, der ikke er forbundet  

 med hygiejniske problemer.
Registrerede detailvirksomheder Se bemærkningerne til §§ 15 og 17.
Automater, hvor der kun sælges levnedsmidler, der  

 ikke er forbundet med hygiejniske problemer, undtages generelt fra  

 godkendelse.
Der tænkes her på levnedsmidler som sodavand  

 på flaske, emballerede konfektureprodukter, chips og lignende.
§ 21.  Anmodning om registrering skal indgives  

 skriftligt senest 14 dage, før virksomhed påbegyndes.
I  

 forbindelse med registreringen skal virksomheden oplyse, hvilke levnedsmidler  

 virksomheden vil behandle eller sælge.
 Stk. 2. En virksomhed, der er omfattet af  

 registreringsordningen efter § 19 eller § 20, kan på begæring ved  

 virksomhedsstart meddeles godkendelse.
Anmodning om registrering Det er et krav at anmodning om registrering skal  

 være skriftlig og skal indeholde oplysning om, hvilke levnedsmidler  

 virksomheden agter at behandle eller sælge.
Anmodning om registrering  

 skal indgives senest 14 dage før virksomhed påbebegyndes,  

 således at den lokale tilsynsmyndighed har mulighed for at vurdere om,  

 det er korrekt, at virksomhedens behandling og salg ikke kræver  

 autorisation eller godkendelse, men at det er tilstrækkeligt, med en  

 registrering.
 Den lokale tilsynsmyndighed kan ved virksomhedsstart,  

 såfremt virksomheden anmoder om det, godkende denne type virksomhed  

 efter §§ 16 eller 17. Det er Veterinær- og Fødevaredirektoratets  

 opfattelse, at ejerskifte i denne sammenhæng bør sidestilles med  

 virksomhedsstart, således at der også ved ejerskifte er mulighed  

 for at få virksomheden godkendt.
 § 22 . Fornyet autorisation og godkendelse af de i §§  

  15-17 nævnte virksomheder skal indhentes:
 1)	Ved væsentlige bygningsmæssige  

 ændringer.
 2)	Ved væsentlige ændringer i virksomhedens  

 indretning.
 3)	Ved væsentlige ændringer i virksomhedens  

 vareudvalg eller i virksomhedens behandling af levnedsmidler.
 4)	I forbindelse med indførelse af egenkontrol i  

 henhold til loven eller ved væsentlige ændringer i  

 egenkontrollen.
Fornyet autorisation og godkendelse Bestemmelserne om, at autorisation eller godkendelse skal  

 indhentes på ny ved væsentlige bygningsmæssige  

 ændringer og ved væsentlige ændringer i virksomhedens  

 indretning og drift, er indført for at beskytte virksomhederne mod for  

 hyppige krav om forandringer af lokaler, inventar m.v.
Hvorvidt der i det  

 enkelte tilfælde er tale om en ændring, der i følge  

 lovgivningen kræver en fornyet autorisation eller godkendelse, må  

 vurderes konkret, og er afhængig af omfanget og placeringen af de  

 påtænkte ændringer.
Ved afgørelsen skal der foretages en vurdering af  

 ændringens betydning for hygiejnen i virksomheden.
Det er derfor  

 vigtigt hvilke dele af virksomheden, der inddrages i ændringen.  

 Foretages ændringen i tilvirkningslokalerne, er der således  

 større sandsynlighed for, at ændringen vil blive betragtet som  

 væsentlig, end hvis ændringen udelukkende omfatter lager- og  

 salgslokaler.
 Indførelse af egenkontrol i henhold til  

 bekendtgørelse om egenkontrol i fødevarevirksomheder  

 medfører altid, at der skal gennemfører fornyet autorisation  

 eller godkendelse. Ændringer i egenkontrollen udløser kun  

 fornyet autorisation eller godkendelse i det omfang, at der tale om en  

 væsentlig ændring.
 Følgende forhold må almindeligvis tages i  

 betragtning ved vurderingen:
 - Kan ændringen have betydning for hygiejnen i  

 virksomheden.
 - Hvilke dele af virksomheden involveres i  

 ændringen.
 - Hvor stor en del af virksomheden berøres af  

 ændringen.
 - Medfører ændringen, en væsentlig  

 stigning i produktionen.
 Uanset hvorledes disse spørgsmål besvares,  

 skal der dog foretages et samlet skøn over, om ændringen er  

 væsentlig i lovens forstand.
 § 23. Levnedsmiddelstyrelsen eller den lokale  

 tilsynsmyndighed kan tage en autorisation henholdsvis godkendelse meddelt  

 efter §§ 15-17 op til fornyet behandling, når der er forløbet 5  

 år siden sidste autorisation eller godkendelse.
5-års reglen Bestemmelsen giver mulighed for at tage en autorisation  

 eller godkendelse op til vurdering efter 5 år.
§ 24. Virksomheder omfattet af bekendtgørelsen skal  

 skriftligt anmelde ejerskifte til den lokale tilsynsmyndighed senest 14 dage,  

 før ejerskiftet finder sted.
For virksomheder omfattet af § 15 giver  

 den lokale tilsynsmyndighed Levnedsmiddelstyrelsen meddelelse om  

 ejerskifte.
 Stk. 2. I forbindelse med ejerskifte kan der på  

 begæring meddeles fornyet autorisation eller godkendelse for  

 virksomheder omfattet af §§ 15-17.
Ejerskifte I forbindelse med ejerskifte kan den nye ejer begære  

 fornyet autorisation eller godkendelse.
 Spørgsmålet om, hvem der er ejer af en  

 virksomhed, er ikke altid helt givet, idet en række forskelligartede  

 konstruktioner af ejer/brugerforholdet kan give uklarhed om, hvem der  

 egentlig må betragtes som den ansvarlige for virksomheden.
 Som virksomhedens ejer betragtes den, som driver en  

 levnedsmiddelvirksomhed, og som tillige ejer den ejendom, hvor virksomheden  

 er beliggende.
I visse tilfælde kan der imidlertid opstå  

 tvivl om, hvem der må betragtes som virksomhedens ejer.
Det drejer sig  

 især om de tilfælde, hvor en anden end bygningens ejer driver  

 virksomheden med andre ord, hvor bygninger, lokaler eller inventar er  

 bortforpagtet, udlejet eller lignende.
Det afgørende for vurderingen i disse situationer  

 er, om der drives selvstændig erhvervsvirksomhed uafhængigt af  

 bygningens ejer.
Til belysning af dette kan nævnes, at hvis et  

 større selskab eller en kommune ejer en række ejendomme, der  

 udlejes eller bortforpagtes til erhverv, vil selskabet eller kommunen typisk  

 ikke have nogen forbindelse til en eventuel erhvervsvirksomhed, idet de alene  

 ejer bygning og lokaler men i øvrigt ikke har indflydelse på  

 virksomheden.
I sådanne tilfælde vil bygningens eller lokalernes  

 ejer normalt ikke blive betragtet som ejer i levnedsmiddellovens forstand,  

 idet virksomhedens ejer typisk vil være den, som driver  

 virksomheden.
Afgørelse af, hvem der i den enkelte situation  

 må betragtes som ejer i lovens forstand af virksomheden, må ske  

 ved en konkret vurdering.
Afgørende momenter er:
-	i hvor høj grad virksomheden drives  

 selvstændigt af lejeren eller forpagteren, -	om udlejeren har mulighed for at øve  

 indflydelse på driften af virksomheden, og -	hvem, der har det økonomiske og  

 forretningsmæssige ansvar.
 § 25. Levnedsmiddelstyrelsen eller den lokale  

 tilsynsmyndighed kan fastsætte vilkår om indretning, drift og  

 vareudvalg for virksomheder omfattet af bekendtgørelsen.
Vilkår Bestemmelsen er Veterinær- og  

 Fødevaredirektoratets og den lokale tilsynsmyndigheds hjemmel til at  

 stille konkrete krav om de forhold, som er omtalt i  

 bekendtgørelsen.
 § 26. Følgende detailvirksomheder skal ikke  

 autoriseres, godkendes eller registreres:
 1)	Midlertidig eller lejlighedsvis  

 levnedsmiddelvirksomhed på fx markeder, udstillinger, dyreskuer og ved  

 reklamekampagner.
 2)	Virksomhedskantiner og pensionater, der har 12 faste  

 spisegæster eller derunder.
 3)	Børneinstitutioner, der alene foretager  

 lejlighedsvis tilvirkning af levnedsmidler med henblik på  

 beskæftigelse af børnene.
4)	Blomsterhandlere og sportsforretninger, som kun  

 foretager et ubetydeligt salg af holdbare, emballerede levnedsmidler, der  

 ikke er forbundet med hygiejniske problemer.
Det gælder dog ikke  

 virksomheder, der sælger levnedsmidler bestemt til særlig  

 ernæring.
 5)	Skoleboder, der fx sælger drikkevarer, frisk  

 frugt og lignende levnedsmidler, der ikke er forbundet med hygiejniske  

 problemer.
 6)	Biavlere, der ikke detailpakker mere end 4000 kg pr  

 år, heraf maksimum 2000 kg honning fra andre bigårde.
 7)	Behandling og salg af levnedsmidler i tog, busser,  

 fly og til besætninger i skibe.
 Stk. 2. For virksomheder omfattet af stk. 1 gælder  

 bekendtgørelsens øvrige bestemmelser bortset fra § 28 og §§  

 30-33.
 Stk. 3. Virksomheder omfattet af stk. 1, nr. 6, skal  

 anmelde deres virksomhed til den lokale tilsynsmyndighed.
 Stk. 4. Den lokale tilsynsmyndighed kan træffe  

 bestemmelse om, at virksomheder omfattet af stk. 1, nr 1, der behandler og  

 sælger levnedsmidler, der kan give anledning til hygiejniske problemer,  

 skal anmelde deres virksomhed til tilsynsmyndigheden.
 De virksomheder, som er nævnt i § 26, skal ikke  

 autoriseres, godkendes eller registreres og er derudover undtaget fra  

 bestemmelserne i § 28 og §§ 30-33. Virksomhederne er omfattet af  

 bekendtgørelsens bestemmelser i øvrigt og af  

 levnedsmiddellovgivningens øvrige regler.
Midlertidig og lejlighedsvis virksomhed Ad stk. 1, nr. 1) og stk. 4. Det kan være vanskeligt  

 at afgøre i hvilke tilfælde, en virksomhed er omfattet af denne  

 bestemmelse eller fx må betragtes som sæsonvirksomhed med krav om  

 godkendelse eller registrering.
Afgørelsen er en konkret vurdering i  

 det enkelte tilfælde.
Ved vurderingen kan der lægges vægt  

 på momenter som:
 -	Hvor hyppigt arrangementet finder sted.
 -	Er det en regelmæssig tilbagevendende  

 begivenhed.
 -	Hvor lang tid arrangementet varer.
 -	En kombination af de nævnte forhold.
 Arrangementer, som finder sted én gang om ugen,  

 skønnes ikke at være omfattet af bestemmelsen, mens  

 arrangementer, som finder sted årlig eller halvårligt må  

 antages som oftest at være undtaget fra godkendelse og registrering,  

 medmindre de strækker sig over længere tid fx over 1 - 2  

 uger.
 Omfanget af behandlingen, herunder fx hvor mange mennesker  

 der bespises, hvilken form for behandling levnedsmidlerne underkastes eller  

 hvilken type levnedsmidler, der behandles, er efter Veterinær- og  

 Fødevaredirektoratets opfattelse ikke afgørende for anvendelsen  

 af bestemmelsen.
 Følgende tilfælde har været forelagt  

 direktoratet:
 -	Tilvirkning af levnedsmidler til 10.000 mennesker i  

 en uge hvert år.
 Blev vurderet som midlertidigt eller  

 lejlighedsvist.
 -	Tilvirkning af levnedsmidler på  

 ridestævne af 1 - 2 dages varighed 5 gange årligt.
 Blev vurderet som midlertidigt eller  

 lejlighedsvist.
 -	Salg af levnedsmidler på marked hver  

 lørdag og søndag.
 Blev vurderet som ikke midlertidigt eller  

 lejlighedsvist.
 Den lokale tilsynsmyndighed kan kræve, at disse  

 virksomheder anmelder deres virksomhed i de tilfælde, denne kan give  

 anledning til hygiejniske problemer.
 Virksomhedskantiner m.m.
Ad stk. 1, nr. 2). Virksomhedskantiner og pensionater, der  

 har 12 faste spisegæster eller derunder, skal ikke godkendes.
Små  

 institutionerskøkkener fx i bofællesskaber for  

 adfærdsvanskelige børn og unge eller for psykisk syge personer,  

 hvor personale og beboere i fællesskab står for madlavning og  

 oprydning er også omfattet af denne undtagelse, såfremt antallet  

 af beboere holdes under 13. Kun institutioner med faste spisegæster er  

 omfattet af ubdtagelsen.
Når betingelserne i bestemmelsen er opfyldt  

 kan den også omfatte kommunale dagplejemødre og  

 "bondegårdsferier", mens en restaurant med 12 pladser eller mindre,  

 hvor der er adgang for alle, fx ikke er omfattet.
Børneinstitutioner Ad stk. 1, nr. 3). Børneinstitutioner, der alene  

 foretager lejlighedsvis bagning og madlavning med henblik på at  

 beskæftige børnene, skal ikke godkendes eller registreres.  

 Servering af frisk frugt, yoghurt og lignende, udlevering af drikkevarer til  

 børnenes egne madpakker samt opvask af tilhørende service er  

 ligeledes omfattet af undtagelsen.
Tilvirker disse institutioner imidlertid  

 levnedsmidler med henblik på en egentlig forplejning, dvs. daglig eller  

 jævnlig tilberedning af fx frokost eller middag, skal de godkendes.
Blomsterhandlere og sportsforretninger Ad stk. 1, nr. 4). Blomsterhandlere og sportsforretninger  

 er kun undtaget fra kravet om godkendelse og registrering i de  

 tilfælde, hvor virksomhedens salg af levnedsmidler er en ubetydelig  

 aktivitet i forlængelse af de aktiviteter, der i øvrigt  

 foregår i virksomheden.
Salget skal kunne foregå hygiejnisk og  

 sundhedsmæssigt forsvarligt.
Det drejer sig fx om blomsterhandleres  

 salg af vin i forbindelse med blomsterarrangementer og sportsforretningers  

 salg af sportsdrikke.
Sælger forretningen derimod levnedmidler, som er  

 omfattet af reglerne om levnedsmidler til særlig ernæring, skal  

 denne godkendes eller registreres.
Skoleboder Ad stk. 1, nr. 5). Skoleboder, der sælger  

 drikkevarer, frisk frugt, konfekturevarer, brød, bagværk og  

 lignende, er undtaget fra godkendelse eller registrering.
Salget skal kunne  

 foregå hygiejnisk og sundhedsmæssigt forsvarligt og må ikke  

 have nødvendiggjort væsentlige indretningsmæssige  

 foranstaltninger ud over køleskab og lignende.
Skoleboder, der behandler eller sælger andre  

 levnedsmidler, skal godkendes eller registreres.
Dette gælder  

 også i de tilfælde, hvor levnedsmidlerne produceres af eleverne  

 selv fx i skolekøkkenet og sælges eller overgives til andre  

 elever via skoleboden.
Biavlere Ad stk. 1, nr. 6) og stk. 3. Virksomheder, som i  

 medfør af denne bestemmelse undtages fra godkendelse og registrering,  

 skal anmelde deres virksomhed til den lokale tilsynsmyndighed.
 Biavlere, der detailpakker mere end 4000 kg honning pr.  

 år heraf maksimum 2000 kg fra andre bigårde, skal godkendes efter  

 § 16.
 Biavlere, der detailpakker mere end 4000 kg honning pr.  

 år, heraf mere end 2000 kg fra andre bigårde, skal autoriseres  

 efter § 15. Se også bemærkningerne til § 15.
Tog, busser, fly og skibe Ad stk. 1, nr. 7). Behandling og salg af levnedsmidler,  

 der foregår i tog, busser, fly og til besætninger på skibe  

 er undtaget fra godkendelse og registrering.
Undtagelsen omfatter for  

 så vidt angår skibe kun behandling og salg af levnedsmidler til  

 skibenes besætninger.
Behandling og salg af levnedsmidler til  

 passagerer i restauranter, cafeteriaer og butikker på danske skibe er  

 omfattet af bestemmelserne om godkendelse og registrering.
Kapitel 3:	Indretning af  

 virksomheder § 27. Behandling og salg af levnedsmidler skal  

 udføres under hygiejniske forhold.
 De forhold, der sigtes til med denne bestemmelse, er de  

 fysiske rammer om behandlingen og salget.
 § 28. Virksomheder, der behandler eller sælger  

 levnedsmidler, skal have lokaler eller områder til de af  

 følgende aktiviteter, de udfører, og til de af følgende  

 indretninger, de råder over:
1) tilvirkning 2) aftapning, emballering, ompakning 3) opbevaring af levnedsmidler 4) salg 5) servering 6) opbevaring af rengørings- og  

 desinfektionsmidler 7) opbevaring af emballage og returemballage 8) opbevaring af affald 9) køle- og fryseindretninger og 10) stationære anlæg til opvarmning,  

 køling m.v.
 Stk. 2. Virksomhederne skal endvidere have  

 personalefaciliteter i form af spiseplads, garderobe, et passende antal  

 toiletter og om nødvendigt bad.
Stk. 3. Virksomheder, der serverer levnedsmidler, skal  

 have et passende antal gæstetoiletter, hvis virksomheden er indrettet  

 med siddepladser til gæster, eller hvis der serveres stærke  

 drikke.
Der skal være særskilte toiletrum for damer og  

 herrer.
 Stk. 4. Lokalerne og områderne skal have en passende  

 størrelse og være placeret i rimelig sammenhæng.
 Stk. 5. Lokalerne må ikke benyttes til andet  

 formål end det, de er autoriseret, godkendt eller registreret til, og i  

 lokalerne må der ikke være uvedkommende inventar m.v.
 § 28 indeholder bestemmelser om, hvilke lokaler eller  

 områder virksomhederne skal råde over.
 Ad stk. 1.
Lokaler og områder Virksomhederne skal altså have særskilte  

 lokaler eller områder til de aktiviteter og indretninger, der  

 anføres i listen, hvis de pågældende aktiviteter  

 udføres, eller hvis virksomheden råder over de  

 pågældende indretninger.
Lokaler og områder sidestilles i den forstand, at  

 der ikke på forhånd stilles noget krav om, at bestemte  

 aktiviteter skal foregå i særskilte lokaler.
Veterinær- og  

 Fødevaredirektoratet eller tilsynsmyndigheden kan godt stille krav om,  

 at en bestemt aktivitet skal foregå i et særskilt lokale, hvis  

 det skønnes nødvendigt af hygiejniske hensyn, fx ved rensning  

 af særligt forurenede råvarer som vildt eller jordforurenede  

 grøntsager, eller for adskillelse mellem våde og tørre  

 processer.
Et område er en del af virksomhedens areal, som  

 fysisk afgrænser den funktion, der varetages i området, i forhold  

 til den øvrige del af virksomheden.
Et område kan fx være  

 en del af et lokale, som befinder sig ved den ene væg, eller et bestemt  

 arbejdsbord eller et skab.
Veterinær- og Fødevaredirektoratet  

 eller tilsynsmyndigheden kan stille krav om, at et område  

 afgrænses i forhold til omgivelserne på en bestemt måde.
 Myndighederne kan også stille krav om indretning af  

 mere end ét lokale eller område til den samme type aktivitet, fx  

 opdeling af en virksomheds tilvirkningsareal i forskellige afdelinger til  

 behandling af råvarer, tilvirkede produkter og opvask eller opdeling af  

 et tilvirknings- eller salgsareal i én afdeling til kød og  

 én til fisk.
 Et krav om særskilte lokaler eller om forskellige  

 lokaler eller områder til samme type aktivitet vil normalt være  

 begrundet i hensynet til beskyttelse mod krydskontamination, forurening,  

 skadedyrssikring m.m.
 Ad stk. 2.
Personalefaciliteter Der er som udgangspunkt krav om personalefaciliteter i  

 alle virksomheder.
Jf. endvidere Arbejdsmiljøloven.
 Tilsynsmyndighederne har dog mulighed for at dispensere  

 fra kravet om personalefaciliteter i henhold til § 104, nr. 3 i tre  

 tilfælde:
 1)	hvis der er tale om en virksomhed, der er så  

 lille, at det ikke er muligt eller har så begrænset  

 åbningstid, at det ikke er nødvendigt at etablere toiletter.
2)	i mindre virksomheder, hvor det ikke er muligt eller  

 hvor det er vanskeligt at etablere toiletter.
Det er en forudsætning,  

 at der er adgang til personaletoilet andetsteds.
 3)	i virksomheder, der serverer levnedsmidler, kan der  

 tillades fælles toiletområde for personale og gæster, hvis  

 der alene serveres drikkevarer, eller hvis der kun i et meget begrænset  

 omfang behandles eller serveres andre levnedsmidler.
ad 1). Det kan fx være pølsevogne, is- og  

 slikkiosker samt engroslagre for emballerede levnedsmidler, hvor personalet  

 kun befinder sig kortvarigt for at anbringe eller afhente varer.
Denne type  

 af virksomheder behøver ikke i henhold til levnedsmiddellovgivningen  

 at pege på et toilet andetsteds, ligesom spiseplads ikke er  

 nødvendig.
Hvis der er behov for omklædning, bør der  

 stilles krav om den nødvendige garderobeplads.
 ad 2). Det kan fx være mindre, fortrinsvis  

 bestående virksomheder, med ingen eller få serveringspladser i et  

 center eller en bymidte, og det er et krav, at personalet har adgang til  

 toilet andetsteds, der er forbeholdt virksomhedernes personale (det må  

 ikke være offentligt tilgængeligt). Det kan således  

 tillades, at toilettet er fælles med andre levnedsmiddelvirksomheder.  

 Det afhænger af en konkret vurdering, og tilladelser bør kun  

 gives i tilfælde hvor forholdene er hygiejnisk forsvarlige og ikke  

 indebærer en risiko for, at levnedsmidlerne udsættes for  

 forurening eller anden skadelig påvirkning, jf. § 44.
 I tilfælde hvor 2 eller flere  

 levnedsmiddelvirksomheder er fælles om personalefaciliteter, kan det  

 være hensigtsmæssigt at opstille betingelser, fx at personalet  

 fra virksomhederne har let adgang (det bør befinde sig tæt ved  

 virksomhedens lokaler, og personalet bør normalt ikke skulle  

 udendørs), at der foreligger en klar ansvarsfordeling mellem  

 virksomhederne, herunder hvordan ansvar for rengøring og  

 vedligeholdelse fordeles, og at det i øvrigt opfylder kravene i  

 hygiejnebekendtgørelsen.
 Der bør normalt ikke dispenseres fra kravet om  

 spiseplads og garderobe, og de skal indrettes som beskrevet nedenfor.
ad 3). Det kan fx være barer og beværtninger,  

 hvor der fx serveres håndmadder i meget begrænset omfang eller  

 opvarmes dybfrosne emballerede toast, som udleveres i emballage.
Der  

 bør normalt ikke dispenseres fra kravet om spiseplads og garderobe, og  

 de skal indrettes som beskrevet nedenfor.
Spiseplads og garderobe må ikke indrettes i lokaler,  

 hvor der behandles eller sælges levnedsmidler, bortset fra  

 serveringslokaler.
Derimod er der efter bekendtgørelsen ikke noget til  

 hinder for, at spiseplads og garderobe findes i det samme lokale.
Hvilket antal personaletoiletter, der er passende, beror  

 på personalets størrelse.
I mindre og mellemstore  

 detailvirksomheder med et begrænset personale vil ét  

 personaletoilet normalt være tilstrækkeligt.
Der stilles  

 således ikke krav om særskilt herre- og dametoilet for  

 personalet.
 Ad stk. 3.
Gæstetoiletter Der stilles krav om indretning af gæstetoiletter i  

 serveringsvirksomheder, hvor :
1)	der er siddepladser til gæster eller 2)	der serveres stærke drikke.
Virksomheder med plads til 25 gæster eller derunder  

 bør normalt have gæstetoiletter i form af ét dametoilet  

 og ét herretoilet.
Er der plads til mere end 25 gæster regnes  

 normalt ét toilet pr. 25 gæster, dvs. 3 gæstetoiletter  

 hvor der er plads til 26-50 gæster (fx to dametoiletter og ét  

 herretoilet), og 4 gæstetoiletter ved plads til 51-75 gæster (fx  

 to dametoiletter og to herretoiletter).
 Tilsynsmyndighederne kan efter § 104, nr. 4, dispensere  

 fra kravet om gæstetoiletter i mindre serveringsvirksomheder:
1)	der ikke har karakter af traditionel  

 restauration, 2)	der har et varesortiment, der blot lægger op  

 til kortere ophold, og 3)	der har et begrænset antal siddepladser.
Der er hermed tænkt på mindre virksomheder med  

 et begrænset antal siddepladser, der ikke har karakter af en  

 traditionel restauration, men hvis indretning og sortiment lægger op  

 til, at maden hurtigt fortæres, og at det ikke er et sted, man  

 slår sig ned for et længere måltid.
Med til overvejelserne  

 om dispensation for kravet om gæstetoilet i en virksomhed hører  

 også hvilke andre muligheder, gæsterne har for adgang til  

 toiletter i nabolaget.
Fx vil der normalt være mulighed for adgang til  

 toiletter for gæsterne på en banegårds-grillbar eller i et  

 butikscenter.
Tilsynsmyndigheden kan efter § 104, nr. 5 også  

 dispensere fra kravet om, at der skal være særskilte toiletter  

 for damer og herrer.
Dispensationsmuligheden bør kun anvendes i  

 mindre, bestående virksomheder, hvor det ikke er muligt eller hvor det  

 er vanskeligt at etablere særskilte toiletter for damer og herrer.
Ved  

 nyetablering af virksomheder bør der stilles krav om særskilte  

 toiletter for damer og herrer.
 Ad stk. 4.
Lokalernes størrelse Lokalerne og områderne skal have en  

 størrelse, der passer til de funktioner, der skal varetages, og som  

 tager hensyn til omfanget af behandlingen eller salget.
Det er vigtigt, at  

 der ved indretning af arbejdspladser, salgsområder, lagerområder  

 m.v. tages hensyn til, at pladsen skal være tilstrækkelig til at  

 yde bekyttelse mod krydskontamination.
Lokalerne og områderne skal placeres i en  

 sådan sammenhæng, at det tilgodeser virksomhedens naturlige  

 produktions- eller salgsflow.
Lokaler og områder med sårbar  

 produktion, fx tilvirkning af varmebehandlede, letfordærvelige  

 levnedsmidler placeres således, at de ikke bliver gennemgangsarealer.  

 Lokaler og områder med urene funktioner som rensning af forurenede  

 råvarer og opvask placeres således, at transporten af de urene  

 produkter og genstande bliver så kort som muligt og undgår at  

 krydse lokaler og områder med sårbare produktioner og  

 håndteringer.
Lokaler og områder for oplagring og for  

 håndtering af råvarer placeres tæt ved  

 vareindleveringen.
 Ad stk. 5.
Lokalernes anvendelse Et lokale eller et område, som er godkendt til  

 tilvirkning af levnedsmidler, må fx ikke også benyttes til  

 salgslokale uden forud indhentet tilladelse.
 Uvedkommende inventar i et tilvirkningslokale kan  

 være skrivebord eller spisebord for personale, køkkenskabe,  

 udrangeret produktionsudstyr m.m.
 § 29.  Privatkøkkener eller anden del af privat  

 beboelse må ikke indgå som en del af virksomheden.
Hovedreglen er altså, at ingen del af en privat  

 beboelse må anvendes til levnedsmiddelvirksomhed.
Tilsynsmyndigheden  

 kan efter § 104, nr. 6 dispensere fra reglen i fire tilfælde, hvis  

 dette ikke giver anledning til hygiejniske problemer.
 1)	I virksomheder, som kun i begrænset omfang  

 sælger færdigpakkede ikke-letfordærvelige  

 levnedsmidler.
 2)	I virksomheder omfattet af § 26, stk. 1, nr. 1 eller  

 2.
 3)	I virksomheder, som traditionelt finder sted i  

 private hjem, og som har et begrænset omfang.
 4)	I mindre virksomheder med meget begrænset  

 personale, fx indehaveren samt én eller ganske få  

 medhjælpere, kan der tillades personalefaciliteter i indehaverens  

 private beboelse betinget af, at disse faciliteter opfylder kravene i denne  

 bekendtgørelse, at de befinder sig tæt ved virksomhedens  

 lokaler, og at der i hele åbningstiden er uhindret adgang for  

 personalet.
ad 1). Denne mulighed for dispensation kan fx anvendes til  

 den type forhandling, som finder sted af slankekostprodukter eller  

 kosttilskud fra privat beboelse.
Det er en betingelse, at salget har et meget  

 begrænset omfang og ikke har erhvervsmæssig karakter.
Det  

 må sikres, at produkterne opbevares på hygiejnisk  

 tilfredsstillende måde og tilstrækkeligt adskilt fra private  

 ejendele.
 ad 2). Denne mulighed for dispensation omfatter  

 virksomheder karakteriseret ved midlertidig eller lejlighedsvis  

 levnedsmiddelvirksomhed fx markeder, dyrskuer, udstillinger, m.v. samt  

 virksomhedskantiner eller pensionater, der har 12 faste spisegæster  

 eller derunder.
 ad 3). Denne mulighed for dispensation kan fx anvendes ved  

 "Bondegårdsferier", som går ud over § 26, stk.1, nr. 2, eller ved  

 "Bed and Breakfast". Disse aktiviteter er karakteriseret ved traditionel  

 anvendelse af privat køkken i forbindelse med en begrænset  

 servering af måltider.
 ad 4). Denne mulighed for dispensation sigter især  

 til mindre detailvirksomheder, som er bygget sammen med en privat beboelse.  

 En dispensation bør normalt være betinget af, at der er  

 indendørs forbindelse til faciliteterne.
 § 30. I virksomheder, der behandler eller sælger  

 levnedsmidler, skal der være:
1)	faciliteter til vask af levnedsmidler, hvis der er  

 behov for det, 2)	faciliteter til rengøring og desinfektion af  

 arbejdsredskaber og udstyr, hvis der er behov for det og 3)	et tilstrækkeligt antal håndvaske, der  

 er passende placeret.
 Stk. 2. Vaske og lignende faciliteter til vask af  

 levnedsmidler, arbejdsredskaber og udstyr skal have rindende varmt og koldt  

 vand.
 Stk. 3. Håndvaskene skal være forsynet med  

 rindende varmt og koldt vand i blandingsbatteri samt med sæbe og  

 énganghåndklæder eller lignende til vask og tørring  

 af hænderne.
 Stk. 4. Toiletrummene må ikke være direkte  

 forbundet med lokaler, hvor der behandles eller sælges levnedsmidler.  

 Toiletområderne skal være forsynet med håndvask.
 Stk. 5. Der skal være forskriftmæssigt  

 afløb fra toiletter og vaske.
 § 30 indeholder regler om, hvilke vaske og  

 toiletfaciliteter, der skal findes i virksomhederne.
 Ad stk. 1.
Vaske Ad nr. 1) og nr. 2). Udgangspunktet er, at der skal  

 være separate vaske til levnedsmidler og til opvask.
Hvis det  

 skønnes hygiejnisk forsvarligt kan det samme vaskearrangement anvendes  

 både til vask af levnedsmidler og til opvask.
Om det skønnes  

 hygiejnisk forvarligt, vil bero på en vurdering af produktionens art og  

 omfang, muligheden for tidsmæssig adskillelse af tilvirkning og opvask  

 og om vaskefaciliteterne består af en enkeltvask eller en  

 dobbeltvask.
Rengøring af forurenede råvarer kan normalt  

 ikke foregå i den samme vask, som anvendes til opvask.
Anvendelse af  

 den samme vask til vask af levnedsmidler og til opvask, kan fx være  

 aktuelt i mindre kantinekøkkener med en enkel produktion og uden behov  

 for vask af forurenede råvarer.
Tilsynsmyndigheden kan også stille krav om  

 etablering af flere forskellige vaske til rengøring af levnedsmidler,  

 fx i store restaurations- eller institutionskøkkener med flere  

 afdelinger, eller hvor hensynet til beskyttelse mod krydskontamination i  

 øvrigt kræver det.
Rengøring af stærkt forurenede  

 råvarer skal normalt foregå i en separat vask.
Opvaskefaciliteterne skal normalt bestå af en todelt  

 vask eller af en enkelt vask og en opvaskemaskine.
En enkelt vask kan  

 accepteres ved en meget begrænset produktion, som kun giver anledning  

 til meget lidt opvask, fx tilvirkning af softice, eller ved en anden  

 behandling eller salg af levnedsmidler, som kun giver anledning til opvask af  

 ganske få redskaber.
 Faciliteterne til vask af levnedsmidler og opvask skal  

 have en kapacitet, som svarer til behandlingen og salget i virksomheden.
Ad nr. 3). Der skal være et tilstrækkeligt  

 antal håndvaske i virksomhederne, og de skal være passende  

 placeret.
Håndvaskene skal placeres, så de er let  

 tilgængelige for personalet.
I lokaler og områder, hvor der  

 håndteres uemballerede letfordærvelige levnedsmidler, skal der  

 normalt være en håndvask.
Tilsynsmyndigheden kan kræve  

 etablering af flere håndvaske, fx i virksomheder med flere  

 tilvirkningsafdelinger, eller under hensyn til, at afstanden til en  

 håndvask bliver for lang for personalet.
 I virksomheder, der udelukkende sælger  

 færdigpakkede levnedsmidler, kan tilsynsmyndigheden acceptere en  

 håndvask, som er placeret i et forrum til toilettet.
En håndvask er normalt en selvstændigt  

 placeret vask med blandingsbatteri, som ved sin udformning ikke umiddelbart  

 forveksles med en vask til levnedsmidler eller til opvask.
Tilsynsmyndigheden  

 kan efter § 104, nr. 7 tillade, at en vask til vask af  levnedsmidler  

 også anvendes til håndvask, hvis det skønnes ikke at give  

 anledning til hygiejniske problemer.
Det kunne være tilfældet i  

 køkkener, hvor der i forvejen er placeret mange forskellige vaske til  

 forskellige funktioner, og hvor det vil være naturligt for personalet  

 at benytte en af disse vaske til håndvask.   Tilsynsmyndighederne kan  

 endvidere efter § 104, nr. 8 fravige kravet om blandingsbatteri fortrinsvis  

 for eksisterende installationer.
 Ad stk. 4.
Toiletter Der må ikke være dørforbindelse mellem  

 det rum, hvor toilettet er placeret og lokaler, hvor der behandles eller  

 sælges levnedsmidler.
Et forrum til toiletrummet er tilstrækkelig  

 adskillelse, hvis forrummet er adskilt fra toiletrummet med vægge fra  

 gulv til loft og dør.
Døren fra toiletområdet skal  

 normalt være selvlukkende.
 Ad stk. 5.
 Det er virksomhedens ansvar, at afløbene  

 udføres i overensstemmelse med byggelovgivningens regler.
 § 31. Lokalernes indretning skal:
1)	muliggøre tilstrækkelig  

 rengøring og om nødvendigt desinfektion, 2)	beskytte mod ansamling af snavs, kontakt med giftige  

 materialer, afgivelse af partikler til levnedsmidler og dannelse af  

 kondensvand eller uønsket mug på overflader, 3)	muliggøre god hygiejnemæssig praksis,  

 som bl.a. indebærer beskyttelse mod krydskontamination mellem  

 levnedsmidler, udstyr, inventar m.v., 4)	sikre mod ydre forureningskilder, herunder insekter  

 og andre skadedyr og 5)	skabe passende temperaturforhold for hygiejnisk  

 behandling og salg af levnedsmidler.
 Stk. 2. Gulve, vægge, lofter, døre og vinduer  

 skal være jævne og tætte og af ikke-absorberende, ugiftigt  

 materiale, der er nemt at rengøre og om nødvendigt at  

 desinficere.
 Stk. 3. Der skal være tilstrækkelig belysning  

 og ventilation i lokalerne.
 Ad stk. 1.
Generelle regler om indretning § 31 indeholder generelle regler om indretning af alle  

 typer lokaler og områder.
 Ad nr. 1), nr. 2) og nr. 3). Med disse bestemmelser sigtes  

 der både til lokalernes indbyrdes placering, det enkelte lokales  

 indretning og valget af materialer.
Ad nr. 4). Lokalerne skal være sikrede mod  

 indtrængen af skadedyr.
Den fysiske sikring af  

 levnedsmiddelvirksomheder mod skadedyr skal være effektiv, så  

 skadedyr i videst muligt omfang forhindres i at trænge ind i  

 virksomheden.
Det er derfor vigtigt:
-	at der er net for ventilationsåbninger og  

 åbne vinduer, -	at vinduer og døre slutter tæt, -	at kloakdæksler og afløbsriste er sikret  

 mod indtrængen af skadedyr, -	at bevoksningen langs ydermure holdes nede, -	at området langs ydermure ikke bruges som  

 lagerplads, og -	at der er selvlukkere på døre til det  

 fri fra produktionslokaler, osv.
Mus kan fx transporteres ind i varemodtagelsen på  

 paller med varer.
Derfor bør der altid være en port eller andet  

 skadedyrsfang mellem lokaler, hvor varer modtages, og produktions-, lager- og  

 salgslokaler.
 Ud over den fysiske sikring mod indtrængen af  

 skadedyr kan henvises til afsnittet om forebyggende bekæmpelse og  

 bekæmpelse i kap. 10.
Ad nr. 5). Lokalernes placering og indretning skal  

 tilgodese de temperaturforhold, som skal opretholdes i lokalerne af hensyn  

 til levnedsmidlerne.
Det kan indebære, at vinduespartier skal udstyres  

 med udvendig solafskærmning.
Lokalerne skal endvidere udstyres med  

 ventilationsanlæg af tilstrækkelig kapacitet, hvis der er behov  

 for det.
 Ad stk. 2.
Gulve skal normalt være af et materiale, som er  

 vaskbart, fx linoleum, vinyl, klinker eller beton.
Gulvtæppe vil  

 således normalt ikke kunne accepteres bortset fra kundeområder.  

 Efter § 104, nr. 9 har tilsynsmyndigheden mulighed for at afvige fra kravet  

 om, at gulve skal være af ikke absorberende materiale, hvis det ikke  

 giver anledning til hygiejniske problemer:
1)	hvis der kun sælges færdigpakkede, ikke  

 letfordærvelige levnedsmidler.
Der er med denne dispensationsmulighed  

 især tænkt på virksomheder, hvor der sælges  

 færdigpakkede, holdbare levnedsmidler som slik og vin, og 2)	i serveringslokaler i restaurationer.
 Vægge skal også have en overflade, som er  

 vaskbar, fx malet eller beklædt med vaskbart materiale.
Lofter skal kunne børstes eller støvsuges.  

 Loftsmaterialet bør være tilpasset anvendelsen af lokalet.
I  

 visse tilvirkningslokaler, fx vådrum, bør lofterne være af  

 ikke-absorberende materiale.
 Ad stk. 3.
 Over områder, hvor der koges eller steges, skal der  

 være udsugning, normalt placeret i en emhætte med fedtfilter.  

 Hvor et tilvirkningsområde står i åben forbindelse med et  

 serveringsområde, er det vigtigt, at lokalets ventilationssystem  

 sikrer, at der ikke trækkes røgfyldt luft fra  

 serveringsområdet til tilvirkningsområdet.
 § 32. I lokaler og områder, hvor der tilvirkes  

 levnedsmidler, gælder desuden følgende:
1)	gulvene skal være af et materiale, der er  

 afvaskeligt og uigennemtrængeligt for fugtighed og være forsynet  

 med forskrifmæssigt afløb, 2)	væggenes overflade skal være af et  

 materiale, der er afvaskeligt, holdbart og uigennemtrængeligt for  

 fugtighed indtil en højde, som passer til den pågældende  

 tilvirkning, 3)	vinduer, som kan åbnes ud mod omgivelserne,  

 skal om nødvendigt forsynes med insektnet, der let kan fjernes og  

 rengøres, og 4)	overgangen mellem gulve og lodrette flader skal  

 udformes således, at der let kan holdes rent.
 Stk. 2. Levnedsmiddelstyrelsen og den lokale  

 tilsynsmyndighed kan desuden stille krav om, at lokaler og områder, der  

 ikke er omfattet af stk. 1, men hvor der sker anden behandling og salg af  

 levnedsmidler, der kan give anledning til hygiejniske problemer, skal  

 indrettes i henhold til stk. 1.
 Ad stk. 1.
Specielle regler om indretning § 32 indeholder specielle regler om indretning af lokaler  

 og områder til tilvirkning af levnedsmidler.
Gulvbelægningen i tilvirkningslokaler eller  

 -områder bør udføres i materialer som klinker eller vinyl  

 med svejste samlinger.
Gulvene skal have fald mod afløbet.
Overgangen  

 mellem gulv og vægge i disse lokaler og områder udføres  

 som hulkehl.
Det gælder også overgangen mellem gulv og andre  

 lodrette faststående flader.
Ifølge § 104, nr. 10 kan  

 tilsynsmyndighederne afvige fra kravet om forskriftsmæssigt  

 afløb fortrinsvis i bestående virksomheder.
Det bør sikres, at dispensationen ikke giver  

 anledning til hygiejniske problemer.
Det er virksomhedens ansvar, at  

 afløbene udføres i overensstemmelse med byggelovgivningens  

 regler.
Væggene i tilvirkningslokaler eller -områder  

 beklædes med materialer som glasserede fliser eller vinyl med svejste  

 samlinger.
Tilsynsmyndigheden kan acceptere malede vægge i lokaler og  

 områder, hvor der normalt ikke spules vægge, såfremt den  

 malede overflade er holdbar og uigennemtrængelig for fugtighed.  

 Vægbeklædningen eller -behandlingen skal være til en  

 højde, der passer til den pågældende tilvirkning.
I  

 tilvirkningslokaler som restaurationskøkkener,  

 kødopskæringslokaler og bagerier vil ca. 2 meter være en  

 passende højde.
Hvor maskiner, oplagring af uemballerede produkter  

 eller lignende kommer over denne højde skal vægbeklædning  

 eller -behandling følge med.
Omvendt kan der ved en begrænset og  

 ikke særligt forurenende tilvirkning accepteres  

 vægbeklædning eller -behandling til en lavere højde.
 I møllerier kan der anvendes træ i stedet for  

 de nævnte materialer, hvis det ikke giver anledning til hygiejniske  

 problemer.
 Ad stk. 2.
 Muligheden for at lade de skærpede indretningskrav i  

 § 32, stk.2 gælde for andet end tilvirkningslokaler og -områder  

 er rettet mod lokaler og områder, hvor der sælges, oplagres eller  

 sker anden behandling af uemballerede levnedsmidler, og hvor der er behov for  

 meget våd rengøring, fx slagterforretninger, kølerum til  

 letfordærvelige levnedsmidler eller lokaler til aftapning af saft, vin  

 eller lignende.
 § 33. For tilvirkning, så som udskæring af  

 brød og ost, opvarmning af brød og tilvirkning af softice, kan  

 tilsynsmyndigheden fravige kravene i § 32, stk. 1, hvis det ikke giver  

 anledning til hygiejniske problemer.
§ 33 giver mulighed for at tilsynsmyndigheden kan fravige  

 kravene i § 32 om indretning af tilvirkningslokaler og områder ved  

 visse former for behandling, som i princippet er omfattet af begrebet  

 tilvirkning, men hvor tilvirkningen er af en enkel karakter.
Det gælder  

 fx udskæring af brød i mindre omfang, formaling af  

 kaffebønner og tilvirkning af softice.
 § 34. Bestemmelserne i § 28 og §§ 30-33 gælder  

 ikke for mobile levnedsmiddelvirksomheder, telte, markedsboder og  

 lignende.
 For mobile levnedsmiddelvirksomheder, telte, markedsboder  

 og lignende gælder de mere lempelige krav til indretningen, som er  

 fastsat i § 35.
 § 35. Detailvirksomheder omfattet af § 26 og § 34 skal  

 etableres, udformes og opbygges således, at forurening af levnedsmidler  

 og forekomst af insekter og andre skadedyr undgås.
 Stk. 2. Følgende faciliteter m.v. skal om  

 nødvendigt være i virksomheden:
1)	faciliteter til vask og tørring af  

 hænderne, 2)	personalefaciliteter, i form af spiseplads,  

 gardarobe og toilet, 3)	mulighed for rengøring og desinfektion af  

 arbejdsredskaber og udstyr, 4)	mulighed for rengøring af levnedsmidler  

 og 5)	køle og fryseindretninger.
 Stk. 3. Hvis mobile levnedsmiddelvirksomheder behandler og  

 sælger levnedsmidler på en sådan måde og i et  

 sådant omfang, at det må antages at være forbundet med  

 hygiejniske problemer, kan den lokale tilsynsmyndighed stille yderligere krav  

 til virksomhedens indretning og drift, jf. § 28 og §§ 30-33.
 Ad stk. 1.
 Indretning af mobile virksomheder m.v.
 Her fastsættes indretningskravene for de ret  

 forskelligartede detailvirksomheder, som er omtalt i § 26 og § 34,  

 nemlig:
 1)	Mobile levnedsmiddelvirksomheder.
 2)	Telte, markedsboder og lignende, herunder helt  

 simple torvestader.
 3)	Midlertidig eller lejlighedsvis  

 levnedsmiddelvirksomhed.
 4)	Virksomhedskantiner og pensionater, der har 12 faste  

 spisegæster eller derunder.
 5)	Børneinstitutioner, der alene foretager  

 lejlighedsvis tilvirkning af levnedsmidler med henblik på  

 beskæftigelse af børnene.
6)	Blomsterhandlere og sportsforretninger, som kun  

 foretager et ubetydeligt salg af holdbare, emballerede levnedsmidler, der  

 ikke er forbundet med hygiejniske problemer.
Det gælder dog ikke  

 virksomheder, der sælger levnedsmidler bestemt til særlig  

 ernæring.
 5)	Skoleboder, der fx sælger drikkevarer, frisk  

 frugt og lignende levnedsmidler, der ikke er forbundet med hygiejniske  

 problemer.
 6)	Biavlere, der ikke detailpakker mere end 4000 kg  

 honning pr. år, heraf max. 2000 kg honning fra andre bigårde.
 7)	Behandling og salg af levnedsmidler i tog, busser,  

 fly og til besætninger i skibe.
 For mange - men ikke alle - virksomheder, der er omfattet  

 af § 35 gælder, at den behandling eller det salg, der foregår, er  

 af begrænset omfang eller er hygiejnisk uproblematisk.
 Virksomhederne nævnt i 3)-7) er dem, som efter § 26  

 ikke skal autoriseres, godkendes eller registreres.
 Hvordan disse virksomheder skal indrettes, vil naturligvis  

 i høj grad afhænge af, hvad det er for en type virksomhed, og  

 hvilken type salg eller behandling af levnedsmidler, der foregår.
 Virksomhederne skal have en passende størrelse i  

 forhold til arten af behandling og salg, og de skal indrettes, så  

 tilstrækkelig rengøring og desinfektion er mulig.
 Fra åbne virksomheder, dvs. uoverdækkede  

 vogne, torvestader og lign., accepteres normalt udelukkende salg af ikke  

 letfordærvelige levnedsmidler som frugt, grønt og bagværk,  

 med mindre der er tale om midlertidig eller lejlighedsvis virksomhed.
Gulve, vægge, lofter, døre og vinduer skal  

 være tætte og af et materiale, som kan rengøres  

 tilstrækkeligt.
Tilsynsmyndigheden kan stille krav om, at gulve og  

 vægge skal være afvaskelige og uigennemtrængelige for  

 fugtighed (fliser, vinyl m.v.) i lokaler, hvor der tilvirkes levnedsmidler  

 eller sker salg eller behandling, som kræver meget våd  

 rengøring.
Det gælder også transportkasser i  

 levnedsmiddelvogne.
Sådanne krav vil især være aktuelle for  

 virksomheder omfattet af § 34.
Der skal være passende belysning i virksomhederne og  

 nødvendig beskyttelse af levnedsmidlerne mod direkte sollys.
Der skal  

 ligeledes være passende ventilation i virksomheden, om  

 nødvendigt ved hjælp af mekanisk udsugning gennem emhætte  

 og fedtfilter.
 Ad stk. 2.
 Hvilke af disse faciliteter virksomhederne skal råde  

 over, og hvordan faciliteterne skal være afhænger igen i  

 høj grad af hvilken type virksomhed, der er tale om.
I "faste" virksomheder, som børnehaver eller  

 pensionater med højst 12 faste spisegæster, bør der  

 være vask med varmt og koldt vand til vask af hænder,  

 levnedsmidler, redskaber m.v.
Det vil normalt kunne accepteres, at der ikke  

 er separat håndvask.
I sådanne virksomheder bør der  

 også være garderobe, spiseplads og toilet til rådighed for  

 personalet.
Det vil normalt kunne accepteres, at det ikke er forbeholdt  

 køkkenpersonalet.
I mobile virksomheder, som betjenes indefra, kan vandet  

 opbevares på vandtank med mulighed for aftapning.
Ved tilvirkning,  

 udover helt enkel tilvirkning (opvarmning af pølser) og salg af  

 letfordærvelige, uemballerede levnedsmidler, vil det normalt anses for  

 nødvendigt også at kræve varmt vand.
For simple torvestader, midlertidig eller lejlighedsvis  

 virksomhed og lign. vil adgang til aftapning af vand normalt anses for  

 tilstrækkeligt.
Personalet i sådanne virksomheder og i mobile  

 virksomheder skal i hele arbejdstiden have adgang til toilet.
Det  

 afhænger af virksomhedens art, om et offentligt toilet kan accepteres.
 Ad stk. 3.
I visse mobile detailvirksomheder er art og omfang af  

 behandling og salg af en sådan karakter, at det kan sidestilles med en  

 almindelig "fast" virksomhed.
For sådanne virksomheder kan  

 tilsynsmyndigheden lade nogle eller alle bestemmelser i § 28 og §§  

 30-33 være gældende.
Kapitel 4:	Udstyr og inventar § 36.  Alle redskaber samt alt udstyr og inventar, som  

 anvendes i forbindelse med behandling og salg af levnedsmidler, skal udformes  

 således, være fremstillet af sådanne materialer og holdes i  

 en sådan stand, 1) at de kan rengøres og desinficeres i  

 tilstrækkelig grad, og 2) at forurening af levnedsmidlerne begrænses mest  

 muligt.
 Stk. 2. Udstyr og inventar m.v. skal anbringes  

 således, at omgivelserne kan rengøres tilstrækkeligt.
 Ad stk. 1.
Bordplader, diske, hylder m.v. skal være af  

 materialer, som er lette at rengøre.
I lokaler og områder, hvor  

 der tilvirkes levnedsmidler eller håndteres uemballerede  

 letfordærvelige levnedsmidler eller foretages anden behandling og salg,  

 som kræver meget våd rengøring, skal bordplader, diske,  

 hylder m.v. normalt være udført i hårdt, glat, ikke  

 absorberende og korrosionsbestandigt materale, som fx rustfrit stål  

 eller plastlaminat.
Borde til udrulning af fx dej, løse  

 skæreplader og huggeblokke kan dog være af hårdt træ,  

 som skal vedligeholdes med nedslibning.
Maskiner, redskaber, beholdere m.v., som benyttes i  

 forbindelse med behandling og salg af levnedsmidler, skal være af  

 materialer, som er lette at rengøre.
Flader, som kommer i  

 berøring med levnedsmidler, skal være af glat og  

 korrosionsbestandigt materiale, som rustfrit stål eller plast.  

 Redskaber af hårdt træ til visse funktioner kan også  

 accepteres.
 Ad stk. 2.
Udstyr og inventar som borde, hylder, vaske,  

 køleindretninger, maskiner m.v. anbringes, enten så det er fri  

 af gulv og vægge, dvs. på ben, bæringer o.lign., så  

 gulv og vægge let kan rengøres under og omkring det  

 pågældende udstyr eller med en overgang til gulv og vægge,  

 der er så tæt, at der ikke kan trænge væske,  

 støv m.v. ind.
En sådan tætning kan finde sted ved  

 hjælp af lister, fugemasse o.lign.
I lokaler og områder, hvor der tilvirkes  

 levnedsmidler eller håndteres uemballerede letfordærvelige  

 levnedsmidler eller foretages andet salg og behandling, som kræver  

 meget våd rengøring, skal udstyr og inventar anbringes, så  

 gulvflader og vægflader er frie og let tilgængelige for  

 rengøring.
Lukkede skabe bør ikke anvendes.
Såfremt det  

 skønnes hygiejnsk forsvarligt kan tilsynsmyndigheden i visse  

 tilfælde tillade, at inventar og udstyr i disse lokaler og  

 områder anbringes tæt fuget til gulv eller vægge, og at der  

 anvendes lukkede skabe.
Det gælder især i lokaler og  

 områder med forholdsvis begrænset og enkel produktion som  

 små institutionskøkkener eller kantinekøkkener.
§ 37. Varme-, køle- og fryseindretninger, som  

 anvendes til opbevaring af levnedsmidler, skal have en tilstrækkelig  

 kapacitet.
De skal være forsynet med et letaflæseligt termometer.  

 Er varme-, køle- eller fryseindretningen placeret i salgslokalets  

 kundeområde, skal termometeret være fastmonteret og anbragt  

 således, at det kan aflæses af kunderne.
 Stk. 2. Kravet i stk. 1 om et let aflæseligt  

 termometer gælder ikke i varme-, køle- og fryseindretninger,  

 hvor der udelukkende opbevares levnedsmidler, hvor temperaturen ikke har  

 betydning for levnedsmidlernes holdbarhed og hygiejne.
Varme-, køle- og fryseindretninger Ad stk. 1.
 Bestemmelsen gælder både ved køling af  

 levnedsmidler efter den generelle bestemmelse i § 48 og efter § 50.
Kravet om fastmontering af termometre gælder for de  

 varme-, køle- og fryseindretninger, der er placeret i salgslokalers  

 kundeområde.
Det kan dog være nødvendigt at stille krav om  

 fastmontering af termometre i andre varme-, køle- og  

 fryseindretninger, for at bestemmelsen om, at termometeret skal være  

 letaflæseligt, kan opfyldes.
 Termometeret bør endvidere være placeret  

 på et sted, som anses for et af de varmeste punkter i indretningen og  

 ikke fx i indblæsningen af kuldeluft.
 Ad stk. 2.
 Der er hermed tænkt på fx. køleskabe  

 til øl og sodavand.
Kapitel 5:	Levnedsmiddelautomater Levnedsmiddelautomater er defineret i  

 bekendtgørelsens § 10. Begrebet omfatter de samme indretninger, som i  

 de hidtil gældende regler, nemlig en teknisk indretning, hvor der ved  

 hjælp af mønter, kode eller lignende behandles eller  

 sælges levnedsmidler uden at personale betjener automaten udover ved  

 opfyldning.
 Bekendtgørelsens bestemmelser gælder  

 også for automater, dog ikke kapitel 3, 4 og 7, som anført i §  

 42. I bekendtgørelsen nævnes to forskellige typer automater,  

 automater med varme-, køle- eller fryseindretninger i henhold til § 40  

 og automater uden varme-, køle- eller fryseindretninger i henhold til  

 § 41.
Salg af levnedsmidler fra disse automater skal være  

 registreret hos den lokale tilsynsmyndighed, medmindre automaten er opstillet  

 på en levnedsmiddelvirksomhed, eller der fra automaten kun sælges  

 levnedsmidler, der ikke er forbundet med hygiejniske problemer.
Automater,  

 hvorfra der alene sælges fx emballerede konfektureprodukter, skal  

 hverken godkendes eller registreres.
Kapitel 6, indeholder levnedsmiddelbestemmelser og  

 herunder temperaturkrav, bestemmelser om vareudvalg m.v. i forbindelse med  

 behandling og salg af levnedsmidler, disse regler gælder også for  

 levnedsmidler, der sælges fra automat.
Kapitel 8 - 16 gælder  

 også for levnedsmiddelautomater, men med de begrænsninger, der  

 følger af, at der er tale om en særlig "virksomhedstype".
 § 38. Levnedsmiddelautomater skal indrettes, opstilles  

 og drives således, at der ikke opstår risiko for forurening eller  

 anden forringelse af de levnedsmidler, der sælges fra automaterne.
 Stk. 2. Overflader, der kommer i kontakt med  

 levnedsmidler, skal udformes således, være fremstillet af  

 sådanne materialer og holdes i en sådan stand, at de er lette at  

 rengøre og om nødvendigt desinficere og således, at  

 forurening af levnedsmidlerne begrænses mest muligt.
 Ad stk. 1.
Der er ikke i bekendtgørelsen regler, der  

 fastsætter hvilke levnedsmidler, der kan behandles eller sælges  

 fra automater.
De konkrete krav, der skal stilles i henhold til § 38,  

 afhænger derfor af, hvilke levnedsmidler der skal sælges fra  

 automaten.
For at sikre, at der ikke opstår risiko for forurening af  

 levnedsmidlerne, må der således stilles flere og mere specifikke  

 krav, når der sælges fx softice og pommes frites fra automater,  

 end når der sælges frisk frugt.
 For så vidt angår automater, hvorfra der  

 sælges softice, vil det normalt være nødvendigt, at  

 automaterne forsynes med en udleveringslåge, der kan lukke  

 fuldstændigt som afskærmning omkring tappeanordning og  

 spildbakke, således risiko for forurening med støv og lignende  

 undgås.
 Opstilles automaten i et lokale, hvor der foregår  

 forurenende virksomhed, må der  træffes forholdsregler, som  

 sikrer, at levnedsmidlerne ikke forurenes fra den forurenende virksomhed.
For at sikre at der ikke opstår risiko for  

 forurening eller anden forringelse af de levnedsmidler, der sælges fra  

 automaten, må automatens jævnlig tilses af ejeren.
Antallet af  

 gange, automaten skal tilses, afhænger af, hvilke levnedsmidler, der  

 behandles og sælges fra automaten.
 Ad stk. 2.
 Overflader, der kommer i kontakt med levnedsmidler skal  

 være lette at rengøre og om nødvendigt desinficere.  

 Overflader, der er fremstillet af glatte og korrosionsbestandige materialer  

 som  rustfrit stål eller plast, vil være velegnede.
§ 39. Levnedsmiddelautomaterne skal være forsynet  

 med oplysning om navn, adresse og telefonnummer på den, der er  

 ansvarlig for automaten.
Dette gælder dog ikke, hvis automaten er  

 opstillet i forbindelse med en levnedsmiddelvirksomhed, der er omfattet af  

 bekendtgørelsen.
 Den ansvarlige for automaten er den, der driver  

 automaten.
 § 40. Levnedsmiddelautomater med varme-, køle-  

 eller fryseindretninger, som anvendes til opbevaring af levnedsmidler, skal  

 være forsynet med et letaflæseligt termometer, der skal  

 være anbragt således, at det kan aflæses af kunderne.
 Stk. 2. Kravet i stk. 1 om et let aflæseligt  

 termometer gælder ikke i levnedsmiddelautomater med varme-,  

 køle- og fryseindretninger, hvor der udelukkende opbevares  

 levnedsmidler, hvor temperaturen ikke har betydning for levnedsmidlernes  

 holdbarhed og hygiejne.
 Ad stk. 1.
Som nævnt  gælder kapitel 6 -  

 levnedsmiddelbestemmelser - også for levnedsmiddelautomater.
Det vil  

 sige, at opbevaring af levnedsmidler i varm og kølig tilstand i  

 automater skal ske ved de temperaturer, der er nævnt i §§ 48-50 og  

 kravet om et letaflæseligt termometer, der skal være anbragt  

 således, at det kan aflæses af kunderne.
 Ad stk. 2.
 For automater, som fungerer som køleskabe til  

 øl og sodavand, er der ikke krav om termometer.
 § 41. Fra levnedsmiddelautomater uden varme-,  

 køle- eller fryseindretninger må alene sælges  

 færdigpakkede, ikke-letfordærvelige levnedsmidler samt  

 ikke-færdigpakkede levnedsmidler, der ikke giver anledning til  

 hygiejniske problemer.
De ikke-færdigpakkede levnedsmidler, der kan  

 sælges fra automater uden varme-, køle- eller fryseindretninger,  

 er fx frisk frugt og grønt.
Af færdigpakkede  

 ikke-letfordærvelige levnedsmidler, der kan sælges fra automater  

 uden varme-, køle- eller fryseindretning kan fx nævnes sodavand,  

 konfektureprodukter, chips og lignende.
 § 42. Levnedsmiddelautomater er ikke omfattet af  

 bestemmelserne i kapitel 3, 4 og 7.
 Reglerne vedrørende indretning af virksomheder,  

 udstyr og transport omfatter ikke levnedsmiddelautomater.
 Kapitel 6:	Levnedsmiddelbestemmelser  

 m.v.
§ 43. Levnedsmidler skal både ved modtagelse,  

 behandling og salg være friske og af sund beskaffenhed, jf.  

 levnedsmiddellovens § 12, og have en rimelig holdbarhed i  

 salgsøjeblikket.
Levnedsmidlerne skal i den udstrækning, det  

 foreskrives i lovgivningen, hidrøre fra en autoriseret eller godkendt  

 levnedsmiddelvirksomhed.
Den, der er ansvarlig for en virksomhed, har pligt til at  

 påse, at råvarer og halv-fabrikata ved modtagelsen og ved  

 anvendelsen er friske og af sund beskaffenhed.
Efter levnedsmiddellovens § 12  

 må levnedsmidler ikke sælges, hvis de ved anvendelse på  

 sædvanlig måde må antages at kunne overføre eller  

 fremkalde sygdom eller at kunne medføre forgiftning; eller hvis de  

 på grund af sygelig forandring, fordærvethed, forurening,  

 fejlagtig tilberedning eller af anden årsag må anses for at  

 være utjenlige til at fortæres af mennesker.
 Levnedsmiddelvirksomheder må således ikke  

 acceptere råvarer eller ingredienser, som er forurenede med patogene  

 mikroorganismer, parasitter, giftige stoffer, fremmedlegemer m.v., og som  

 efter såvel virksomhedens normale hygiejniske sorterings- og/eller  

 behandlingsprocesser, som forbrugerens tilberedning, stadig er uegnede til  

 menneskeføde.
 Flere steder foreskriver lovgivningen, fx for kød,  

 at levnedsmidlerne skal komme fra en godkendt eller autoriseret  

 virksomhed.
 § 44. Behandling og salg af levnedsmidler skal  

 foregå på en hygiejnisk forsvarlig måde og skal  

 gennemføres således, at levnedsmidlerne ikke udsættes for  

 forurening eller anden skadelig påvirkning eller påvirker andre  

 levnedsmidler i skadelig retning.
 Der er mange forhold, virksomheden skal være  

 opmærksom på for at efterleve denne bestemmelse.  

 Krydskontamination er en central og gennemgående del af denne  

 bestemmelse.
Krydskontamination - herunder opbevaring og  

 optøning Med henblik på at undgå krydskontamination  

 mellem fx råvarer og færdige produkter bør de enkelte  

 grupper af råvarer og halvfabrikata, fx kød og grøntsager  

 m.m., opbevares adskilt, eventuelt i hvert sit rum.
Opbevarings- og anvendelseforskrifter for råvarer og  

 halvfabrikata bør følges nøje.
Råvarer og  

 ingredienser skal i det hele taget opbevares under forhold, som hindrer  

 skadelig nedbrydning og beskytter dem mod forurening.
Ligeledes skal alle  

 andre levnedsmidler, der behandles og sælges i virksomheden, beskyttes  

 mod forurening, som kan gøre dem uegnede til menneskeføde.
Levnedsmidler skal opbevares hensigtmæssigt.  

 Uemballerede levnedsmidler skal opbevares fri af væg og gulv, og  

 færdigpakkede levnedsmidler fri af gulv.
I frost- og kølerum  

 må levnedsmidlerne ikke placeres direkte op ad væg.
Opbevaring af  

 levnedsmidler og af andre varer end levnedsmidler, bør ske passende  

 adskilt.
Hvad der er en passende adskillelse afhænger af hvilke varer,  

 der er tale om.
Der kan iøvrigt henvises til § 45.
 Forskellige typer levnedsmidler i kølemontre o.  

 lign. bør være anbragt overskueligt.
Optøning af levnedsmidler, herunder råvarer  

 og halvfabrikata, skal foregå således, at varen ved  

 hensigtsmæssig placering, fx i kølerum, sikres mod forurening  

 eller anden forringelse i hygiejnisk henseende.
På tilsvarende  

 måde skal det for at undgå krydskontamination sikres, at varen  

 under optøning ikke forurener andre levnedsmidler, fx via dryp fra  

 kødsaft m.v.
Endelig bør der med henblik på at undgå  

 krydskontamination være en hensigtsmæssig adskillelse mellem  

 rå og færdigtilberedte levnedsmidler, samt mellem  

 tilvirkningsprocesser så som rensning af grøntsager,  

 håndtering af fersk kød, udslåning af æg o. lign.,  

 fx gennem adskilte arbejdspladser, adskilte arbejdsgange og brug af separate  

 redskaber, skærebrætter m.m. til "rent" og "urent" arbejde.
Se  

 endvidere bemærkningerne til § 31.
 Ved detailforhandling af ikke-færdigpakkede  

 levnedsmidler må de samme redskaber ikke anvendes ved kundebetjeningen  

 af rå og færdigtilberedte levnedsmidler.
Ved tilvirkning af levnedsmidler, der  

 erfaringsmæssigt udgør en særlig hygiejnemæssig  

 risiko, skal der udvises særlig påpasselighed.
Det gælder  

 fx for sovse, supper, desserter, ægholdige retter, mayonaise, samt  

 letsaltede og røgede kød- og fiskevarer.
Emballering Ved tilvirkning af færdigpakkede levnedsmidler skal  

 emballering foretages hurtigst muligt efter, at levnedsmidlerne er tilvirket  

 og evt. dampet af.
Et færdigpakket levnedsmiddel skal være  

 emballeret således, at emballagen beskytter hele det  

 pågældende levnedsmiddel.
Der er dog tradition for, at visse  

 levnedsmidler, fx clementiner, løg m.m., sælges i netposer.  

 Sådanne levnedsmidler vil typisk også være tilladt at  

 sælge uemballerede ved selvbetjening.
Returnering og oparbejdning af varer Levnedsmidler, der er udleveret til private forbrugere,  

 må ikke leveres tilbage til virksomheden.
Der er dog tradition for, at  

 øl, vand og vin i et begrænset omfang kan leveres tilbage af  

 forbrugeren.
 Der må ikke ske ompakning af færdigpakkede  

 levnedsmidler i virksomheden, hvis der ikke forinden er sket nogen form for  

 oparbejdning jf. nedenfor.
Færdigpakkede levnedsmidler, der er udleveret til  

 engroskunder, fx slagtere, købmænd, bagere osv., må dog  

 leveres tilbage til virksomheden i ubrudt original-emballage.
Sådanne  

 returnerede levnedsmidler må ikke ompakkes eller forsynes med  

 forlænget salgsfrist eller holdbarhedsfrist.
Men de må udtages af  

 forbrugerpakningen og oparbejdes så hurtigt som muligt, såfremt  

 de bl.a. opfylder levnedsmiddellovens §§ 12 og 23.
Det vil være tilladt at udtage fx en  

 færdigpakket kam og oparbejde den til koteletter i et detailudsalg og  

 dernæst indpakke disse koteletter og forsyne emballagen med ny  

 salgsfrist.
Stadig under henvisning til levnedsmiddellovens generelle regler,  

 §§ 12 og 23.
 Såvel udtagningen af levnedsmidler fra  

 forbrugerpakningen, som oparbejdningen skal foregå således, at  

 der ikke sker forurening af andre levnedsmidler.
Returneringstilladelser Tilsynsmyndigheden kan endvidere give såkaldte  

 returneringstilladelser, hvor to virksomheder aftaler en eventuel returnering  

 af færdigpakninger, hvor "mindst holdbar til" -datoen ikke er  

 overskredet.
Således kan detailslagtere, der leverer detailemballeret  

 kød til købmænd og små supermarkeder, lave aftale  

 om, at sådant kød, der ikke bliver solgt, kan returneres til  

 produktionsstedet, hvor det typisk indgår i pølse- og  

 pålægsproduktion.
Der kan dog stilles visse betingelser for en sådan  

 returneringstilladelse.
Herunder at returvarerne indtil returneringen  

 opbevares i overensstemmelse med den angivne opbevaringsforskrift, at  

 transportreglerne overholdes, at de særlige tidsmæssige  

 begrænsninger for anvendelse af hakket kød, kødfars m.v.  

 overholdes, samt at der er daglig leverance mellem de to virksomheder,  

 m.v.
Smagsdemonstration Smagsdemonstration af levnedsmidler skal ske på en  

 hygiejnemæssigt set forsvarlig måde, hvilket bl.a vil sige med  

 brug af éngangsservice.
 § 45. Farlige eller uspiselige stoffer, herunder  

 rengørings- og desinfektionsmidler, dyrefoder og lignende, skal  

 forsynes med en passende mærkning og opbevares effektivt adskilt fra  

 levnedsmidler.
 Stk. 2. Virksomhederne skal sikre sig, at beholdere med  

 tilsætningsstoffer, ingredienser m.v. ikke kan forveksles med andet.
Opbevaring af farlige eller uspiselige stoffer Ad stk. 1.
 Det må ikke være muligt at forveksle farlige  

 eller uspiselige stoffer med levnedsmidler eller  

 levnedsmiddelingredienser.
 Rengørings- og desinfektionsmidler må i  

 virksomheden kun forefindes i beholdere, der er forsynet med oplysning om  

 midlernes aktive bestanddele.
 Giftstoffer, fx til skadedyrsbekæmpelse, må  

 kun modtages og forefindes i tætte og robuste originalemballager, og  

 skal holdes effektivt adskilt fra levnedsmidler.
 Dyrefoder, fx hunde- og kattefoder, der oplagres i en  

 levnedsmiddelvirksomhed, skal være tydeligt mærket som  

 sådant.
Oplagring af frosset dyrefoder skal ske adskilt fra  

 dybfrosne levnedsmidler.
Såfremt der er adgang for kunder til det  

 frosne dyrefoder, skal det ved skiltning fremgå, at de  

 pågældende varer er dyrefoder.
Dyrefoder skal være  

 tilvirket i overensstemmelse med gældende lovgivning herom.
 Ad stk. 2.
Man skal undgå, at der kan ske forveksling af  

 beholdere med fx mel, sukker, salt, tilsætningsstoffer o.lign.  

 Fejltagelser skal udelukkes.
Dette kan gøres v.h.a. mærkning med  

 tydelig angivelse af indhold.
For større virksomheder med mange  

 ansatte vil det fx være nødvendigt med en sådan  

 mærkning.
 § 46. Mælk og mælkeprodukter, som anvendes  

 eller sælges i virksomheder omfattet af bekendtgørelsen, skal  

 være varmebehandlede efter gældende regler om  

 mælkeprodukter.
 Stk. 2. Konsummælkprodukter, som anvendes eller  

 sælges i disse virksomheder, skal overholde gældende bestemmelser  

 om konsummælkprodukter.
 Stk. 3. Uanset stk. 1 kan den lokale tilsynsmyndighed  

 tillade, at køkkener i virksomheder, der har egen  

 malkebesætning, anvender rå mælk af egen produktion, hvis  

 besætningen underkastes mælkekontrol efter de regler, der  

 gælder for salg af rå mælk direkte til den endelige  

 forbruger.
Anvendelse af mælk og mælkeprodukter Ad stk. 1.
Som udgangspunkt skal mælk og mælkeprodukter,  

 der anvendes eller sælges i levnedsmiddelvirksomheder, være  

 varmebehandlet.
Det kan dog tillades, at der anvendes rå mælk i  

 køkkener i virksomheder, der har egen mælkebesætning  

 underkastet mælkekontrol i henhold til de gældende regler herom.  

 Der kan fx være tale om landbrugsskoler, som normalt besidder et  

 fagligt grundlag for malkning og den efterfølgende håndtering af  

 mælken i mælkerum og køkken.
Undtagelsen gælder fx  

 ikke for børneinstitutioner med husdyr.
 Anvendte konsummælkprodukter skal overholde  

 gældende regler herom.
 § 47. På institutioner, restauranter og i  

 kantiner m.v. samt ved fremstilling af ikke-industrialiserede  

 ægprodukter eller produkter, der indeholder æg, må kun  

 anvendes æg, der er pakket i små eller store pakninger, og som er  

 i overensstemmelse med forordning (EØF) nr. 1907/90 og nr. 1274/91 og  

 ægprodukter, der er i overensstemmelse med bekendtgørelse nr.  

 626 af 14. juli 1992 om ægprodukter.
 Stk. 2. Stk. 1 gælder dog ikke for mindre  

 institutioner og lignende, der på stedet producerer æg til eget  

 forbrug.
Anvendelse af æg De anvendte æg og ægprodukter i  

 levnedsmiddelvirksomheder skal opfylde lovgivningen indenfor  

 ægområdet.
Det vil bl.a. sige, at æggene skal komme fra et  

 autoriseret ægpakkeri.
Mindre institutioner o.lign. med eget  

 hønsehold kan dog anvende egne æg.
 § 48. Levnedsmidler skal behandles og sælges  

 under hensigtsmæssige temperaturforhold, så der ikke opstår  

 hygiejniske problemer.
Temperaturkrav Denne bestemmelse gælder både for detail- og  

 engrosleddet, herunder for autoriserede virksomheder.
Bestemmelsen  

 dækker varmebehandling, køling, frysning, transport m.v. af  

 levnedsmidler.
Råvarer, ingredienser, halvfabrikata og  

 færdige produkter skal behandles og sælges ved temperaturer, der  

 ikke indebærer nogen hygiejnemæssig risiko.
Med henblik på  

 dette skal levnedsmidler, fx umiddelbart efter den endelige varmebehandling  

 eller den endelige tilvirkning, nedkøles til en temperatur, der ikke  

 indebærer nogen sundhedsfare.
Bestemmelsen dækker også opbevaring af  

 levnedsmidler, hvor der ikke i lovgivningen er fastsat nærmere  

 temperaturkrav.
Dette er fx tilfældet for juice, ost, uemballerede  

 letkonserverede fiskevarer, salater, spirer m.m.
 Hvad der kan anses som hensigtsmæssige  

 temperaturforhold må bero på konkrete vurderinger af det enkelte  

 produkt, salgsformen m.m.
Fx kan der stilles krav til kølig opbevaring af  

 produkter, hvor det vurderes, at opbevaring udenfor køl kan  

 indebære risiko for vækst af patogene mikroorganismer.
Det kan fx  

 være tilfældet for opbevaring af bløde oste og  

 frøspirer.
 Ved visse salgssituationer fx salg på markeder kan  

 der ligeledes stilles krav til en hensigtsmæssig temperaturopbevaring,  

 hvis forholdene frembyder risiko for vækst af patogene  

 mikroorganismer.
 Også ved uhensigtsmæssige høje  

 temperatturer i fx tilvirkningslokaler kan § 48 tages i anvendelse.
 § 49. Er der i forbindelse med levnedsmidlets  

 mærkning angivet en opbevaringstemperatur for levnedsmidlet, skal denne  

 temperatur overholdes, dog under forbehold af §§ 48 og 50.
Opbevaringstemperatur Der er ikke for alle grupper af levnedsmidler fastsat  

 lovgivningsmæssige temperaturkrav til fx køleopbevaring.
For  

 sådanne produkter, fx juice, kan producenten i mærkningen selv  

 have oplyst en opbevaringstemperatur.
I så fald skal denne  

 opbevaringstemperatur overholdes med henblik på at sikre bl.a., at  

 holdbarhedsdatoen holder stik.
Hvis producenten imidlertid i mærkningen af et  

 produkt, der er listet i bilag 1, anfører en højere temperatur,  

 end det foreskrives i bilag 1, er det temperaturen i bilag 1, der  

 gælder.
Hvis producentens anførte temperatur omvendt er lavere,  

 end det anførte i bilag 1, er det temperaturen anført af  

 producenten, der skal overholdes.
Sidstnævnte under hensyn til, at  

 bilag 1 alene er de maksimale opbevaringstemperaturer.
 § 50. Opbevaring af de i bilag 1 nævnte  

 levnedsmidler skal maksimalt ske ved de temperaturer, der er nævnt ud  

 for de enkelte levnedsmidler.
 Med denne bestemmelse er der foretaget en fortolkning af §  

 48 m.h.t. hensigtsmæssige temperaturforhold for de udvalgte  

 levnedsmidler medtaget i bilag 1. Bilag 1 lister således for  

 forskellige grupper af levnedsmidler de maksimale opbevaringstemperaturer.  

 For levnedsmidler, der ikke er dækket ind af bilag 1, fx ost, juice og  

 bønnespirer, gælder §§ 48 og 49.
 Kølekravet er som udgangspunkt 5E C med undtagelser for visse levnedsmidler ved 2E C, 4E C, 10E C og 12 E C.
Hakket kød og kødfars skal opbevares ved  

 5E C.
Der er dog krav om en  

 opbevaringstemperatur på 2E C for hakket  

 kød og kødfars fremstillet på virksomheder, der er  

 autoriseret til fremstilling af hakket kød, svarende til det tidligere  

 L-mærkede kød.
Flødeskumskager, cremedesserter, fromager o.lign.  

 skal som udgangspunkt opbevares ved 5E C.
Det er  

 dog tilstrækkeligt fx i bagerforretninger at opbevare sådanne  

 produkter ved 10 E C, såfremt de anvendes  

 eller sælges inden 12 timer efter tilvirk-ningstidspunktet.  

 Såfremt produktet indfryses umiddelbart efter tilvirkningen, skal de 12  

 timer regnes fra det tidspunkt, hvor produktet netop er optøet.
Varmebehandlede, letfordærvelige levnedsmidler eller  

 færdigretter skal opbevares ved 5E C efter  

 nedkølingen.
Opbevaringskravet på 5E C gælder såvel for færdigtilberedte,  

 varmebehandlede retter, kødpålæg (kødpølser,  

 leverpostej etc.) som for fx smørrebrød med varmebehandlet,  

 letfordærveligt pålæg.
Under iagtagelse af god hygiejnemæssig praksis kan  

 der tillades korte perioder undenfor de i bilaget nævnte  

 temperaturkrav, når det af praktiske hensyn er nødvendigt under  

 håndtering i forbindelse med håndtering og tilvirkning af  

 levnedsmidler.
Ved længere perioder uden for køl, se §§ 51 og  

 53. Generelt skal det dog altid jf. § 48 sikres, at der ikke opstår  

 hygiejniske problemer.
 Der kan således tillades korte perioder udenfor  

 køl, men virksomhederne skal påse, fx at råvarer  

 sættes på køl straks efter modtagelsen, at  

 kølevarer modtages i tilstrækkelig kølet stand, at  

 levnedsmidler til indfrysning eller nedkøling omgående  

 føres til frostlagerindretninger henholdsvis køleindretninger,  

 osv.
§ 51. Køling af de i bilag 1 nævnte  

 levnedsmidler kan undlades ved buffetarrangementer og lignende  

 tilfælde, hvor levnedsmidlerne er bestemt til at blive fortæret  

 straks efter salg.
I disse tilfælde må levnedsmidlerne stå  

 uden for køl i maksimum 3 timer.
 Stk. 2. Rester af letfordærvelige levnedsmidler, der  

 har været opbevaret uden for køl ved buffetarrangementer og  

 lignende tilfælde, jf. stk. 1, må ikke genanvendes.
 Stk. 3. Stk. 2 gælder ikke for rester af  

 letfordærvelige levnedsmidler, der efterfølgende varmebehandles  

 i en sådan grad, at de ikke udgør nogen hygiejnemæssig  

 risiko.
 Ad stk. 1.
Kølekravene i bilag 1 kan fraviges fx i  

 detailudsalg, kantiner, ved buffetarrangementer,"tag-selv-borde" o.lign.,  

 hvor maden spises umiddelbart efter.
Levnedsmidlerne og retterne må her  

 stå udenfor køl i maksimum 3 timer, incl. anretnings- og  

 opbevaringstid m.m. i køkkenet.
I fx slagterforretninger må  

 frisk smurte sandwich, smørrebrød m.v. stå uden for  

 køl i op til 3 timer.
 Et produkt, som fx ost, er ikke omfattet af  

 kølekravene i bilag 1 og således ikke af denne 3 timers regel,  

 men her skal § 48 selv-følgelig stadig holdes i erindring.
 Ad stk. 2.
Rester af letfordærvelige levnedsmidler, der har  

 været opbevaret udenfor køl, må ikke genanvendes eller  

 opblandes med nye varer, men skal destrueres.
For eksempel må rester af  

 slicede pålægsvarer fra en buffet ikke genanvendes i fx en  

 skinkesalat, men skal destrueres, med mindre de varmebehandles.
Ligeledes  

 skal andre rester af letfordærvelige levnedsmidler, der  

 erfaringsmæssigt udgør en sundhedsmæssig risiko,  

 destrueres efter de 3 timer, fx retter med indhold af sovs, ægholdige  

 retter og desserter.
 Ad stk. 3.
 Dette gælder dog ikke for rester, der opvarmes i en  

 sådan grad, at det ikke udgør nogen hygiejnemæssig risiko.  

 Her tænkes fx på rester af hel kold skinke, der har været  

 inde på en buffet i 3 timer og derefter genanvendes i en ret, fx pizza,  

 der opvarmes til mindst 75E C.
§ 52. Ved tilvirkning af varmebehandlede levnedsmidler  

 og ved genopvarmning af levnedsmidler, skal hele levnedsmidlet opvarmes til  

 en temperatur på mindst 75E C.
Dette  

 gælder dog ikke:
 1)	Ved tilvirkning af hele kødstykker.
 2)	Ved portionsvis servering af kød, forbrugeren  

 ikke ønsker gennemstegt.
 3)	Ved tilvirkning og servering af hønseæg  

 enkeltvis.
 4)	Ved tilvirkning af øvrige levnedsmidler, der  

 af hensyn til levnedsmidlets karakter ikke kan opvarmes eller genopvarmes til  

 mindst 75E C, og hvor opvarmningen eller  

 genopvarmningen til en lavere temperatur ikke er forbundet med hygiejniske  

 problemer.
Varmebehandling For varmebehandling og genopvarmning af levnedsmidler og  

 retter gælder, at levnedsmidlet eller retten overalt skal opvarmes til  

 en produkttemperatur på mindst 75E C.
Det  

 vil sige, at også varmebehandlede levnedsmidler eller retter, der  

 opvarmes to gange inden salg eller servering, ved begge opvarmninger overalt  

 skal opvarmes til en temperatur på mindst 75E C.
Kravet om 75 E C gælder  

 også ved grill-stegning, friture-stegning o.lign.
 Hvis man imidlertid anvender forkogning eller forstegning  

 gælder kravet om 75E C ikke for disse  

 processer, såfremt produktet nedkøles helt, inden den endelige  

 opvarmning til 75 E C før servering til  

 forbrugeren.
 Varmebehandlingen til 75E C  

 bør normalt være den sidste behandling af levnedsmidlet.
Der er enkelte undtagelser fra kravet om 75E C.
Undtaget er således hele kødstykker, som fx  

 roastbeef; enkeltvis servering af kødstykker, der ikke ønskes  

 gennemstegt, fx bøffer og rosastegt andebryst; enkeltvis servering af  

 æg, fx spejlæg og blødkogt æg; og endelig, hvor det  

 af hensyn til levnedsmidlets karakter ikke er muligt at opvarme til 75E C, hvis det ikke giver hygiejniske problemer at  

 opvarme eller genopvarme til en lavere temperatur.
 Undtagelserne fra kravet om 75E C beror således dels på levnedsmidlets karakter  

 og dels på, at den enkelte forbruger i visse tilfælde bevidst  

 vælger en tilberedningsform (blødkogt æg, rosastegt  

 kød etc.), der evt. kan udgøre en risiko.
§ 53. Varmebehandlede, letfordærvelige  

 levnedsmidler skal nedkøles umiddelbart efter varmebehandlingen.  

 Nedkølingen skal om nødvendigt foregå i særlige  

 nedkølingsfaciliteter.
Levnedsmidlet skal under nedkølingen  

 passere temperaturintervallet fra 65E C til  

 10E C så hurtigt som muligt og inden for  

 højst 3 timer, det skal derefter opbevares ved maksimum 5E C, jf. bilag 1.
 Stk. 2. Nedkølingen kan undlades, hvis temperaturen  

 overalt i det varmebehandlede levnedsmiddel holdes på mindst 65E C eller hvis levnedsmidlet sælges inden for  

 højst 3 timer efter varmebehandlingens afslutning.
 Stk. 3. Rester af letfordærvelige levnedsmidler, der  

 har været varmeholdt ved mindst 65E C  

 eller udbudt til salg i højst 3 timer efter varmebehandlingens  

 afslutning, i henhold til stk. 2, må ikke sælges eller  

 genanvendes.
 Stk. 4. Stk. 3 gælder ikke for rester af  

 letfordærvelige levnedsmidler, der efterfølgende varmebehandles  

 i en sådan grad, at de ikke udgør nogen hygiejnemæssig  

 risiko.
 Ad stk. 1.
Nedkøling Varmebehandlede levnedsmidler eller retter skal  

 nedkøles hurtigst muligt efter varmebehandlingen, og herefter  

 opbevares ved 5E C.
Det vil sige, når  

 opvarmet mad skal køles ned og opbevares koldt til senere brug,  

 bør nedkølingen ske hurtigt.
Går nedkølingen for  

 langsomt, kan det give mulighed for vækst af sygdomsfremkaldende  

 bakterier i maden.
Nedkølingen kan foretages ved kuldeluft i dertil  

 indrettede nedkølingsskabe, svalerum eller lignende.
Der skal  

 være god luftcirkulation i kølerummet, som ikke må  

 overfyldes.
Inden nedkølingen vil det ofte være  

 nødvendigt at opdele den varmebehandlede portion i mindre portioner  

 for at opnå en hurtigere nedkøling.
Ved køling af  

 portionerede levnedsmidler skal opstillingen tillade effektiv  

 kuldecirkulation.
Med henblik på at undgå høje  

 temperaturstigninger kan det være nødvendigt at undlade at  

 sætte varme levnedsmidler ind i et kølerum, hvor der i forvejen  

 står levnedsmidler til nedkøling.
I stedet kan det være  

 nødvendigt at indrette et særligt nedkølingsskab eller at  

 øge kapaciteten i kølerummet.
 Såfremt der sættes varme levnedsmidler til  

 afkøling i et kølerum, bør der holdes særligt  

 øje med eventuelle temperaturstigninger, således at  

 kølekravet overholdes.
Levnedsmidlet eller retten skal under nedkølingen  

 passere temperaturintervallet fra 65E C til  

 10E C så hurtigt som muligt og indenfor  

 maksimalt 3 timer.
Man kan dog undlade denne nedkøling, såfremt  

 man enten varmeholder levnedsmidlet ved mindst 65EC, eller sælger det indenfor 3 timer efter  

 varmebehandlingen er slut.
 Ad stk. 2.
Varmholdelse Man kan undlade nedkøling af et til 75EC varmebehandlet levnedsmiddel, hvis det varmholdes  

 ved 65EC.
Holder man opvarmet mad varm i  

 længere tid, skal man således sørge for, at maden konstant  

 har en temperatur på mindst 65EC.
Der er  

 ikke fastsat nogen konkret tidsmæssig begrænsning for en  

 sådan varmholdelse, men et levnedsmiddel eller en ret, der har  

 været varmholdt, må ikke nedkøles og køles for  

 senere brug eller salg, jf. nedenfor.
Levnedsmidlet skal altså  

 umiddelbart efter varmebehandlingen konstant varmholdes ved en temperatur  

 på mindst 65EC.
Levnedsmidlet må  

 ikke opbevares ved en lavere temperatur, heller ikke under en kortere eller  

 længere transport.
Alternativt til varmholdelsen kan man sætte fx en  

 til 75EC-varmebehandlet steg til salg udenfor  

 køl inden for 3 timer efter, den er varmebehandlet.
Der er ingen  

 retningslinier for madens serveringstemperatur indenfor disse 3 timer.
 Ad stk. 3.
Rester af levnedsmidler, der har været varmholdt  

 eller sat til salg udenfor køl i op til 3 timer, må som  

 udgangspunkt ikke hverken sælges eller genanvendes.
Dette gælder  

 også, hvis levnedsmidlerne har stået uden for køl i fx 1  

 time.
Der er dog en undtagelse herfra i tilfælde, hvor de  

 pågældende rester efterfølgende varmebehandles i en  

 sådan grad, at der ikke er nogen hygiejnemæssig risiko ved  

 anvendelsen.
Der kan fx være tale om en genanvendelse af hele stege,  

 der har været opvarmet til mindst 75EC,  

 sat til salg udenfor køl i 3 timer, og som derefter genanvendes i fx  

 en sammensat ret, der skal opvarmes til mindst 75EC.
 Der er ikke noget til hinder for, at man nedkøler  

 et varmebehandlet levnedsmiddel efter tilvirkningen til 5E C, genopvarmer det for derefter at varmholde det ved mindst  

 65E  C.
 § 54. Ved tilvirkning af ægholdige levnedsmidler  

 skal der anvendes pasteuriserede æg.
 Stk. 2. Stk. 1 gælder dog ikke:
 1)	Ved enkeltvis tilvirkning og servering af  

 hønseæg.
2)	Hvor levnedsmidlet varmebehandles til mindst 75E C i henhold til § 52.
Anvendelse af pasteuriserede æg Ad stk. 1.
På grund af risikoen for forekomst af Salmonella  

 må der ved tilvirkning i levnedsmiddelvirksomheder af ægholdige  

 levnedsmidler udelukkende anvendes pasteuriserede æg.
Det vil sige, man  

 må ikke i levnedsmiddelvirksomheder tilberede fx røræg,  

 bearnaisesauce, desserter m.v. ud fra ikke-pasteuriserede æg.
 Produktion af ægholdige levnedsmidler i fx  

 skolekøkkener er ikke omfattet af kravet om pasteuriserede æg.  

 Skolekøkkener sidestilles med private husholdninger jf.  

 bemærkningerne til § 4.
 Ad stk. 2.
Kravet om anvendelse af pasteuriserede æg kan  

 fraviges for ægholdige levnedsmidler og retter, der overalt opvarmes  

 til en temperatur på mindst 75° C, fx kager, gennemstegte farsretter og  

 postejer o.lign.; samt for æg, der serveres enkeltvis, fx  

 blødkogte æg, spejlæg og rå æggeblomme til  

 tartar.
Igen er undtagelserne i sidstnævnte tilfælde baseret  

 på, at det er forbrugerens eget valg.
 Opmærksomheden henledes på, at brugen af de  

 pasteuriserede æg ikke forlænger levnedsmidlernes holdbarhed.  

 Almindelige hygiejniske foranstaltninger ved tilberedning og servering af  

 levnedsmidler skal stadig følges ved anvendelse af pasteuriserede  

 æg.
 § 55. Vareudvalg i levnedsmiddelvirksomheder skal  

 være sammensat således, at der ikke opstår hygiejniske  

 problemer med levnedsmidlerne.
 Stk. 2. Levnedsmiddelstyrelsen eller den lokale  

 tilsynsmyndighed træffer bestemmelse om, hvilke levnedsmidler og hvilke  

 andre varer, der må behandles og sælges og i hvilket omfang.  

 Arten og mængden af de levnedsmidler, der behandles eller sælges,  

 kan begrænses af hygiejnemæssige årsager.
 Stk. 3. I forbindelse med angivelse af vareudvalget kan  

 der stilles krav om, hvorledes behandlingen og salget skal foregå.
Vareudvalg Ad stk. 1.
Sammensætningen af varer i en  

 levnedsmiddelvirksomhed skal være således, at der ikke  

 opstår risiko for sundhedsfare eller skadelig påvirkning af  

 levnedsmidlerne.
Dette gælder for alle typer levnedsmiddelvirksomhed,  

 for salg, tilvirkning og anden behandling.
 Det er Veterinær- og Fødevaredirektoratet og  

 tilsynsmyndighederne, der på baggrund af en ansøgning i  

 forbindelse med autorisation og godkendelse fastsætter virksomhedens  

 vareudvalg, jf. §§ 18 og 21.
Ved fastsættelse af en virksomheds vareudvalg  

 bør der indgå flere forskellige overvejelser.
Myndighederne  

 må vurdere den enkelte virksomheds indretning og drift og derefter  

 tillade det vareudvalg, der skønnes hygiejnemæssigt forsvarligt.  

 Specielt bør risikoen for krydskontamination mellem levnedsmidler,  

 processer, udstyr m.v. overvejes.
 Myndighederne kan fx gå ind og foretage konkrete  

 vurderinger på følgende fire punkter:
-	levnedsmiddeltype -	lokalefaciliteter -	behandlingen af levnedsmidler, samt -	salgsformen Levnedsmiddeltype Der bør skelnes mellem, hvorvidt der er tale om  

 :
-	færdigpakkede eller ikke-færdigpakkede  

 levnedsmidler, -	forarbejdede eller uforarbejdede levnedsmidler, -	letfordærvelige eller ikke  

 letfordærvelige levnedsmidler, og endelig -	skal det vurderes, om det er hygiejnemæssigt  

 acceptabelt samtidigt at håndtere råvarer og færdige  

 levnedsmidler.
 Som eksempel kan der opstå hygiejnemæssige  

 problemer i en detailvirksomhed, der ønsker at sælge  

 ikke-færdigpakket fersk kød sammen med ikke-færdigpakkede  

 jordforurenede grøntsager, fx kartofler, rodfrugter og salat.
Lokalefaciliteter Virksomhedens vareudvalg skal være tilpasset de  

 pågældende lokalefaciliteter.
Det skal vurderes, om virksomhedens  

 planlagte aktiviteter står i forhold til lokalefaciliteterne.
Det er  

 klart, at et bredspektret vareudvalg med flere forskellige aktiviteter, fx  

 tilvirkning, stiller større krav til lokalefaciliteterne.
I princippet kan alt lade sig gøre, blot der er  

 tilstrækkelig plads til, at behandlingen af levnedsmidler kan  

 foregå hygiejnisk forsvarligt, hvilket bl.a. vil sige, at der ikke er  

 risiko for kryds-kontamination, at der tilstrækkelige  

 kølefaciliteter m.v.
Omvendt kan det af pladsmangel være  

 nødvendigt at indskrænke virksomhedens aktiviteter.  

 Veterinær- og Fødevaredirektoratet eller tilsynsmyndigheden kan  

 således fastsætte omfanget af tilvirkning af levnedsmidler for  

 den enkelte virksomhed efter en konkret vurdering af virksomhedens  

 størrelse, indretning og drift m.m.
 Veterinær- og Fødevaredirektoratet og  

 tilsynsmyndigheden kan fx indskrænke den behandling, der foretages i  

 tilknytning til kundebetjening i mindre virksomheder til fx:
-	enten udskæring af kød, eller -	flåning, rensning samt udskæring af fisk,  

 eller -	enklere former for tilvirkning (fx. en  

 varmebehandling) af levnedsmidler, modtaget i serveringsklar eller  

 næsten serveringsklar stand.
For mindre detailvirksomheder med enklere former for  

 tilvirkning kan der fx stilles krav om, at ferske varer af animalsk  

 oprindelse, fx hamburgers, kyllinger, fiskefilet o.lign., skal leveres og  

 opbevares i dybfrossen stand fra autoriseret eller godkendt virksomhed, samt  

 at pølser, forårsruller, pommes frites o.lign. skal leveres og  

 opbevares i dybfrossen eller kølet stand indtil varmebehandling.
For  

 eksempel vil det fra en mindre pølsevogn kunne tillades, at der  

 tilvirkes og forhandles bøfsandwiches, såfremt bøfferne  

 til bøfsandwiches modtages og opbevares i dybfrossen stand, hvorimod  

 håndtering samtidig af snittede grøntsager ikke altid vil kunne  

 accepteres på grund af begrænsede pladsforhold.
Behandling af levnedsmidleraf levnedsmidler Ved fastsættelse af vareudvalg skal det  

 klarlægges, hvordan virksomheden påtænker at håndtere  

 og behandle levnedsmidlerne, om der tilvirkes, og om der er særligt  

 udsatte processer.
Tilsynsmyndigheden kan fx gøre begrænsninger  

 i vareudvalget eller knytte betingelser til vareudvalget, såfremt der  

 er flere særligt udsatte processer i virksomheden.
Fx i forbindelse med  

 hakning af fjerkrækød, rensning og flåning af fisk  

 etc.
Fjerkrækød På grund af risikoen for forekomst af Salmonella og  

 Campylobacter i fjerkrækød bør der i forbindelse med  

 fastsættelse af vareudvalg skelnes mellem, om der er tale om  

 tilvirkning eller forhandling af "rødt" kød eller  

 fjerkrækød, med henblik på detailforhandling som et fersk  

 produkt.
I en godkendelse skal det således præciseres, om  

 virksomheden håndterer "rødt" og/eller "hvidt" kød  

 (fjerkrækød).
 Ved behandling af fersk fjerkrækød i alle  

 typer detailvirksomheder er det vigtigt at lægge vægt på  

 følgende forhold:
-	Udskæring, klargøring og lignende  

 behandling af fersk fjerkrækød finder sted ved en særskilt  

 arbejdsplads (område). Det bør normalt ikke accepteres, at  

 behandling af fersk fjerkrækød foregår ved den samme  

 arbejdsplads, hvor der behandles andre produkter.
Hvis dette undtagelsesvist  

 accepteres, bør det foregår på nærmere angivne  

 vilkår, herunder tidsmæssig adskillelse, som omfatter  

 rengøring og desinfektion af arbejdspladsen.
-	Fersk fjerkrækød, som stammer fra  

 Salmonellafrie besætninger, behandles ved den samme arbejdsplads som  

 det øvrige ferske fjerkrækød.
Behandlingen foregår  

 tidsmæssigt adskilt fra behandlingen af det øvrige ferske  

 fjerkræ. Den tidsmæssige adskillelse omfatter rengøring og  

 desinfektion af arbejdspladsen.
-	Udskæring og hakning af fersk  

 fjerkrækød må kun finde sted, såfremt  

 fjerkrækødet stammer fra dokumenteret salmonellafrie  

 besætninger.
Hakning skal foregå på en særskilt  

 hakkemaskine.
 -	Inventar og redskaber, som har været brugt til  

 behandling af fersk fjerkrækød rengøres og desinficeres  

 omhyggeligt efter brug.
 -	Pakkeprocessen må ikke give anledning til  

 krydskontamination fra det ferske fjerkræ til andre produkter.
 -	Opbevaring af fersk fjerkræ i kølerum,  

 salgsdisk o.l. må ikke give anledning til krydskontamination fra det  

 ferske fjerkræ til andre produkter.
 For importeret fjerkrækød til udskæring  

 og hakning bør der kræves dokumentation for, at kødet er  

 fri for Salmonella fx ved en analyseattest eller et certifikat.
 Af analyseattesten bør det som minimum  

 fremgå:
-	hvilket laboratorium, der har foretaget analysen, -	hvilket produkt er undersøgt, -	batchnummer og partiets størrelse i antal  

 eller kg, -	antal stikprøver, der er udtaget, svarende til  

 en anerkendt stikprøveplan, jfr.
Cirkulære om mikrobiologiske  

 undersøgelser, -	prøveudtagningssted, dato og  

 analysemetoder.
Strudsekødød Udskæring, klargøring og lignende behandling  

 af fersk strudsekød skal enten finde sted ved en særskilt  

 arbejdsplads (område) eller tidsmæssigt adskilt fra behandling af  

 andre produkter.
Den tidsmæssige adskillelse omfatter rengøring  

 og desinfektion af arbejdspladsen.
Hakning af fersk strudsekød skal finde sted  

 på en særskilt hakkemaskine.
Inventar og redskaber, som har  

 været brugt til behandling af fersk strudsekød, rengøres  

 og desinficeres omhyggeligt efter brug.
 Pakkeprocessen må ikke give anledning til  

 krydskontamination fra det ferske strudsekød til andre produkter.  

 Opbevaring af fersk strudsekød i kølerum, salgsdisk o.l.  

 må ikke give anledning til krydskontamination fra det ferske  

 strudsekød til andre produkter.
Salgsform Der bør for detailvirksomheder sondres mellem, om  

 der er betjening eller selvbetjening i virksomheden.
Jf. § 57 er det tilladt  

 at sælge visse typer levnedsmidler ved selvbetjening.
Vareudvalg i automateri automater Ved fastsættelse af vareudvalg i automater  

 bør samme punkter indgå i tilsynsmyndighedens vurdering.
Dvs.  

 tilsynsmyndigheden må på samme måde i forbindelse med  

 fastsættelse af vareudvalg i automater, herunder opvarmningsautomater,  

 overveje hvilke levnedsmidler, der er egnede til at sælges fra en  

 automat og i den forbindelse evt. som forudsætning stille krav om  

 regelmæssig tømning, overvågning, beskyttelse,  

 rengøring af automaten og køleanordning til opbevaring af  

 råvaren.
 Ad stk. 2 og 3.
 Tilsynsmyndigheden kan tillade, at der i virksomheden  

 behandles eller sælges andre varer end levnedsmidler, når dette  

 ikke indvirker hygiejnisk uheldigt på levnedsmidlerne.
 Ligeledes kan tilsynsmyndigheden stille krav om en  

 begrænsning af mængden af en vare - såvel af levnedsmidler  

 som af andre varer end levnedsmidler - med det formål at sikre  

 hygiejnisk forsvarlig behandling og salg af levnedsmidler.
 I forbindelse med fastsættelse af vareudvalget kan  

 tilsynsmyndigheden tillade levnedsmidler og andre varer end levnedsmidler  

 anbragt udenfor et detailudsalg.
 § 56.  Ikke færdigpakkede levnedsmidler i  

 detailvirksomheder skal anbringes således, at kunderne ikke kan  

 berøre eller forurene levnedsmidlerne.
 Salg, selvbetjening m.v., selvbetjening m.v.
Som udgangspunkt må ikke-færdigpakkede  

 levnedsmidler, der udbydes til salg, ikke anbringes således, at de kan  

 berøres eller forurenes af kunderne.
Betjeningsdiske, vinduesdiske,  

 hylder, borde o. lign. i levnedsmiddeludsalg, hvorpå  

 ikke-færdigpakkede levnedsmidler placeres, skal være  

 afskærmet eller placeret således, at varerne ikke kan  

 berøres eller forurenes af kunderne.
 § 57.  Ved selvbetjening i detailvirksomheder kan dog  

 sælges færdigpakkede levnedsmidler samt ikke-færdigpakkede  

 levnedsmidler såsom æg, hel frisk frugt og grønt, samt ved  

 brug af tænger, skeer eller lignende korn, ris, majs, tørrede  

 pastaprodukter, te, hele, groft skårne eller groft knuste krydderier og  

 lignende, hvor det ikke giver anledning til hygiejniske problemer.
Stk. 2. Herudover kan der ved selvbetjening og ved brug af  

 tænger, skeer eller lignende sælges ikke-færdigpakkede  

 sukkervarer, chokolade- og vekaovarer, snackvarer samt afskallede  

 nødder og morgenmadsprodukter.
Dette salg er betinget af, at det sker  

 fra beholdere, der er indrettet således, at levnedsmidlerne er  

 beskyttet mod forurening fra omgivelserne, og at levnedsmidlerne ikke  

 udsættes for hygiejnisk overlast.
Stk. 3. I restauranter kan sælges andre end de i  

 stk. 1 nævnte ikke-færdigpakkede levnedsmidler ved selvbetjening  

 til at spise på stedet.
Selvbetjeningen er betinget af, at virksomheden  

 sikrer sig, at levnedsmidlerne ikke herved udsættes for hygiejnisk  

 overlast.
 Ad stk. 1.
Udviklingen indenfor detailhandelen går i retning  

 af, at flere typer af levnedsmidler ønskes forhandlet uemballeret  

 eller ved selvbetjening.
På den baggrund er der gjort undtagelser for  

 visse grupper af levnedsmidler, herunder ikke-færdigpakkede  

 levnedsmidler så som æg, hel frisk frugt og grønt, og  

 endelig kan visse andre produkter, som sædvanligvis varmebehandles,  

 inden de indtages, også undtages.
For enkelte mere sårbare produkter er der tilknyttet  

 et krav om, at salget sker fra beholdere til beskyttelse mod forurening,  

 berøring m.v.
Dette er tilfældet for fx sukkervarer og  

 morgenmadsprodukter.
 Endvidere er der åbnet op for muligheden af  

 buffetarrangementer i restauranter o.lign., hvor ikke-færdigpakkede  

 levnedsmidler kan sælges ved selvbetjening til at spise på  

 stedet.
 For andre former for selvbetjeningsdiske end  

 buffetarrangementer i restaurationer, kantiner o. lign. gælder det, at  

 levnedsmidlerne skal beskyttes mod forurening fx ved, at levnedsmidlerne kun  

 kan udtages gennem begrænsede åbninger.
 For alle former for selvbetjening skal virksomheden sikre  

 sig, at levnedsmidlerne ikke udsættes for hygiejnisk overlast.
 Beholdere til opbevaring af ikke-færdigpakkede  

 levnedsmidler ved selvbetjening bør være lukkede, når der  

 ikke udtages varer, evt. med et selvlukkende låg.
 Endvidere bør virksomheden føre en  

 tilstrækkelig overvågning af forhandlingen ved selvbetjening.
 § 58. Færdigpakket hakket kød,  

 kødfars, herunder rå medisterpølse, fiskefars og hakket  

 fiskekød skal være mærket med oplysning om  

 hakningstidspunktet ved dato og klokkeslet.
 Stk. 2. Hakket kød, kødfars, fiskefars og  

 hakket fiskekød skal anvendes eller sælges inden 24 timer efter  

 hakningen.
 Stk. 3. Stk. 1 og 2 gælder ikke for produkter, der  

 er fremstillet og færdigpakket på virksomheder, som er  

 autoriseret eller godkendt af Veterinærdirektoratet til fremstilling af  

 hakket kød og kødfars.
 Stk. 4. Ompakning og videresalg i færdigpakning,  

 emballeret eller uemballeret af de produkter, der er nævnt i stk. 3,  

 skal dog ske inden 24 timer efter hakningen.
Mærkning og emballeringærkning og  

 emballering Ad stk. 1.
 Hakningstidspunktet for de nævnte produkter skal  

 være oplyst, fx som "Fremstillet den 1. november 1995 kl. 22.00".
 Herudover skal de øvrige gældende regler for  

 mærkning af kød være overholdt.
 Ad stk. 2.
De i stk. 2 nævnte hakkede produkter skal inden 24  

 timer efter hakningen sælges eller anvendes, fx ved varmebehandling  

 på behørig måde.
Det skal bemærkes, at salgsfristen  

 på højst 24 timer er gældende, uanset at holdbarhedstiden  

 er angivet længere end 24 timer fra tilvirkningen.
Veterinær- og Fødevaredirektoratet har  

 meddelt dispensation fra stk. 2, således at fiskefars kan anvendes og  

 sælges ud over 24 timer efter hakningen.
Dispensationen omfatter alene  

 fiskefars, som er fremstillet på virksomheder, som har tilladelse fra  

 Veterinær- og Fødevaredirektoratet til at fremstille fiskefars  

 med forlænget holdbarhed.
Der er ligeledes meddelt dispensation fra  

 stk. 1, således at fiskefars, som kan anvendes og sælges ud over  

 24 timer efter hakningen, ikke skal være mærket med oplysning om  

 hakningstidspunkt ved klokkeslet, men alene ved dato.
 Der føres i Veterinær- og  

 Fødevaredirektoratet en liste over hvilke virksomheder, der har  

 fået tilladelse til produktion af fiskefars med forlænget  

 holdbarhed.
 De lokale tilsynsmyndigheder vil blive underrettet om  

 denne liste.
 Ad stk. 3.
24 timers reglen og mærkningskravet gælder  

 ikke for hverken engros- eller færdigpakkede produkter fremstillet  

 på virksomheder, som er autoriseret eller godkendt af Veterinær-  

 og Fødevaredirektoratet til fremstilling af hakket kød og  

 kødfars.
Bestemmelsen åbner mulighed for, at detailvirksomheder  

 kan modtage langtidsholdbart hakket kød i engrospakning fra en  

 virksomhed, autoriseret eller godkendt af Veterinær- og  

 Fødevaredirektoratet, med henblik på anvendelse i form af videre  

 forarbejdning (varmebehandling).
 Ad stk. 4.
 Foretages der imidlertid en ompakning af de produkter, der  

 er nævnt i stk. 3, med henblik på videresalg i  

 færdigpakning, i anden emballage eller uemballeret, skal det ske inden  

 24 timer efter hakningen.
 § 59. Emballage, der kommer i berøring med  

 levnedsmidler, skal være ren og passe til formålet.
 Stk. 2. Returemballage skal håndteres og opbevares  

 således, at det ikke giver anledning til forurening af  

 levnedsmidler.
Emballage skal være af et materiale, der ikke  

 påvirker eller påvirkes af levnedsmidlet.
Emballagen skal  

 være ren og ubrugt og må ikke afgive stoffer, der kan  

 påvirke levnedsmidlets smag, lugt eller farve, eller i øvrigt  

 give anledning til sundhedsmæssige betænkeligheder.
 Emballagen skal yde levnedsmidlet en tilstrækkelig  

 beskyttelse mod forurening eller lugt fra omgivelserne, og skal beskytte  

 omgivelserne mod forurening fra levnedsmidlerne (krydskontamination).
 Returemballage skal rengøres tilstrækkeligt.
 Derudover kan henvises til regelsættet om materialer  

 og genstande bestemt til at komme i berøring med levnedsmidler.
Kapitel 7:	Transport af  

 levnedsmidler Godkendelse og registreringog registrering Virksomheder, der foretager transport med henblik på  

 engrossalg af henholdsvis dybfrosne og letfordærvelige levnedsmidler,  

 skal godkendes efter § 16, mens engrosvirksomheder, der foretager transport  

 af øvrige levnedsmidler, skal være registreret efter § 19  

 forinden virksomhed påbegyndes.
 Ved detailtransport af levnedsmidler, det vil sige  

 levering direkte til den endelige forbruger, skal virksomheder, der foretager  

 transport af letfordærvelige levnedsmidler, der er uemballerede  

 være godkendt efter § 17, andre virksomheder skal blot registreres  

 efter § 20.
Transportmidler, som er en del af en  

 levnedsmiddelvirksomhed, godkendes eller registreres som andet udstyr i  

 forbindelse med myndighedernes autorisation, godkendelse eller registrering  

 af virksomheden.
Efterfølgende kontrol med virksomheden vil herefter  

 også omfatte virksomhedens transportmidler.
For transport- og  

 speditionsvirksomheder, der ikke er en del af en levnedsmiddelvirksomhed, men  

 som transporterer levnedsmidler for levnedsmiddelvirksomheder, vil det  

 være tilstrækkeligt at give virksomheden en samlet godkendelse  

 til transport af levnedsmidler, henholdsvis registrere virksomheden som  

 sådan.
Der vil ikke blive tale om godkendelse eller registrering af de  

 enkelte transportmidler.
 Uanset de enkelte køretøjer, containere,  

 tanke m.v. ikke skal godkendes eller registreres, er de omfattet af  

 bekendtgørelsens regler vedrørende transport af levnedsmidler.
 De følgende bestemmelserne gælder for al  

 transport af levnedsmidler også for transport af levnedsmidler, som  

 føres gennem Danmark som transitgods.
 § 60. Køretøjer, tanke, containere,  

 beholdere m.v., der anvendes til transport af levnedsmidler, skal være  

 egnede til formålet og holdes rene og i god stand, således at  

 levnedsmidlerne beskyttes mod forurening.
 Stk. 2. Køretøjerne m.v. skal være  

 udformet og konstrueret således, at de kan rengøres eller  

 desinficeres tilstrækkeligt.
 Ad stk. 1.
Køretøjet, tanken, containeren, beholderen  

 m.v. skal være egnet til transport af det eller de levnedsmidler, der  

 skal transporteres, uanset om der er tale om letfordærvelige  

 levnedsmidler, emballerede levnedsmidler m.m.
Kravene til rengøring og  

 vedligeholdelse vil ligeledes afhænge af hvilke levnedsmidler, der skal  

 transporteres.
 Ad stk. 2.
 Vurderingen af, hvilke krav der skal stilles til  

 udformningen og kontruktionen af køretøjerne og til det  

 materiale, der kommer i kontakt med levnedsmidlerne ligesom behovet for  

 rengøring afhænger af levnedsmidlets karakter og emballering.  

 Det vil sige, at der selvsagt må stilles forskellige krav  

 afhængigt af om der er tale om transport af tanke med korn og olie  

 eller emballerede levnedsmidler som helkonserves.
 § 61. Køretøjer, tanke, containere,  

 beholdere m.v. må ikke anvendes til transport af andet end  

 levnedsmidler, hvis dette kan føre til forurening af  

 levnedsmidlerne.
Der er tale om en hovedregel, som betyder, at der som  

 udgangspunkt godt må transporteres levnedsmidler og andre varer i de  

 samme køretøjer, tanke m.v., hvis dette ikke medfører,  

 at levnedsmidlerne forurenes.
I følge § 62 må nogle  

 levnedsmidler dog kun transporteres i beholdere, der er forbeholdt  

 levnedsmidler.
 § 62. Bulktransport af uemballerede levnedsmidler i  

 flydende form eller i form af granulat eller pulver skal foregå i  

 køretøjer, tanke, containere, beholdere m.v., der er forbeholdt  

 transport af levnedsmidler.
 Stk. 2. De i stk. 1 anførte køretøjer  

 m.v skal på et eller flere fællesskabssprog bære en tydelig  

 og uudslettelig angivelse af, at de anvendes til transport af levnedsmidler,  

 eller de skal mærkes "kun til levnedsmidler".
 Ad stk. 1.
Uemballerede levnedsmidler i flydende formlevnedsmidler i  

 flydende form Bestemmelsen, er en direkte implementering af  

 hygiejnedirektivet, og der er tale om en væsentlig skærpelse i  

 forhold til de hidtil gældende regler.
Bestemmelsen er en undtagelse  

 til § 61, idet den fastsætter specifikke regler for bulktransport af  

 levnedsmidler i flydende form eller i form af pulver eller granulat.  

 Bestemmelsen betyder, at bulktransport af produkter, der er bestemt til at  

 fortæres af mennesker, jf. bemærkningerne til § 1, og som er i  

 flydende form eller i form af pulver eller granulat, skal ske i  

 køretøjer, tanke, containere, beholdere m.v., der er forbeholdt  

 transport af levnedsmidler.
 Som eksempel på bestemmelsens  

 anvendelsesområde kan nævnes, at malt og bygmalt, der har  

 karakter af korn, og som skal bruges til ølfremstilling ikke betragtes  

 som værende hverken flydende, pulver eller granulat, og malt og maltbyg  

 er således ikke omfattet af bestemmelsen i § 62, stk. 1, mel, olie og  

 vin er derimod omfattet.
 Ad stk. 2.
Mærkningskraværkningskrav Formålet med bestemmelsen er at sikre, at det klart  

 og tydeligt fremgår af køretøjer m.v., som er omfattet af  

 stk. 1, at de kun må anvendes til transport af levnedsmidler.
§ 62 a.
Bulktransport af flydende olier og fedtstoffer  

 på søgående fartøjer er ikke omfattet af § 62,  

 når følgende betingelser er opfyldt:
 1) Når de flydende olier og fedtstoffer skal  

 forarbejdes:
a)	Tankene skal være af rustfrit stål  

 eller være foret med epoxyharpiks eller et teknisk ækvivalent  

 stof og den umiddelbart foregående ladning, som er transporteret i  

 tanken, skal have været et levnedsmiddel eller en ladning anført  

 i bilag 2, eller b)	såfremt tankene er af andre materialer end  

 de i litra a) anførte, skal de tre foregående ladninger, som er  

 transporteret i tanken, have været levnedsmidler eller ladninger  

 anført i bilag 2.
 2)	Når de flydende olier og fedtstoffer ikke skal  

 forarbejdes yderligere:
a)	Tankene skal være af rustfrit stål  

 eller være foret med epoxyharpiks eller et teknisk ækvivalent  

 stof og b)	de tre foregående ladninger, som er  

 transporteret i tanken, skal have været levnedsmidler.
 Stk. 2. Kaptajnen på et søgående  

 fartøj, der transporterer flydende olier og fedtstoffer efter stk. 1,  

 skal være i besiddelse af nøjagtige og dokumenterede oplysninger  

 over de tre foregående ladninger, som er transporteret i tanken, og  

 over arten og effektiviteten af den rengøringsproces, der er anvendt  

 mellem disse ladninger.
 Stk. 3. Såfremt en ladning har været omskibet,  

 skal kaptajnen på det modtagende fartøj endvidere kunne  

 dokumentere, at ladningen under den foregående skibstransport opfylder  

 betingelserne i stk. 1 og 2.
 Stk. 4. Kaptajnen skal på anmodning fra de lokale  

 tilsynsmyndigheder fremlægge den dokumentation, der er nævnt i  

 stk. 2 og 3.
 Ad stk. 1.
Søtransport af flydende olier og  

 fedtstofferøtransport af flydende olier og fedtstoffer Stk. 1 er en undtagelse fra de generelle krav i § 62.  

 Undtagelsen er begrundet i, at kravet om forbeholdte tanke i praksis ikke er  

 muligt at gennemføre for så vidt angår disse levnedsmidler  

 med det eksisterende udbud på fragtmarkedet for lange  

 søtransporter.
Tanken med bestemmelsen er at fastsætte  

 alternative krav, som i lige så høj grad tilgodeser hygiejniske  

 krav, således at levnedsmidler tranporteret efter disse regler ikke  

 forurenes.
 Bestemmelsen vedrører kun bulktransport af flydende  

 olier og fedtstoffer og kun ved søtransport med andre ord fx ikke  

 landevejstransport.
 Der sondres mellem levnedsmidler, som skal forarbejdes og  

 levnedsmidler, som er færdigforarbejdede, idet der stilles strengere  

 krav ved transport af sidstnævnte.
 Det materiale, som tankene er udarbejdet af, har ligeledes  

 betydning for de krav, der stilles, og i den forbindelse kan det  

 nævnes, at forzinkede tanke betragtes som et teknisk ækvivalent  

 stof til epoxyharpiks.
 Ad stk. 2, 3 og 4.
Dokumentation Der stilles krav om, at kaptajnen på det aktuelle  

 skib skriftligt kan dokumentere, at kravene i stk. 1 er opfyldt  

 også i de situationer, hvor ladningen har været omlastet.  

 Envidere skal kaptajnen kunne fremlægge dokumentation for arten og  

 effektiviteten af den rengøring, der er foretaget mellem ladningerne.  

 Tilsynsmyndigheden kan forlange denne dokumentation fremlagt.
§ 62b.
Bulktransport på søgående  

 fartøjer af råsukker, der ikke er bestemt til anvendelse som  

 levnedsmiddel eller levnedsmiddelingrediens uden først at have  

 gennemgået en fuldstændig  og effektiv raffineringsproces, er  

 ikke omfattet af § 62, når følgende betingelser er  

 opfyldt:
1)	Beholderne, containerne eller tankene skal forud for  

 lastning af råsukkeret være gjort grundigt rene for at fjerne  

 rester af den forudgående ladning eller anden tilsmudsning og  

 inspiceres for at fastslå, at sådanne rester er fjernet  

 effektivt, og 2)	den ladning, der går forud for transporten af  

 råsukker, må ikke have været bulktransport af en ladning i  

 flydende form.
 Stk. 2. Den levnedsmiddelvirksomhed, der er ansvarlig for  

 søtransport af råsukker efter stk. 1, skal være i  

 besiddelse af dokumenterede oplysninger, som nøjagtigt og i  

 enkeltheder beskriver dels den umiddelbart forudgående ladning, som er  

 transporteret i den pågældende beholder, container eller tank,  

 dels  arten og effektiviteten af den rengøringsproces, der er anvendt  

 forud for transporten af råsukker.
Stk. 3. De i stk. 2 anførte dokumenterede  

 oplysninger skal ledsage forsendelsen under hele transporten til  

 raffinaderiet, og raffinaderiet skal beholde en kopi heraf.
De dokumenterede  

 oplysninger skal på et eller flere fællesskabssprog på en  

 klart synlig og uudslettelig måde bære påskriften: "Dette  

 produkt skal raffineres, førend det anvendes til konsum." Stk. 4. De i stk. 2 og 3 anførte virksomheder skal  

 på anmodning fra de lokale tilsynsmyndigheder forevise den  

 dokumentation, der er nævnt i stk. 2 og 3.
 Ad stk. 1.
Søtransport af råsukkerøtransport af  

 råsukker Også for søtransport af råsukker er der  

 undtagelse fra de generelle krav i § 62, jf. tilsvarende undtagelsen i § 62  

 a, stk. 1, om transport af flydende olier og fedtstoffer.
Om begrundelsen for  

 undtagelsen henvises til det herom anførte i vejledningens  

 bemærkninger til § 62 a, stk. 1.
 Bestemmelsen vedrører kun bulktransport  af  

 råsukker, der ikke er bestemt til anvendelse som levnedsmiddel eller  

 levnedsmiddelingrediens uden først at have gennemgået en  

 fuldstændig og effektiv raffineringsproces.
 Der stilles krav om, at beholdere m.v. forud for  

 lastningen skal være gjort grundigt rene og inspiceres for at  

 fastslå, at rester fra den forudgående ladning eller anden  

 tilsmudsning er fjernet.
 Endvidere må den ladning, der går forud for  

 transporten, ikke have været en ladning i flydende form.
 Ad stk. 2, 3 og 4.
Dokumentation Der stilles krav om, at den levnedsmiddelvirksomhed, der  

 er ansvarlig for transporten, skriftlig kan dokumentere, at kravene i stk. 2  

 er opfyldt.
De dokumenterede oplysninger skal følge forsendelsen helt  

 til raffinaderiet, der skal beholde et kopi heraf.
Tilsynsmyndigheden kan af  

 levnedsmiddelvirksomheden eller raffinaderiet  forlange denne dokumentation  

 forevist.
§ 62 c.
Råsukker, som er transporteret på  

 søgående fartøjer i beholdere, containere eller tanke,  

 som ikke udelukkende er forbeholdt levnedsmidler, jf. § 62 b, skal  

 underkastets en fuldstændig og effektiv raffineringsproces for at kunne  

 anvendes som levnedsmiddel eller levnedsmiddelingrediens.
Raffineringskrav Der stilles krav om, at råsukker, der er  

 transporteret ad søvejen i beholdere m.m, der ikke udelukkende er  

 forbeholdt levnedsmidler, skal underkastes raffinering for at kunne anvendes  

 som levnedsmiddel eller levnedsmiddelingrediens.
Raffineringsprocessen skal  

 være fuldstændig og effektiv.
 § 63. Når køretøjer, tanke,  

 containere, beholdere m.v. anvendes til transport af andet end levnedsmidler  

 eller til transport af forskellige levnedsmidler samtidig, skal varerne  

 holdes effektivt adskilt, hvis det er nødvendigt for at beskytte dem  

 mod risiko for forurening.
Ved transport af levnedsmidler og andet end levnedsmidler  

 samt ved samtidig transport af forskellige levnedsmidler skal varerne holdes  

 adskilt, hvis det er nødvendigt for at beskytte levnedsmidlerne mod  

 risiko for forurening.
Hvornår der skal ske en adskillelse  

 afhænger af hvilke levnedsmidler og andre varer, der transporteres.
Ved transport af færdige/forarbejdede emballerede  

 levnedsmidler samtidig vil der yderst sjældent være behov for  

 adskillelse af produkterne på grund af risikoen for forurening.
Behovet  

 for adskillelse vil derimod ofte være tilstede, hvis der er tale om  

 uforarbejdede og uemballerede levnedsmidler.
 Er der tale om samtidig transport af eksempelvis dybfrosne  

 levnedsmidler og frosset dyrefoder betragtes adskillelsen som effektiv, hvis  

 varerne er emballerede, og de er placeret særskilt under transporten.
 § 64. Levnedsmidler i køretøjer, tanke,  

 containere, beholdere m.v. skal anbringes og beskyttes således, at  

 forureningsrisikoen mindskes mest muligt.
 Når levnedsmidler skal anbringes i  

 køretøjer m.v., skal der tages hensyn til udformningen af  

 køretøjet m.v. og til karakteren af levnedsmidlet.
 § 65. Når køretøjer, tanke,  

 containere, beholdere m.v. har været anvendt til transport af andet end  

 levnedsmidler eller til transport af forskellige levnedsmidler, skal der  

 gøres grundigt rent mellem transporterne for at undgå risiko for  

 forurening.
Afgørende er også her, at der ikke sker en  

 forurening af levnedsmidler.
I hvilket omfang der skal gøres rent  

 afhænger af, hvad der tidligere er blevet transporteret og hvad der  

 herefter skal transporteres.
 § 66. Levnedsmidler under transport skal opbevares  

 under de temperaturforhold, der er nævnt i § 48, § 49, § 50 og § 53,  

 stk. 2.
 Stk. 2. Bestemmelserne i § 49 og § 50 gælder dog  

 ikke for levnedsmidler, der er under transport til den endelige forbruger i  

 maksimalt 3 timer.
 Ad stk. 1.
Temperaturkrav I bestemmelsen understreges det, at ved transport af  

 levnedsmidler gælder de opbevaringstemperaturer, som er fastsat i § 48,  

 § 49, § 50 og i § 53, stk. 2. Denne bestemmelse er hovedsagelig aktuel for  

 engrostransport af levnedsmidler, idet detailtransport i vidt omfang er  

 undtaget fra bestemmelsen i henhold til stk. 2.
Det er fx muligt under henvisning til § 53, stk. 2, at  

 foretage udbringning af varm mad til den endelige forbruger uden krav om  

 varmholdelse inden for højst 3 timer.
Dette har ikke givet anledning  

 til hygiejniske problemer, der har kunnet berettige en radikal ændring  

 af ordningen.
 Ad stk. 2.
3-timers reglen-timers reglen I bestemmelsen undtages levnedsmidler, der er under  

 transport til den endelige forbruger, fra de temperaturkrav, der i  

 øvrigt gælder for opbevaring af levnedsmidler i maksimalt 3  

 timer.
Den generelle bestemmelse i § 48 om hensigtsmæssige  

 temperaturforhold gælder dog altid.
 Undtagelsen gælder ikke for dybfrosne levnedsmidler,  

 da der er specielle regler for dette område.
Kapitel 8:	Affald § 67. Der skal være tilstrækkelig mulighed for  

 bortskaffelse og opbevaring af affald.
Der må ikke ske ophobning af hverken  

 levnedsmiddelaffald eller andet affald, fx emballage m.v., i  

 levnedsmiddelvirksomheder.
Efter § 28 skal virksomhederne have et egnet  

 område eller et særskilt lokale til opbevaring af affald.
 Affald skal kunne opsamles, opbevares og fjernes på  

 en hygiejnisk hensigtsmæssig måde.
 § 68. I lokaler, hvor der behandles og sælges  

 levnedsmidler, må opsamling af affald kun ske, hvor det er  

 nødvendigt af hensyn til virksomhedens drift og på betingelse  

 af, at det kan ske på en hygiejnisk hensigtsmæssig  

 måde.
 Stk. 2. Åbning til affaldsskakt må ikke  

 forefindes i tilvirkningslokaler og -områder.
 Ad stk. 1.
Opsamling af affald i tilvirknings- og salgslokaler eller  

 -områder må kun ske i nødvendigt omfang.
Der kan fx  

 være tale om levnedsmiddelaffald, så som skræller fra  

 grøntsager, emballage fra råvarer m.v.
I så fald skal det  

 bl.a. sikres, at der forefindes et tilstrækkeligt antal  

 affaldsbeholdere, som skal tømmes efter behov og mindst én gang  

 dagligt.
 Ad stk. 2.
 Der må ikke være åbning til affaldsskakt  

 i tilvirkningslokaler og -områder, da dette kan give mulighed for  

 forurening af levnedsmidler samt problemer med forekomst af skadedyr.
§ 69. Affald skal anbringes i beholdere.
Beholderne  

 skal være hensigtsmæssigt udformet og skal om nødvendigt  

 kunne lukkes.
Beholderne skal holdes i god stand, således at de er  

 lette at rengøre og desinficere.
Stk. 2. Beholderantal, tømningsfrekvens, placering  

 og rengøring skal være sådan, at der sikres en god  

 hygiejne.
Det skal sikres, at insekter og andre skadedyr ikke får  

 adgang til affaldet, og at drikkevand, udstyr, inventar og lokaler ikke  

 forurenes.
Affaldsbeholdere Ad stk. 1.
Affald skal opsamles i beholdere.
I tilvirkningslokaler og  

 -områder kan dette fx være plastbeholdere eller stativer med  

 indsats af papir- eller plastsække.
Herudover kan der ved virksomheden forefindes egentlige  

 renovationsbeholdere så som affaldscontainere, skraldespande o. lign.  

 Renovationsbeholdere må ikke opstilles i virksomhedens lokaler, men  

 skal placeres udenfor eller i renovationsrum.
Renovationsrum bør  

 være ventilerede, sikret mod insekter og andre skadedyr, samt forsynet  

 med spulehane med varmt og koldt vand til rengøring af såvel  

 renovationsbeholdere som renovationsrum.
Gulv og vægge skal være  

 afvaskelige, der skal være gulvafløb, og der skal være  

 adgang til rummet fra det fri.
 Der kan meddeles afvigelser fra kravet om, at affald skal  

 anbringes i beholdere, hvis dette ikke medfører hygiejniske problemer.  

 Dette kan fx være aktuelt for opsamling i tilvirkningslokaler eller  

 -områder af affald, såsom store papkasser i begrænset  

 omfang.
Såvel affaldsbeholdere som renovationsbeholdere skal  

 være hensigtsmæssigt udformet.
Beholderne skal enten være  

 faste beholdere i et afvaskeligt materiale eller et affaldsstativ af et egnet  

 materiale med indsats af plast eller papir.
Affaldsbeholderne skal være  

 af en passende størrelse og om nødvendigt forsynet med  

 tætsluttende låg for at undgå lugtgener og risiko for  

 forurening af levnedsmidler.
Udendørs containere skal have  

 tætsluttende låg for at undgå forekomst af skadedyr.  

 Beholderne skal være nemme at rengøre og i god stand.
 Ad stk. 2.
Opbevaringen af affald skal foregå således, at  

 det ikke medfører gener.
Der skal være et tilstrækkeligt  

 antal affaldsbeholdere, der svarer til opsamlingen af affald.
Opsamling og  

 fjernelse af affald skal ske så hyppigt, det af hygiejniske grunde er  

 nødvendigt.
 Sorteringen af madaffald i forbindelse med  

 indsamlingsordninger fra fx storkøkkener vil kunne medføre et  

 forøget antal affaldsbeholdere i køkkenet, ligesom man evt. vil  

 kunne forvente et forøget antal renovationsbeholdere i renovationsrum.
 Ved fastsættelse af tømningsfrekvens for den  

 enkelte virksomhed bør tilsynsmyndighederne derfor nøje afveje  

 pladsforholdene i såvel køkkenet som renovationsrum mod  

 afhentningshyppighed, så indsamlingen ikke giver hygiejniske  

 problemer.
 Affaldsbeholdere med levnedsmiddelaffald inde i selve  

 virksomheden bør tømmes mindst én gang dagligt.  

 Beholdere med andet affald, fx emballage m.v., kan eventuelt tømmes  

 sjældnere.
 Affaldsbeholdere bør være placeret i  

 umiddelbar tilknytning til den proces, hvor affaldet opstår, fx ved  

 udpakning, skrælning osv.
 I tilslutning til automater skal der om nødvendigt  

 opsættes affaldsbeholdere eller -kurve samt eventuelt  

 returemballagecontainere.
Kapitel 9:	Vand § 70. I levnedsmiddelvirksomheder skal der være  

 adgang til vand i tilstrækkelige mængder.
 Stk. 2. Vand, herunder vand til is og damp, der anvendes  

 til og i forbindelse med behandling og salg af levnedsmidler, skal opfylde  

 kravene til drikkevand, jf. gældende regler herom.
 Stk. 3. Varmt vand til rengøring skal være  

 tilgængeligt i tilstrækkelige mængder.
 Ad stk. 1.
Der skal være nem adgang til vand i rigelig  

 mængde.
Såvel vand til tilvirkning som til rengøring i  

 virksomheden skal opfylde kravene til drikkevand.
Såvel vand, is og  

 damp skal håndteres og opbevares under forhold, der beskytter mod  

 forurening.
 Ad stk. 2.
Det er tilladt at anvende genbrugsvand/genindvindingsvand  

 anvendt tidligere i tilvirkningen, såfremt dette er renset og opfylder  

 kravene til drikkevand.
Dette kan være aktuelt i fx  

 kartoffelskrællerier, grøntsagsskyllerier, sukkerfabrikker m.v.  

 Det er en forudsætning, at anvendelsen kan foregå uden  

 hygiejniske problemer.
Ligeledes er det tilladt at anvende  

 modstrømsprincippet fx ved skylning af grøntsager.
 § 71. Vand, der ikke er egnet til drikkevand, og som  

 benyttes til fremstilling af damp, til køling, brandslukning og  

 lignende formål uden forbindelse med levnedsmidler, skal ledes gennem  

 særskilte ledningssystemer, der er let genkendelige og ikke har nogen  

 forbindelse med drikkevandssystemerne eller mulighed for  

 tilbagestrømning til disse.
Der må ikke være mulighed for at forveksle  

 ledningssystemer til vand af drikkevandskvalitet med tilsvarende til vand,  

 der ikke er af drikkevandskvalitet.
Ligeledes må der ikke være  

 mulighed for, at der kan ske opblanding af vand af de to typer vandkvalitet.  

 Det vil bl.a. sige, at der ikke må være mulighed for  

 tilbagestrømning og utætheder i ledningerne.
 Kapitel 10:	Rengøring,  

 vedligeholdelse m.v.
 § 72. Udenomsarealer til levnedsmiddelvirksomheder skal  

 være hensigtsmæssigt udformet og holdes rene, ryddelige og i god  

 stand.
Omgivelser Levnedsmiddelvirksomheder skal være placeret  

 således i forhold til omgivelserne, herunder i forhold til andre  

 virksomheder, at der ikke opstår ulemper i hygiejnisk henseende.
Her  

 tænkes fx på særligt luftforurenende virksomheder i  

 nabolaget.
 Såfremt virksomheden kun udgør en del af en  

 større bebyggelse, bør dette ikke give anledning til  

 hygiejniske problemer, herunder lugtgener m.v. i virksomheden.
 Udenomsarealerne bør være belagt med asfalt,  

 beton eller andet materiale, som muliggør rengøring af  

 arealet.
Bestemmelsen skal også iagttages ved opstilling af  

 levnedsmiddelautomater.
Omgivelserne skal være lette at renholde, og  

 der skal tages hensyn til, om automatens placering, fx i vaskerier, renserier  

 og andre virksomheder, kan give anledning til hygiejniske problemer.
I visse  

 tilfælde kan det overvejes at afskærme automaten - fx ved salg af  

 uemballerede levnedsmidler.
Se endvidere § 38.
 § 73. Samtlige lokaler i levnedsmiddelvirksomheder skal  

 holdes rene, i god orden og vel vedligeholdte.
 Stk. 2. Levnedsmidlerne skal anbringes således, at  

 omgivelserne kan rengøres tilstrækkeligt.
 Ad stk. 1.
Lokaler Rengøring af og oprydning i såvel lokalerne  

 som udenomsarealerne skal foretages hyppigt med henblik på at forebygge  

 forekomst af skadedyr, samt forurening eller anden forringelse af  

 levnedsmidlerne.
Rengøringshyppigheden afhænger af hvilke  

 aktiviteter, der er i virksomheden.
Fx bør der i et tilvirkningslokale  

 foretages rengøring mindst én gang dagligt.
 Ad stk. 2.
 Levnedsmidlerne skal anbringes på en  

 hensigtsmæssig måde - i god orden, overskueligt og således,  

 at det er nemt at gøre rent.
 § 74. Inventar, arbejdsredskaber og udstyr, der  

 anvendes i levnedsmiddelvirksomheder skal holdes rent, om nødvendigt  

 desinficeres og holdes i god stand.
 Inventar, udstyr m.v., udstyr m.v.
Al inventar, herunder i kølerum og  

 køleskabe, hylder, stativer og lignende, samt maskiner,  

 arbejdsredskaber, andet udstyr og sanitære installationer skal holdes  

 rent og vel vedligeholdt.
Rengøring heraf skal foretages så  

 hyppigt, det af hygiejniske grunde er påkrævet.
Redskaber,  

 maskiner m.m. skal rengøres og om nødvendigt desinficeres  

 mindst én gang hver arbejdsdag og beholdere altid efter  

 tømning.
 Fryse- og køleaggregater bør afrimes efter  

 behov.
Som udgangspunkt bør redskaber og maskiner m.m.  

 rengøres og desinficeres dagligt.
For softice-maskiner med et  

 automatisk selvpasteuriseringsanlæg kan man dog undlade en daglig  

 rengøring og desinfektion af de maskindele, der er i kontakt med  

 is-mixen og underkastes en opvarmning ved det automatiske  

 pasteuriseringsanlæg på betingelse af:
at	disse maskindele rengøres og desinficeres  

 jævnligt, at	mixen i maskinen opvarmes (pasteuriseres) dagligt og  

 i overenstemmelse med brugervejledningen for maskinen, samt at	den opvarmede mix herefter afkøles til  

 højst 5EC i løbet af højst  

 3 timer.
§ 75. Mekanisk luftstrøm fra et forurenet til et  

 rent område skal undgås.
Ventilationssystemer skal være  

 således konstrueret, at filtre og andre dele, som kræver  

 rengøring, er let tilgængelige.
Em og stegeos skal fjernes fra  

 udviklingsstedet ved effektiv udsugning, om fornødent ved brug af  

 emhætte og filter.
Ventilation Lokalerne skal være effektivt ventilerede.
Ventilationssystemer skal holdes rene.
Filtre skal  

 udskiftes hyppigt eller renses.
 Fx skal en virksomhed, hvori foretages kogning,  

 friturestegning, grillstegning o.lign. være forsynet med et  

 ventilationssystem med nødvendigt friskluftindtag, således at em  

 og stegeos fjernes.
 Friskluftindtaget skal være placeret i en passende  

 højde over omgivende terræn i en passende afstand fra  

 udsugningen og skal være forsynet med et luftfilter eller fintmasket  

 net.
 § 76. Til rengøring af lokaler, inventar,  

 arbejdsredskaber og udstyr skal anvendes varmt vand og egnede  

 rengøringsmidler.
Stk. 2. Desinfektion af inventar, arbejdsredskaber og  

 udstyr må først foretages efter forudgående  

 rengøring og bortskylning af rengøringsmidlet.
Til desinfektion  

 må kun anvendes opvarmning ved brug af kogende vand eller damp eller et  

 middel, der er egnet til formålet, og som er godkendt af  

 Levnedsmiddelstyrelsen eller en anden offentlig myndighed, der anvender de  

 samme principper ved godkendelsen.
 Stk. 3. Ved desinfektion ved hjælp af opvaskemaskine  

 skal desinfektionen foretages med vand, der har en temperatur på mindst  

 80E C, jf. dog § 108.
 Rengøringsmidler m.v.øringsmidler m.v.
 Til rengøring af lokaler, inventar m.v. skal  

 anvendes varmt vand i rigelige mængder samt egnede  

 rengøringsmidler.
 Rengøring og desinfektion af flasker skal så  

 vidt muligt foretages umiddelbart før påfyldningen.
 Ad stk. 2.
 Desinfektionsmidler skal være egnede til  

 formålet og godkendt af Veterinær- og Fødevardirektoratet  

 eller anden offentlig myndighed.
Rengøring og desinfektion skal foregå i to  

 processer.
Desinfektion skal først ske efter rengøring og  

 bortskylning af rengøringsmidlet.
Ved kombinerede rengørings-  

 og desinfektionsmidler skal desinfektion foretages som en særskilt  

 arbejdsproces efter endt rengøring.
 Efter desinfektion skal der foretages afskylning med rent  

 vand af de overflader, der kommer i forbindelse med levnedsmidler.
Tilsynsmyndighederne kan på et hvilket som helst  

 tidspunkt forbyde anvendelse af nærmere angivne rengøring- eller  

 desinfektionsmidler, hvis anvendelse giver anledning til  

 sundhedsmæssige betænkeligheder eller kan forurene  

 levnedsmidlerne.
Sådanne rengøringsmidler samt ikke godkendte  

 desinfektionsmidler må ikke forefindes i virksomhedens lokaler -  

 undtagen med salg for øje.
 Desinfektionen kan bestå i opvarmning ved brug af  

 kogende vand eller damp eller ved brug af et desinfektionsmiddel.
 Ad stk. 3.
Ved brug af opvaskemaskine skal desinfektionen foretages  

 med vand med en temperatur på mindst 80E  

 C.
Tilsynsmyndigheden kan dog tillade afvigelser fra denne temperatur for  

 børneinstitutioner, der alene foretager lejlighedsvis tilvirkning af  

 levnedsmidler med henblik på beskæftigelse af børnene, og  

 i virksomhedskantiner og pensionater, der har 12 faste spisegæster  

 eller derunder.
I sådanne institutioner, hvor opvasken er af mindre  

 omfang, vurderes det forsvarligt at anvende opvaskemaskiner beregnet til  

 husholdningsbrug.
 Med henblik på at kontrollere skyllevandets  

 temperatur, bør der enten være et udvendigt aflæseligt  

 termometer, eller der bør bruges opvaskemaskiner, hvor det af  

 brugsanvisningen fremgår, at skyllevandets temperatur er mindst  

 800 C.
 § 77. Der skal træffes passende foranstaltninger  

 til forebyggelse og eventuelt bekæmpelse af insekter og skadedyr.
Regler for skadedyrbekæmpelsefor  

 skadedyrbekæmpelse Der er flere regelsæt om skadedyr, dels  

 Miljøstyrelsens bekendtgørelse nr. 576 af 1. august 1991 om  

 bekæmpelse af rotter m.v., og dels levnedsmiddellovens regler om  

 behandling og salg af levnedsmidler, og de specifikke  

 produktbekendtgørelser under Veterinær- og  

 Fødevaredirketoratets område.
 Ifølge bekendtgørelserne skal lokaler i  

 levnedsmiddelvirksomheder sikres mod skadedyr, og skadedyr skal  

 bekæmpes.
Det er i Miljøstyrelsens bekendtgørelse  

 fastsat, at enhver grundejer skal sikre og renholde ejendomme således,  

 at rotters levemuligheder begrænses mest muligt.
Det er i  

 bekendtgørelsens ? 3, stk.  

 2, anført, at i levnedsmiddelvirksomheder foretages eftersynet for  

 rotter samtidig med det almindelige tilsyn af den offentlige myndighed, der  

 efter gældende bestemmelser udøver tilsynet.
De lokale  

 tilsynsmyndigheder er altså eneansvarlige for rotteeftersynet i de  

 levnedsmiddelvirksomheder, hvor enhederne i forvejen fører  

 tilsynet.
Der er en vis parallellitet i opbygningen af reglerne.
Den  

 lokale tilsynsmyndighed har ansvaret for rottetilsynet i  

 levnedsmiddelvirksomheder efter alle regelsæt, og for tilsyn med  

 øvrige skadedyr alene efter levnedsmiddellovens bestemmelser, samt  

 bestemmelserne i de produktspecifikke bekendtgørelser.
 Principperne for sikring, forebyggende bekæmpelse og  

 bekæmpelse er dog ens for lovgivningsområderne.
 For så vidt angår den fysiske sikring af  

 lokaler og bygninger henvises til § 31.
Er der på trods af virksomhedens fysiske sikring mod  

 skadedyr alligevel kommet skadedyr ind i virksomheden, skal disse  

 bekæmpes på en sådan måde, at det ikke går ud  

 over levnedsmidlernes sundhed.
Kampen mod rotter og mus består da  

 i:
-	forebyggende bekæmpelse og -	egentlig bekæmpelse Det er vigtigt at sondre mellem forebyggende  

 bekæmpelse, og bekæmpelse, når skadedyrsangrebet er  

 konstateret i bygninger, idet anvendelsen af bekæmpelsesmidler er  

 forskellig i de to situationer.
Forebyggende bekæmpelsebekæmpelse Anvendelse af kemiske bekæmpelsesmidler i  

 produktions-, lager- eller butiksområder kan hverken tillades udlagt  

 som trædegifte eller ædegifte.
Rottegift udlagt i foderkasser er  

 langsomtvirkende.
Rotterne kan gå ud af foderkasserne og nå at  

 sprede giften, før de dør, og det kan være vanskeligt at  

 lokalisere de døde rotter.
Anvendelse af åbne foderkasser med  

 rottegift bør i den forebyggende bekæmpelse kun finde sted  

 udendørs eller i konserveslagre uden direkte adgang til øvrige  

 lokaler i levnedsmiddelvirksomheden.
Herudover kan åbne foderkasser med  

 rottegift anvendes i ingeniørgange, kældre, maskinrum, garager  

 og lign.
Trædegifte må dog ikke anvendes.
 I varemodtagelser kan fælder med musegift accepteres  

 i den forebyggende bekæmpelse forudsat, at fælderne er af stabilt  

 materiale og konstrueret således, at musene ikke kan slippe ud igen.  

 Disse fælder bør tilses dagligt.
Forebyggende bekæmpelse bør således  

 indendørs fortrinsvis ske ved hjælp af fælder.
Til mus  

 bør der anvendes lukkede fælder af fx "Tin-Cat" typen.
Til  

 rotter anvendes smækfælder eller fælder, hvor rotterne  

 fanges levende.
Bekæmpelseæmpelse Hvis en levnedsmiddelvirksomhed på trods af sikring  

 og forebyggende bekæmpelse har fået rotter ind i virksomheden,  

 kan der for en kort periode anbringes gifte indendørs i foderkasser.  

 Denne bekæmpelse af indendørs forekomst af rotter (eller mus)  

 på en levnedsmiddelvirksomhed skal altid tilrettelægges i et  

 samarbejde mellem den tilsynsførende myndighed efter  

 levnedsmiddellovgivningen og den kommunale rottebekæmpelse, og  

 bekæmpelsesfirmaet (når det gælder mus).  

 Tilsynsmyndigheden skal sige god for bekæmpelsesprogrammet.
Ved en egentlig bekæmpelse af konstateret forekomst  

 af rotter (og mus) må der anbringes foderkasser i lagerlokaler og  

 salgslokaler, hvor der ikke findes uemballerede levnedsmidler.
Uden for  

 arbejdstiden må der anbringes foderkasser i produktionslokaler, hvor  

 der ikke forefindes levnedsmidler.
Efter aftale med tilsynsmyndigheden kan  

 trædegifte anvendes i ingeniørgange, kældre, maskinrum,  

 garager og lignende.
Bekæmpelsesmidler bør således generelt  

 både udendørs og indendørs være anbragt i  

 foderkasser.
I ekstremt vanskelige bekæmpelsessituationer kan  

 tilsynsmyndigheden for en begrænset tid godkende, at  

 rottebekæmperen fraviger et eller flere af de ovennævnte punkter,  

 evt. efter samråd med Miljøstyrelsens konsulent i rottesager for  

 det pågældende område.
Rådgivningådgivning Miljøstyrelsen har ansat to konsulenter i  

 rottesager, som skal bistå såvel kommuner som borgere med  

 vejledning vedrørende rottebekæmpelse og rottesikring.
Denne  

 gratis service kan fås ved henvendelse til Miljøstyrelsen.
§ 78. Det er forbudt at medtage hunde og andre dyr i  

 levnedsmiddelvirksomheder omfattet af denne bekendtgørelse.
Dette  

 gælder dog ikke for kundeområder i serveringsvirksomheder.
Hunde Ud fra et hygiejnisk synspunkt er det ikke tilladt at  

 medbringe hunde og andre dyr i levnedsmiddelvirksomheder.
Forbudet  

 gælder dog ikke kundeområder i restaurationer, caféer og  

 lignende.
Ligeledes er førerhunde og handicaphunde ikke omfattet af  

 forbudet.
§ 79. Tobaksrygning er ikke tilladt i lokaler, hvor der  

 behandles eller sælges levnedsmidler.
Dette gælder dog ikke  

 kundeområder i serveringsvirksomheder.
Tobaksrygning Det er ikke tilladt at ryge i lokaler, hvor der behandles  

 eller sælges levnedsmidler.
Der bør i sådanne lokaler  

 på et iøjnefaldende sted være anbragt et skilt, hvoraf det  

 fremgår, at tobaksrygning er forbudt.
Forbudsskiltene mod tobaksrygning  

 kan hensigtsmæssigt opsættes ved butikkens indgang, idet denne  

 placering må betragtes som den mest iøjnefaldende.
 Forbudet mod rygning gælder dog ikke  

 kundeområder i restaurationer, caféer og lign.
Kapitel 11:	Personlig hygiejne § 80. Personer, der arbejder i levnedsmiddelvirksomheder,  

 skal iagttage en høj grad af personlig renlighed og skal bære en  

 beklædning, der er ren og passende til det pågældende  

 arbejde.
Bestemmelsen omfatter alle personer, der håndterer  

 levnedsmidler i en levnedsmiddelvirksomhed.
Med hensyn til definitionen af  

 levnedsmiddelvirksomhed henvises til § 7 og bemærkningerne hertil.
Virksomhedstypen er afgørende for hvilke krav, der  

 skal stilles til den personlige renlighed, og for hvilke krav der skal  

 stilles til beklædningen.
I en virksomhed, der tilvirker levnedsmidler,  

 må der således stilles andre krav til den personlige hygiejne end  

 i virksomheder, der udelukkende sælger emballerede og  

 ikke-letfordærvelige levnedsmidler.
Personlig renlighedrenlighed Med hensyn til personlig renlighed må det, uanset  

 hvilken virksomhedstype der er tale om, kræves, at personalet vasker  

 hænder umiddelbart før arbejdets begyndelse og efter hvert  

 toiletbesøg.
Herudover er det i visse tilfælde nødvendigt  

 at stille yderligere krav til personalets renlighed i virksomheder, der  

 tilvirker levnedsmidler.
For personer, der arbejder med forskellige typer  

 levnedsmidler, fx kød og grøntsager samt med rå- og  

 færdigvarer må der således også stilles krav om at  

 vaske hænderne og eventuelt også armene mellem arbejdet med de  

 forskellige levnedsmidler.
Beklædningædning Det er en konkret vurdering hvilke krav, der skal stilles  

 til beklædningen, men generelt kan siges, at personer, der arbejder med  

 tilvirkning af levnedsmidler, skal bære en egnet  

 arbejdsbeklædning, som fx kan være kittel, forklæde eller  

 lignende, samt eventuelt bukser og hovedbeklædning.
I visse  

 tilfælde kan det være nødvendigt at kræve en  

 hovedbeklædning, som fuldstændigt dækker håret og  

 eventuelt skægbind.
Beklædningen skal være af vaskbart stof  

 eller af égangsmaterialer.
Hvilken beklædning der vælges  

 afhænger som sagt af arbejdets karakter.
 Beklædningen/arbejdstøjet skal holdes rent og  

 vil derfor normalt skulle skiftes dagligt eller oftere afhængigt af  

 arbejdets karakter.
 §81. Personer, som lider af, mistænkes for at  

 lide af eller er bærere af en sygdom, der kan overføres gennem  

 levnedsmidler, eller har fx inficerede sår, hudinfektioner, almindelige  

 sår eller diarré, må ikke arbejde i  

 levnedsmiddelvirksomheder, hvis der er risiko for direkte eller indirekte at  

 forurene levnedsmidlerne med sygdomsfremkaldende mikroorganismer.
 Stk. 2. Personer, der lider af, mistænkes for at  

 lide af eller er bærere af en sygdom, der kan overføres gennem  

 levnedsmidler, skal meddele dette til den ansvarlige for virksomheden.
Stk. 3. Den ansvarlige for levnedsmiddelvirksomheden skal  

 anmelde til den lokale tilsynsmyndighed, når han bliver bekendt med, at  

 der blandt personalet er konstateret en sygdom, hvor der er risiko for  

 direkte eller indirekte at forurene levnedsmidlerne med sygdomsfremkaldende  

 mikroorganismer.
Den lokale tilsynsmyndighed skal meddele dette til  

 embedslægeinstitutionen.
 Stk. 4. Hvis den lokale tilsynsmyndighed eller en  

 embedslægeinstitution får formodning om, at en person, der har  

 fået konstateret sygdomme omfattet af stk. 1, arbejder i en  

 levnedsmiddelvirksomhed omfattet af denne bekendtgørelse, skal der ske  

 gensidig underretning.
 Ad stk. 1.
Udelukkelse fra arbejdefra arbejde Det afgørende, for om en ansat i en  

 levnedsmiddelvirksomhed skal udelukkes fra arbejdet, er om vedkommende lider  

 af, mistænkes for at lide af eller er bærer af en sygdom, der kan  

 overføres gennem levnedsmidler, eller hvis der er risiko for direkte  

 eller indirekte at forurene levnedsmidlerne med sygdomsfremkaldende  

 mikroorganismer.
Der skal altså være en reel risiko.
For en  

 person, der lider af en sygdom, der kan overføres gennem  

 levnedsmidler, men som ikke har kontakt med levnedsmidler i sit arbejde, fx  

 kontorpersonale i en levnedsmiddelvirksomhed, vil risikoen typisk ikke  

 være til stede, og der vil således ikke være grundlag for  

 at udelukke vedkommende fra arbejdet.
Underretning Ad stk. 2.
Med denne bestemmelse fastslås det, at den ansatte  

 er ansvarlig for at underrette den ansvarlige for virksomheden.
Det  

 gælder både ved mistanke, og selv om den ansatte selv vurderer,  

 at der ikke er risiko for overførsel for smitte.
 Ad stk. 3.
Kun i tilfælde hvor der er konstateret en sygdom  

 blandt personalet, hvor der er risiko for at forurene levnedsmidler med  

 sygdomsfremkaldende mikroorganismer, skal den ansvarlige for  

 levnedsmiddelvirksomheden meddele det til den lokale tilsynsmyndighed.
Den  

 lokale tilsynsmyndighed skal herefter underrette  

 embedslægeinstitutionen.
At sygdommen er konstateret vil sige, at den  

 er lægeligt bekræftet herunder eventuelt verificeret ved  

 undersøgelser.
Mistanke, som nævnt i stk. 1, er således  

 ikke tilstrækkelig her.
 § 82. Personer, der har været udelukket fra  

 arbejde på grund af smitsomme sygdomme, jf. § 81, må ikke  

 beskæftiges i levnedsmiddelvirksomheder igen, før den lokale  

 tilsynsmyndighed i samråd med embedslægeinstitutionen tillader  

 dette.
 Bestemmelsen skal sikre, at den ansatte ikke  

 påbegynder arbejdet for tidligt efter, at vedkommende har været  

 udelukket fra arbejdet på grund af risiko for forurening af  

 levnedsmidlerne.
Kapitel 12:	Uddannelse § 83. Den, der er ansvarlig for en  

 levnedsmiddelvirksomhed, skal sørge for, at de personer, som behandler  

 eller sælger levnedsmidler i virksomheden, får de  

 nødvendige anvisninger om og eventuelt uddannelse i, hvordan de skal  

 forholde sig med hensyn til levnedsmiddelhygiejne.
 Stk. 2. Personer, som er beskæftiget i virksomheder,  

 der er autoriseret efter § 15, godkendt efter §§ 16-17 eller registreret  

 efter §§ 19-20 skal dog gennemføre en uddannelse med certifikat i  

 levnedsmiddelhygiejne etableret efter reglerne i lov om  

 arbejdsmarkedsuddannelser, såfremt de opfylder følgende  

 betingelser:
 1) Er nyansatte eller nyetablerede indehavere.
 2) Er fyldt 18 år.
 3) Er beskæftiget med tilvirkning af levnedsmidler.  

 Dog ikke den tilvirkning, som er nævnt i § 17, stk. 2, håndtering  

 af emballerede levnedsmidler, pasning af lukkede procesanlæg eller  

 lignende tilvirkning, som normalt ikke er forbundet med  hygiejniske  

 problemer.
 Stk. 3. De i stk. 2 nævnte personer skal have  

 gennemført, påbegyndt eller være tilmeldt uddannelsen i  

 levnedsmiddelhygiejne senest 3 måneder efter ansættelses- eller  

 etableringsstart.
 Stk. 4. Virksomheder, organisationer og andre, som  

 etablerer uddannelse i levnedsmiddelhygiejne, kan søge  

 Levnedsmiddelstyrelsens tilladelse til, at personer, som gennemfører  

 disse uddannelser, ikke er omfattet af kravet i stk. 2.
 Stk. 5. Personer, som i forvejen enten har en uddannelse  

 inden for levnedsmiddelområdet eller har deltaget i kursus i  

 levnedsmiddelhygiejne på mindst samme niveau, er ikke omfattet af  

 kravet i stk. 2.
 Ad stk. 1.
De personer, der er beskæftiget i en virksomhed med  

 behandling og salg af levnedsmidler, skal instrueres således, at den  

 enkelte kan udføre sit arbejde i virksomheden på en måde,  

 så de nødvendige hygiejneregler overholdes.
De ansatte skal i  

 den forbindelse oplæres i korrekt behandling af levnedsmidler, og de  

 forholdsregler der skal træffes herunder i forbindelse med  

 virksomhedens egenkontrol.
Det er den ansvarlige for virksomheden, som har  

 ansvaret for, at den nødvendige instruktion og oplæring finder  

 sted.
 Ad stk. 2.
Hygiejneuddannelse Nyansatte eller nyetablerede indehavere i autoriserede,  

 godkendte eller registrerede virksomheder skal gennemføre en  

 uddannelse i levnedsmiddelhygiejne.
Uddannelsen er etableret efter reglerne i lov om  

 arbejdsmarkedsuddannelser og er tilrettelagt som et 3-dages AMU-kursus.  

 Kursusindholdet er beskrevet nærmere i Arbejdsmarkedsstyrelsens  

 uddannelsesplan.
Normalt er personer, der deltager i kurserne,  berettiget  

 til økonomisk godtgørelse i undervisningsperioden.
Hvem er omfattet af uddannelseskraveter omfattet af  

 uddannelseskravet Uddannelseskravet gælder for personer, der er fyldt  

 18 år ved ansættelses- eller etableringsstart.
Alderskravet for  

 deltagelse i AMU-kurser er normalt 20 år, dog har uddannelsesstederne  

 mulighed for at dispensere fra alderskravet bl.a. i de tilfælde, hvor  

 der, som her, er krav om uddannelse i anden lovgivning.
Uddannelseskravet gælder for personer, der  

 beskæftiger sig med tilvirkning af levnedsmidler i autoriserede  

 virksomheder som fx salatvirksomheder, bagerivirksomheder og frugt- og  

 grøntvirksomheder samt i godkendte detailvirksomheder som fx  

 restaurationer, grillbarer, kantiner, slagtere og bagere.
Dog er personer,  

 der beskæftiger sig med den tilvirkning, som er nævnt i ? 17, stk. 2, samt pasning af lukkede  

 procesanlæg eller lignende tilvirkning, ikke omfattet af ordningen,  

 såfremt tilvirkningen kan foregå uden hygiejniske problemer.  

 Personer, der således udelukkende er beskæftiget med:
-	udskæring af brød, kager, frugt,  

 grøntsager eller ost, -	formaling af kaffebønner, tilvirkning af te og  

 kaffe, -	opvarmning af emballerede burgere, parisertoast,  

 pizza m.m., -	betjening af softicemaskiner, -	pasning af lukkede procesanlæg, hvor der ikke  

 er direkte kontakt mellem personer og uemballerede levnedsmidler og lignende tilvirkning, skal ikke gennemføre  

 uddannelsen, såfremt tilvirkningen ikke giver hygiejniske problemer.
 Ordningen omfatter heller ikke personer, som ikke  

 tilvirker levnedsmidler, fx personer der udelukkende er beskæftiget med  

 servering, opvask, rengøring, kassefunktion, opstilling af varer  

 o.lign.
 I virksomhedens egenkontrolprogram kan det indgå  

 hvilke arbejdsfunktioner i virksomheden, der normalt udløser krav om  

 hygiejneuddannelse, såfremt personer, der beskæftiges ved disse  

 funktioner, i øvrigt er omfattet af uddannelseskravet i stk. 2.
Certifikat Uddannelsen afsluttes med en prøve, og hvis denne  

 gennemføres tilfredsstillende, opnår kursusdeltagerne et  

 certifikat som bevis på, at uddannelsen er gennemført.  

 Certifikatet i hygiejne er således en betingelse for, at  

 kursusdeltageren fortsat kan være beskæftiget med tilvirkning af  

 levnedsmidler.
 Ad stk. 3.
 De personer, der ifølge stk. 2 skal  

 gennemføre en uddannelse i levnedsmiddelhygiejne, skal have  

 gennemført uddannelsen eller være påbegyndt eller tilmeldt  

 uddannelsen senest 3 måneder efter ansættelsesstart eller  

 etableringsstart.
I tilfælde hvor en person ved ansættelsesstart  

 udelukkende er beskæftiget ved opvask, rengøring o.lign., og  

 dermed ikke er omfattet af uddannelseskravet i stk. 2., skifter  

 arbejdsfunktion til et arbejde, hvori der indgår tilvirkning af  

 levnedsmidler, skal vedkommende have gennemført uddannelsen,  

 være påbegyndt eller tilmeldt uddannelsen i levnedsmiddelhygiejne  

 senest 3 måneder efter skift af arbejdsfunktion.
Skift af  

 arbejdsfunktion kan således blive betragtet som nyansættelse i  

 anden arbejdsfunktion.
 Personer, der er ansat på prøve i 3  

 måneder, skal have gennemført uddannelsen eller være  

 påbegyndt eller tilmeldt uddannelsen inden prøvetidens  

 udløb, såfremt deres ansættelsesforløb  

 fortsætter efter de 3 måneders prøvetid.
 Ad stk. 4.
 I tilfælde hvor virksomheder eller organisationer  

 etablerer uddannelse i hygiejne, der ikke er etableret i samarbejde med et  

 uddannelsessted, der er godkendt af Arbejdsmarkedsstyrelsen, kan  

 Veterinær- og Fødevaredirektoratet give tilladelse til, at  

 personer, der gennemfører disse uddannelser, ikke er omfattet af  

 uddannelseskravet i stk. 2. Veterinær- og Fødevaredirektoratet  

 kan give denne tilladelse, såfremt direktoratet finder, at det  

 gennemførte kursus har mindst samme niveau som det i stk. 2.  

 nævnte.
Veterinær- og Fødevaredirektoratet vurderer  

 dette bl.a. ud fra kursets indhold og omfang.
Der lægges til grund, om  

 kurset udelukkende er målrettet mod hygiejnen i fx den konkrete  

 virksomhed/branche, eller om kurset derudover indeholder en generel  

 hygiejnedel, der giver personen en grundlæggende viden om hygiejne, som  

 også kan relateres til andre virksomhedstyper/brancher.
Kun personer,  

 der har gennemført kurser indeholdende en generel hygiejnedel på  

 et niveau svarende til kurset i stk. 2, som kan bruges indenfor alle  

 brancher, kan fritages fra uddannelseskravet.
Personer, der skal undtages fra  

 uddannelseskravet i stk. 2., skal modtage et bevis for deltagelse i  

 kurset.
 Personer, der gennemfører en hygiejneuddannelse,  

 der ikke er etableret efter loven om Arbejdsmarkedsuddannelser kan ikke  

 modtage certifikat i hygiejne.
 Ad stk. 5.
 Personer, der enten har en uddannelse inden for  

 levnedsmiddelområdet eller har deltaget i et kursus i  

 levnedsmiddelhygiejne på mindst samme niveau, er ikke omfattet af  

 uddannelseskravet i stk. 2. Bl.a. er personer med følgende  

 erhvervsuddannelser ikke omfattet af uddannelseskravet:
 Kok og smørrebrødsjomfru, bager, konditor og  

 chokolade- og konfektureassistent, køkkenassistent, detailslagter,  

 industrislagter, tarmrenser, cafeteria- og kantineassistent,  

 køkkenledere, levnedsmiddeltekniker, mejerist, mejeritekniker,  

 økonoma og ernærings- og husholdningsøkonom.
 Endvidere undtages social- og sundhedsassistenter samt  

 sygeplejersker fra uddannelseskravet.
Den lokale tilsynsmyndighed afgør om  

 enkeltpersoner, der har deltaget i kurser i levnedsmiddelhygiejne, kan  

 undtages fra uddannelseskravet.
Levnedsmiddelkontrollen afgør dette  

 bl.a. ud fra en vurdering af, om det gennemførte kursus har mindst  

 samme niveau, som det i stk. 2 nævnte.
Personer, der undtages fra  

 uddannelseskravet, skal overfor levnedsmiddelkontrollen kunne fremvise et  

 bevis for deltagelse i kurser, kursusbeskrivelser m.v.
Personer, der har  

 deltaget i lignende kurser, som det i stk. 2 nævnte inden for  

 særlovgivningens rammer, er ikke omfattet af uddannelseskravet.
Kapitel 13:	Egenkontrol §§ 84-90 §§ 84-90 vedrørende egenkontrol er  

 ophævet og erstattet af bestemmelserne herom  i bekendtgørelse  

 nr. 529 af 7. juli 1998 om egenkontrol i  

 fødevarevirksomheder4)  

 (Egenkontrolbekendtgørelsen).
 Der henvises til vejledningen til  

 egenkontrolbekendtgørelsen.
 Kapitel 14:	Tilsyn og kontrol m.m.
 § 91. Det påhviler de lokale tilsynsmyndigheder at  

 føre kontrol med, at bestemmelserne i denne bekendtgørelse og  

 afgørelser truffet i henhold til bekendtgørelsen  

 overholdes.
 De lokale tilsynsmyndigheder skal både kontrollere  

 virksomheder, der er autoriseret af Veterinær- og  

 Fødevaredirektoratet og virksomheder, der er godkendt eller  

 registreret af de lokale tilsynsmyndigheder.
 § 92. De lokale tilsynsmyndigheders kontrol skal  

 omfatte en generel vurdering af de potentielle farer for  

 levnedsmiddelsikkerheden, der er forbundet med virksomheden.  

 Tilsynsmyndighederne skal være særlig opmærksomme på  

 de kritiske punkter, som levnedsmiddelvirksomheden har identificeret for at  

 vurdere, om virksomhedens overvågning og kontrol er  

 tilstrækkelig.
 Stk. 2. Ved kontrollen i henhold til stk. 1 skal der tages  

 hensyn til retningslinierne for god hygiejnepraksis (branchekoder), hvor  

 sådanne findes.
 Stk. 3. Retningslinierne for god hygiejnepraksis  

 (branchekoder), der kan udarbejdes som en hjælp til overholdelse af  

 bekendtgørelsens bestemmelser, skal indsendes til  

 Levnedsmiddelstyrelsen med henblik på godkendelse af, at de er  

 forenelige med bekendtgørelsens bestemmelser.
 Ad stk. 1.
Kritiske kontrol punkterkontrol punkter Denne bestemmelse stiller krav om, at kontrollen i  

 særlig grad skal rettes mod de kritiske kontrol punkter, virksomhederne  

 har identificeret, jævnfør bekendtgørelse om egenkontrol  

 i fødevarevirksomheder, og at tilsynsmyndigheden skal vurdere, om den  

 overvågning af de kritiske kontrol punkter, som finder sted i  

 virksomheden, er god nok.
Tilsynsmyndigheden skal også foretage en  

 generel vurdering af hvilke farer for levnedsmiddelsikkerheden, der er  

 forbundet med virksomheden.
I den løbende kontrol med virksomhederne  

 skal der tilstadighed være focus på levnedsmiddelfarerne, og om  

 virksomhedens egenkontrol gennemføres som beskrevet i virksomhedens  

 egenkontrolprogram.
Med hensyn til kontrol med virksomhedens  

 egenkontrolprogram henvises der endvidere til egenkontrolvejledningen.
 Ad stk. 2 og 3.
Branchekoder Tilsynsmyndighederne skal ved tilsyn med virksomhederne  

 tage hensyn til eventuelle branchekoder for god hygiejnepraksis, som kan  

 omfatte den aktuelle virksomhed.
Forskellige levnedsmiddelbrancher kan  

 vælge at udarbejde branchekoder for god hygiejnepraksis.
Branchekoderne  

 skal være en hjælp for den enkelte virksomhed inden for branchen  

 til at sikre sig, at hygiejnebekendtgørelsen og  

 egenkontrolbekendtgørelsen er overholdt.
Det er frivilligt, om en  

 virksomhed vil anvende en branchekode, men virksomheden skal overholde  

 fødevarelovgivningen.
Branchekoderne kommer således til at ligge i  

 forlængelse af bekendtgørelsen og denne vejledning.  

 Branchekoderne skal indeholde de mere specifikke og brancherelaterede  

 anvisninger på, hvordan en typisk virksomhed indenfor en branche kan  

 opfylde fødevarelovgivningen.
Det kan fx være anvisninger  

 på udpegning af kritiske kontrol punkter, fastlæggelse af  

 overvågningsprocedurer, men også på indretning og drift af  

 virksomheden.
 De færdige branchekoder skal godkendes af  

 Veterinær- og Fødevaredirektoratet, jævnfør  

 også egenkontrolbekendtgørelsen.
 Veterinær- og Fødevaredirektoratet har  

 udarbejdet en Vejledning om branchekoder for god hygiejnepraksis, som  

 primært retter sig til brancherne, med nærmere vejledning bl.a.  

 i, hvordan arbejdet med opstilling af branchekoder kan gribes an.
 § 93. Overtilsynet med, at bestemmelserne i denne  

 bekendtgørelse overholdes, påhviler Levnedsmiddelstyrelsen.
 Stk. 2. Levnedsmiddelstyrelsen kan fastsætte  

 nærmere regler for og træffe bestemmelse om udførelsen og  

 omfanget af kontrollen med de virksomheder, der er omfattet af  

 bekendtgørelsen.
 Ad stk. 1.
 Bestemmelsen er en gentagelse af Levnedsmiddellovens §  

 43.
 Ad stk. 2.
 Denne hjemmel til at fastsætte nærmere regler  

 for udførelsen og omfanget af kontrollen med virksomheder omfattet af  

 bekendtgørelsen er udnyttet med Levnedsmiddelstyrelsens  

 mikrobiologiske laboratoriecirkulære og med Veterinær- og  

 Fødevaredirektoratets kontrolcirkulære.
 § 94. Levnedsmiddelstyrelsen, de lokale  

 tilsynsmyndigheder og personer, der af disse er bemyndiget dertil, har adgang  

 til offentlige og private ejendomme, lokaler og transportmidler for at  

 tilvejebringe oplysninger til brug for afgørelser i henhold til  

 bekendtgørelsen.
 Stk. 2. Politiet yder bistand hertil efter regler, der  

 fastsættes efter forhandling mellem sundhedsministeren og  

 justitsministeren.
 Stk. 3. Legitimation skal forevises.
Bestemmelsen er stort set en gentagelse af  

 levnedsmiddellovens § 45 Ad stk. 1.
Adgang til virksomhedernetil virksomhederne Veterinær- og Fødevaredirektoratet og  

 tilsynsmyndighederne har adgang til lokaliteter, som de finder  

 nødvendigt for at udføre kontrollen.
Den, der er ansvarlig for  

 virksomheden, har pligt til at være behjælpelig ved  

 udøvelsen af kontrollen.
Med udtrykket "personer, der af disse er bemyndiget  

 dertil" tænkes der på, at det i specielle tilfælde vil  

 være nødvendigt for de lokale tilsynsmyndigheder at betjene sig  

 af personer med en særlig fagkundskab, som ikke er ansat hos den lokale  

 tilsynsmyndighed.
Endvidere giver bestemmelsen mulighed for at EU's  

 kontrolkorps kan medvirke ved kontrollen.
 Reglerne gælder tilsvarende for Veterinær- og  

 Fødevaredirektoratet.
 Ad stk. 2.
Bistand fra politietfra politiet Denne bestemmelse sikrer, at tilsynsmyndigheden kan  

 få politiets bistand til at skaffe sig adgang til offentlige og private  

 ejendomme.
 I henhold til en ældre aftale mellem  

 justitsministeriet og miljøministeriet kan politiet endvidere yde  

 bistand til statslige myndigheder til oplysning af klagesager, hvis det under  

 behandlingen af en klagesag viser sig, at det ikke er muligt at få  

 sagen tilfredsstillende oplyst.
 Ad stk. 3.
Legitimation Formålet med stk. 3 er at understrege, at det er  

 naturligt, at repræsentanten for den lokale tilsynsmyndighed skal vise  

 legitimation, hvis vedkommende ikke er kendt på de virksomheder, hvor  

 der føres kontrol.
 § 95. Levnedsmiddelstyrelsen eller de lokale  

 tilsynsmyndigheder kan pålægge den, der er ansvarlig for  

 virksomheder omfattet af bekendtgørelsen, at give alle oplysninger,  

 herunder om økonomiske og regnskabsmæssige forhold, som har  

 betydning for kontrollens gennemførelse.
 Stk. 2. Levnedsmiddelstyrelsen eller de lokale  

 tilsynsmyndigheder kan endvidere pålægge den  

 pågældende at afgive prøver uden vederlag samt at  

 emballere og forsende disse efter myndighedernes nærmere bestemmelse og  

 afholde udgifterne herved.
Afgivelse af oplysninger og prøver Bestemmelsen er stort set en gentagelse af  

 Levnedsmiddellovens § 46.
Oplysninger om økonomiske og regnskabsmæssige  

 forhold er et vigtigt led i kontrollen med virksomhederne, men kan dog  

 selvsagt kun kræves afgivet, når det er af direkte betydning for  

 udøvelse af kontrollen.
Bestemmelsen omfatter såvel oplysninger  

 på papir som EDB.
Tilsynsmyndigheden kan endvidere kræve anden  

 fornøden dokumentation forelagt og udtage nødvendige  

 prøver.
§ 96. De lokale tilsynsmyndigheder kan meddele de  

 påbud eller forbud, der anses for nødvendige for at sikre  

 overholdelse af bekendtgørelsen.
Det kan herunder bestemmes, at varer,  

 der ikke opfylder bekendtgørelsens krav, skal beslaglægges eller  

 tilintetgøres, og at virksomheden skal kalde varen tilbage fra senere  

 omsætningsled.
Sanktioner Bestemmelsen er stort set en gentagelse af  

 Levnedsmiddellovens § 35.
Tilsynsmyndighederne kan meddele de påbud og forbud  

 til virksomheder omfattet af bekendtgørelsen, som er nødvendige  

 for at sikre, at bekendtgørelsen overholdes.
Eventuelt kan et  

 påbud kombineres med et forbud, fx kan et påbud om at foretage en  

 grundig rengøring gives sammen med et forbud mod fortsat drift af  

 virksomheden, indtil de nødvendige hygiejniske foranstaltninger er  

 gennemført.
Varer, som må antages at være  

 sundhedsskadelige, eller som iøvrigt ikke opfylder reglerne til  

 indhold o.a., kan beslaglægges, tilintetgøres eller kræves  

 kaldt tilbage.
Dette gælder også hvis varerne er mærket med  

 groft vildledende eller fejlagtige oplysninger, og virksomheden ikke vil  

 eller kan rette fejlen.
 § 97. En autorisation eller godkendelse, meddelt i  

 henhold til denne bekendtgørelse eller efter de hidtil gældende  

 regler, til behandling eller salg af levnedsmidler, kan tilbagekaldes, hvis  

 vilkår, stillet i forbindelse med autorisationen eller godkendelsen,  

 ikke opfyldes, eller hvis det af hygiejniske årsager skønnes  

 nødvendigt.
 Stk. 2. Salg fra virksomheder registreret i medfør  

 af denne bekendtgørelse kan forbydes, hvis det af hygiejniske  

 årsager skønnes nødvendigt.
Tilbagekaldelse af autorisation og godkendelse af  

 autorisation og godkendelse Ad stk. 1.
Tilbagekaldelse af autorisation og godkendelse er et  

 alvorligt indgreb i erhvervsudøvelsen, da tilbagekaldelsen i  

 princippet gør fremtidig virksomhed ulovlig.
Tilbagekaldelse  

 forudsætter, at fortsat behandling eller salg er uforsvarlig ud fra et  

 hygiejnemæssigt synspunkt.
En anden situation, som er nævnt i bestemmelsen, er,  

 at vilkår stillet i forbindelse med autorisation og godkendelse ikke  

 opfyldes eller ikke opfyldes længere.
I tilfælde hvor det  

 må siges, at forudsætningerne for autorisationen eller  

 godkendelsen ikke længere er tilstede kan denne tilbagekaldes.  

 Såfremt en autorisation eller godkendelse er tilbagekaldt, kan  

 virksomheden indhente fornyet autorisation eller godkendelse, såfremt  

 betingelserne herfor er opfyldt.
Der skal betales gebyr for en fornyet  

 autorisation/godkendelse.
 § 98. Levnedsmiddelstyrelsens og de lokale  

 tilsynsmyndigheders afgørelser meddeles skriftligt.
 Stk. 2. Omfatter afgørelsen et påbud eller et  

 forbud, skal der i afgørelsen være fastsat en frist for  

 afgørelsens efterkommelse.
Skriftlighed og fristog frist Ad stk. 1.
Kravet om skriftlighed er begrundet i, at der er tale om  

 en afgørelse af retlig betydning, som kan være af  

 vidtrækkende betydning for den enkelte virksomhed.
Endvidere har det  

 betydning, at andre personer eller myndigheder, som har medvirket ved eller  

 har interesse i afgørelsen, bør orienteres om denne.
 I øvrigt henvises til Vejledning om kontrol af  

 levnedsmidler.
Kapitel 15:	Klage og dispensation § 99. De lokale tilsynsmyndigheders afgørelser i  

 henhold til denne bekendtgørelse kan påklages til  

 Levnedsmiddelstyrelsen.
Levnedsmiddelstyrelsens afgørelser er  

 endelige.
 Stk. 2. Afgørelser truffet af  

 Levnedsmiddelstyrelsen som 1. instans kan dog påklages til  

 Sundhedsministeriet, såfremt afgørelsen er af principiel  

 karakter eller i øvrigt må anses for at være af  

 væsentlig betydning.
Klage Ad stk. 1.
Langt størstedelen af de afgørelser der  

 træffes i henhold til bekendtgørelsen træffes af de lokale  

 tilsynsmyndigheder, og disse afgørelser kan påklages til  

 Veterinær- og Fødevaredirektoratet.
Afgørelser truffet af  

 direktoratet som 2. instans er endelige og kan ikke påklages til  

 Ministeriet for Fødevarer, Landbrug og Fiskeri eller til andre  

 administrative myndigheder.
 Enhver afgørelse kan imidlertid indbringes for  

 domstolene.
 Ad stk. 2.
 Af afgørelser der træffes af Veterinær-  

 og Fødevaredirektoratet som 1. instans kan nævnes  

 afgørelser om autorisation efter § 15 og godkendelse af  

 egenkontrolprogrammer for autoriserede virksomheder efter § 88.
Fødevareministeriet vurderer i det enkelte  

 tilfælde efter indstilling fra Veterinær- og  

 Fødevaredirektoratet, om en afgørelse må betragtes som  

 principiel eller i øvrigt må anses for at være af  

 væsentlig betydning.
Hvis Fødevareministeriet vurderer, at der  

 er tale om en principiel eller væsentlig afgørelse, vil sagen  

 blive taget op til realitetsbehandling i ministeriet.
 § 100.  Klagefristen er 4 uger fra den dag,  

 afgørelsen er meddelt den pågældende.
 Stk. 2. Klagemyndigheden kan indtil 6 måneder efter  

 afgørelsen se bort fra overskridelse af klagefristen, når  

 overskridelsen af særlige grund er undskyldelig.
Klagefrist Ad stk. 1.
 Afgørelsen anses for meddelt den  

 førstkommende hverdag efter afgørelsen er sendt fra  

 myndigheden. 4 ugers fristen løber fra førstkommende hverdag  

 efter afsendelsen, og klagen skal være myndigheden i hænde  

 på 4 ugers dagen herfor.
En afgørelse sendt fra en myndighed mandag den 1.  

 maj anses for meddelt tirsdag den 2. maj.
Klagen skal herefter være  

 myndigheden i hænde 4 uger efter den 2. maj, nemlig tirsdag den 30.  

 maj.
En klage der indgives til myndigheden onsdag den 31. maj anses ikke for  

 rettidigt indgivet.
 Ad stk. 2.
 Denne bestemmelse giver mulighed for, at klagemyndigheden  

 kan bortse fra overskridelse af fristen og tage klagen op til behandling,  

 når fristoverskridelsen af særlige grunde er undskyldelig.
Klagevejledning De almindelige regler om klagevejledning findes i  

 forvaltningsloven14). Heraf fremgår det, at klagevejledning  

 skal gives i de tilfælde, hvor afgørelsen kan påklages til  

 en anden forvaltningsmyndighed.
 Klagevejledningen skal indeholde angivelse af  

 klageinstansen, Veterinær- og Fødevaredirektoratet og om  

 fremgangsmåden ved indgivelse af klagen, at den skal indgives til den  

 myndighed, der har truffet afgørelsen i 1. instans, jf. § 102.
Når der gælder tidsfrister for indgivelse af  

 klage, skal denne også oplyses i klagevejledningen.
Det er en god  

 idé, at det klart fremgår, hvornår klagen skal være  

 kommet frem til myndigheden for at være indgivet rettidigt.
Hvis  

 pligten til at meddele klagevejledning ikke opfyldes, medfører det  

 normalt,  at klagefristen suspenderes, og at klageren dermed normalt ikke vil  

 være bundet af 4-ugers fristen.
 § 101.  En klage har opsættende virkning indtil  

 klagemyndighedens afgørelse foreligger.
Stk. 2. Det kan, når særlige grunde taler  

 herfor, samtidig med et påbud eller forbud bestemmes, at dette skal  

 efterkommes uanset klage.
Selv om også denne beslutning påklages,  

 skal påbudet eller forbudet efterkommes, indtil klagemyndigheden  

 bestemmer andet.
Opsættende virkning Ad stk. 1.
Hovedreglen er, at en klage har opsættende virkning,  

 og at et påbud/forbud ikke skal efterkommes, mens sagen behandles af  

 klagemyndigheden.
Dette er nødvendigt for, at klagen kan få den  

 ønskede virkning.
Et påbud om fx udvidelse af  

 kølekapaciteten ved køb af ny montre må således  

 have opsættende virkning, hvis klagen skal have det ønskede  

 formål.
 Ad stk. 2.
Det er imidlertid ikke alle klager, der har  

 opsættende virkning.
Myndigheden kan i særlige tilfælde  

 bestemme, at afgørelsen skal efterkommes uanset klage.
Hvis der  

 foreligger en egentlig sundhedsrisiko, der eksempelvis  

 nødvendiggør et påbud om at fjerne visse  

 sundhedsskadelige levnedsmidler fra virksomheden, hvis varen er mærket  

 groft vildledende eller overskrider fastsatte grænser for forurening,  

 vil det være forhold, der kan begrunde, at afgørelsen skal  

 efterkommes uanset klage.
Beslutningen om, at afgørelsen skal efterkommes  

 uanset klage, kan påklages selvstændigt.
Denne afgørelse  

 har dog ikke opsættende virkning.
§ 102. Klage indgives til den myndighed, der har  

 truffet afgørelsen.
Myndigheden sender klagen til klagemyndigheden  

 ledsaget af det materiale, der er indgået i sagens bedømmelse i  

 første instans.
Fremsendelse af klage af klage Begrundelsen for at klage skal indgives til den myndighed,  

 der har truffet afgørelsen, er praktisk begrundet, idet  

 klagemyndigheden under alle omstændigheder skal indhente en udtalelse  

 fra den myndighed, der har truffet afgørelsen i 1. instans.
En klage, der sendes direkte til klagemyndigheden,  

 betragtes også som rettidigt indkommet, hvis den er kommet frem til  

 klagemyndigheden senest på 4 ugers dagen.
Se bemærkningerne til §  

 100, stk.1.
 § 103. Levnedsmiddelstyrelsen kan i særlige  

 tilfælde, og når forholdene taler herfor meddele dispensation fra  

 denne bekendtgørelse.
Direktoratets  

 dispensationsadgangdispensationsadgang Veterinær- og Fødevaredirektoratets  

 muligheder for at dispensere fra bestemmelserne i bekendtgørelsen  

 begrænses bl.a. af, at dele af bekendtgørelsen er en  

 implementering af et EU-direktiv.
 § 104. De lokale tilsynsmyndigheder kan dispensere fra  

 følgende bestemmelser i bekendtgørelsen under de nævnte  

 betingelser:
 1)	§ 17, stk. 1 kan fraviges for så vidt  

 angår behandling og salg i begrænset omfang af  

 letfordærvelige levnedsmidler, der er uemballerede, hvis salget ikke er  

 forbundet med hygiejniske problemer, og hvis virksomheden registreres efter §  

 20.
 2)	28 og §§ 30-32 kan fraviges ved behandling og salg  

 af levnedsmidler i skibe, i det omfang det skønnes nødvendigt  

 under hensyn til de specielle indretningsmæssige forhold og under  

 hensyn til krav fra andre myndigheder.
3)	§ 28, stk. 2 kan fraviges, a)	hvis der er tale om en virksomhed, der er  

 så lille, at det ikke er muligt eller har så begrænset  

 åbningstid, at det ikke er nødvendigt at etablere toiletter  

 og b)	i mindre virksomheder, hvor det ikke er muligt  

 eller vanskeligt at etablere toiletter, hvis der er adgang til  

 personaletoilet andetsteds eller c)	i virksomheder, der serverer levnedsmidler, kan  

 der tillades fælles toiletområde for personale og gæster,  

 hvis der alene serveres drikkevarer, eller hvis der kun i meget  

 begrænset omfang behandles eller serveres andre levnedsmidler.
4) 	§ 28, stk. 3 kan fraviges, i mindre  

 virksomheder, a)	der ikke har karakter af traditionel  

 restaurant, b)	der har et varesortiment, der blot lægger  

 op til kortere ophold, og c)	der blot har et begrænset antal  

 siddepladser.
 5) 	§ 28, stk. 3 kan fraviges for så vidt  

 angår kravet om særskilte toiletter for damer og herrer i mindre  

 fortrinsvis bestående virksomheder.
 6) 	§ 29 kan fraviges, hvis dette ikke giver anledning  

 til hygiejniske problemer i:
a)	virksomheder, der kun i begrænset omfang,  

 sælger færdigpakkede ikke-letfordærvelige  

 levnedsmidler, b)	virksomheder omfattet af § 26, stk. 1, nr. 1  

 eller 2, c)	virksomheder, som traditionelt finder sted i  

 private hjem, og som har et begrænset omfang eller d)	mindre virksomheder med meget begrænset  

 personale, hvor der kan tillades personalefaciliteter i indehaverens private  

 bolig betinget af, at disse faciliteter opfylder kravene i denne  

 bekendtgørelse, at de befinder sig tæt ved virksomhedens  

 lokaler, og at der i hele åbningstiden er uhindret adgang for  

 personalet.
 7) 	§ 30, stk. 1, nr. 3. Der kan tillades afvigelser  

 fra kravet om håndvask, hvis det ikke giver anledning til hygiejniske  

 problemer at anvende en vask til vask af levnedsmidler til dette  

 formål.
 8) 	§ 30, stk. 3. Der kan tillades afvigelser fra  

 kravet om blandingsbatteri fortrinsvis for eksisterende installationer.
9) 	§ 31, stk. 2. Der kan tillades afvigelser fra  

 kravet om, at gulve skal være af ikke-absorberende materiale,  

 såfremt det ikke giver anledning til hygieniske problemer a)	i virksomheder, der kun sælges  

 færdigpakkede levnedsmidler og b)	i serveringslokaler i restaurationer.
 10) § 32, stk. 1, nr. 1. Der kan tillades afvigelser fra  

 kravet om forskriftsmæssigt afløb fortrinsvis i bestående  

 virksomheder.
 11) § 69, stk. 1. Der kan tillades afvigelser fra kravet  

 om, at affald skal anbringes i beholdere, hvis dette ikke medfører  

 hygiejniske problemer.
 12) § 76, stk. 3. Der kan tillades afvigelser fra kravet  

 om en vandtemperatur på 80E C for  

 virksomheder omfattet af § 26, stk. 1, nr. 2 og 3.
Den lokale tilsynsmyndigheds dispensationsadgang Vedrørende muligheden for at dispensere fra de  

 nævnte bestemmelser henvises til bemærkningerne til de enkelte  

 bestemmelser.
 I øvrigt henvises til Vejledning om kontrol af  

 levnedsmidler.
 Kapitel 16:	Straf, ikrafttrædelse  

 m.m.
 § 105.  Med bøde straffes den, der overtræder  

 § 15, § 16, stk. 1, § 17, stk. 1 og 3-5, §§ 19 og 20, § 21, stk. 1, § 22, §  

 24, stk. 1, § 26, stk. 3, §§ 27-32, §§ 35-41, §§ 43-45, § 46, stk. 1 og 2, §  

 47, stk. 1, §§ 48-50, § 51, stk. 1 og 2, § 52, § 53, stk. 1-3, § 54, stk. 1,  

 § 55, stk. 1, §§ 56 og 57, §§ 58-65, § 66, stk. 1, §§ 67-87, og § 88, stk. 4  

 i denne bekendtgørelse eller afgørelser truffet i henhold til  

 bekendtgørelsen.
 Stk. 2. Er overtrædelsen begået af et  

 aktieselskab, andelsselskab eller lignende, kan der pålægges  

 selskabet som sådant bødeansvar i henhold til § 63, stk. 4 i lov  

 nr. 310 af 6. juni 1973 om levnedsmidler m.m. med senere ændringer.
 Stk. 3. Straffen kan stige til hæfte eller  

 fængsel i indtil et år, hvis overtrædelsen er begået  

 forsætligt eller ved grov uagtsomhed, og hvis der ved  

 overtrædelsen er:
1)	voldt skade på sundhed eller fremkaldt fare  

 derfor eller 2)	opnået eller tilsigtet en økonomisk  

 fordel for den pågældende selv eller andre, herunder  

 besparelser.
 § 106. Denne bekendtgørelse træder i kraft  

 den 10. december 1996.
 Stk. 2. § 4 og § 83, stk. 2-4 træder dog  

 først i kraft den 1. januar 1997.
 § 107. Bekendtgørelse nr. 1053 af 18. december 1995  

 om levnedsmiddelhygiejne og egenkontrol m.v. ophæves.
 § 108. Virksomheder, der inden den 1. januar 1996 har  

 fået tilladelse til anvendelse af opvaskemaskiner, der har en  

 vandtemperatur på 70E C eller 75E C, kan anvende disse indtil næste udskiftning  

 eller senest den 1. januar 2001. Herefter skal bestemmelsen i § 76, stk. 3  

 overholdes.
Retsregler nævnt i vejledningen 1.	Bekendtgørelse nr. 1000 af 27. november 1996  

 om levnedsmiddelhygiejne (Hygiejnebekendtgørelsen) 2.	Rådets direktiv nr. 93/43/EØF af 14.  

 juni 1993 om levnedsmiddelhygiejne.
 3.	Bekendtgørelse nr. 1053 af 18. december 1995  

 om levnedsmiddelhygiejne og egenkontrol m.v.
 4.	Bekendtgørelse nr. 529 af 7. juli 1998 om  

 egenkontrol i fødevarevirksomheder  

 (Egenkontrolbekendtgørelsen).
 5.	Lov nr. 310 af 6. juni 1973 om levnedsmidler  

 m.m.
 (Levnedsmiddelloven).
 6.	Bekendtgørelse nr. 464 af 27. maj 1994 om  

 kontrol med levnedsmidler m.m. bestemt til eksport.
 7.	Lov om kvalitetskontrol med fisk og fiskevarer  

 (lovbekendtgørelse nr. 649 af 4. august 1993).
 8.	Lov nr. 834 af 18. december 1991 om frø,  

 kartofler og planter.
 9.	Lov nr. 290 af 29. april 1992 om æg og  

 ægprodukter.
 (Ægloven).
 10.	Lov nr. 342 af 14. maj 1992 om mælk,  

 mælkeprodukter, margarine m.m. (Mælkeproduktloven).
 11.	Lov nr. 343 af 14. maj 1992 om kød  

 (Kødloven).
