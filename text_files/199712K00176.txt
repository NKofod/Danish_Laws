Nr LSF 176 Forslag til Lov om ændring af lov om planlægning (Bæredygtig planlægning i  

 region- og kommuneplaner,VVM-regler(* 1) m.v.) Fremsat af miljø- og energiministeren (Svend Auken) den 4. februar 1998 § 1 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændringer:
 1. I § 6, stk. 3, indsættes efter »amtskommunen«:  

 »og amtsrådets målsætning om amtskommunens bidrag til en bæredygtig  

 udvikling i det 21. århundrede«.
 2 . § 6, stk. 3, nr. 4, affattes således:
 »4) de i § 6 c nævnte anlæg,».
 3 . I § 6, stk. 8, ændres »stk. 3, nr. 4,» til:  

 »§ 6 c«.
 4. I § 6 indsættes som stk.10 og 11:
»Stk. 10. Redegørelsen for et forslag til revision af  

 regionplanen skal indeholde oplysninger om amtskommunens bidrag til en  

 bæredygtig udvikling i det 21. århundrede, herunder oplysninger om, hvordan  

 der arbejdes på tværs af forvaltningsområder, og hvordan befolkningen,  

 virksomheder, organisationer og foreninger inddrages i arbejdet (lokal Agenda  

 21). Oplysningerne skal omfatte amtskommunens bidrag til 1) nedsættelse af ressourceforbruget, 2) mindskelse af miljøbelastningen, 3) nedbringelse af CO2-udslippet, 4) fremme af biologisk mangfoldighed, 5) styrkelse af friluftsmuligheder, 6) øget borgerdeltagelse om bæredygtighedsspørgsmål, 7) inddragelse af en repræsentativ del af befolkningen i det lokale Agenda  

 21-arbejde og 8) fremme af et samspil mellem miljømæssige, sociale, sundhedsmæssige,  

 uddannelsesmæssige, kulturelle og økonomiske forhold.
 Der skal navnlig gives oplysning om forhold, som amtskommunen har direkte  

 indflydelse på, herunder i hvilket omfang der foretages grønne indkøb til  

 amtskommunens administration og institutioner.
Stk. 11. Miljø- og energiministeren kan fastsætte regler om, at de  

 oplysninger, der er nævnt i stk. 10, skal omfatte andre forhold end de  

 nævnte.« 5 . Efter § 6 b indsættes:
» § 6 c.
Større enkeltanlæg, der må antages at påvirke miljøet  

 i væsentlig grad, må ikke påbegyndes, før der er tilvejebragt retningslinier  

 i regionplanen om beliggenheden og udformningen af anlægget med tilhørende  

 redegørelse, jf. § 6, stk. 8.
Stk. 2. Hvis et ønsket anlæg i øvrigt er i overensstemmelse med  

 retningslinierne i regionplanen, påhviler det amtsrådet, Københavns  

 Kommunalbestyrelse eller Frederiksberg Kommunalbestyrelse snarest at  

 tilvejebringe et forslag til regionplantillæg og derefter fremme sagen mest  

 muligt.
Pligten gælder dog ikke, hvis en nødvendig tilladelse efter § 35 ikke  

 kan opnås.
Stk. 3. Miljø- og energiministeren kan fastsætte regler om, at  

 anlæg, der er omfattet af stk. 1, ikke må påbegyndes uden amtsrådets,  

 Københavns Kommunalbestyrelses eller Frederiksberg Kommunalbestyrelses  

 tilladelse.« 6. I § 7, stk. 1, 2 og 3, ændres  

 »Borgerrepræsentation« til: »Kommunalbestyrelse«.
 7 . I § 7, stk. 3, og i § 8 ændres »§ 6, stk.  

 3, nr. 4,» til: »§ 6 c«.
 8. I § 8 indsættes som stk. 2 :
»Stk. 2. Miljø- og energiministeren kan fastsætte regler om  

 offentliggørelse af 1) afgørelser om, at et anlæg er omfattet eller ikke er omfattet af  

 bestemmelserne i § 6 c, 2) beslutninger om, at et forslag til regionplanretningslinier for et  

 anlæg, der er omfattet af bestemmelserne i § 6 c, ikke vedtages, 3) beslutninger om, at et forslag, der er offentliggjort, ikke vedtages  

 endeligt.« 9. I § 11, stk. 4, indsættes efter »herunder«:  

 »kommunalbestyrelsens målsætning om kommunens bidrag til en bæredygtig  

 udvikling i det 21. århundrede og målene for« 10. I § 11 indsættes som stk. 9 og 10:
» Stk. 9. Redegørelsen for et forslag til revision af  

 kommuneplanen skal indeholde oplysninger om kommunens bidrag til en  

 bæredygtig udvikling i det 21. århundrede, herunder oplysninger om, hvordan  

 der arbejdes på tværs af forvaltningsområder, og hvordan befolkningen,  

 virksomheder, organisationer og foreninger inddrages i arbejdet (lokal Agenda  

 21). Oplysningerne skal omfatte kommunens bidrag til 1) nedsættelse af ressourceforbruget, 2) mindskelse af miljøbelastningen, 3) nedbringelse af CO2-udslippet, 4) fremme af biologisk mangfoldighed, 5) styrkelse af friluftsmuligheder, 6) øget borgerdeltagelse om bæredygtighedsspørgsmål, 7) inddragelse af en repræsentativ del af befolkningen i det lokale Agenda  

 21-arbejde og 8) fremme af et samspil mellem miljømæssige, sociale, sundhedsmæssige,  

 uddannelsesmæssige, kulturelle og økonomiske forhold.
 Der skal navnlig gives oplysning om forhold, som kommunen har direkte  

 indflydelse på, herunder i hvilket omfang kommunen rejser bynær skov, og i  

 hvilket omfang der foretages grønne indkøb til kommunens administration og  

 institutioner.
Stk. 10. Miljø- og energiministeren kan fastsætte regler om, at de  

 oplysninger, der er nævnt i stk. 9, skal omfatte andre forhold end de  

 nævnte.« 11. I § 15, stk. 4, indsættes som 2. pkt .:
»Der kan knyttes betingelser til bestemmelsen.« 12. I § 22, stk. 1, 2. pkt., indsættes efter  

 »kapitel«: », jf. dog § 22 a«.
 13. Efter § 22 indsættes:
»§ 22 a.
En kommuneplan, der ikke er revideret i  

 overensstemmelse med reglerne i § 22, stk. 1, 1. pkt., kan kun ændres eller  

 suppleres ved en revision af planen efter § 22, stk. 1, 1. pkt.
Stk. 2. Miljø- og energiministeren kan i særlige tilfælde  

 dispensere fra reglen i stk. 1.« 14. § 35, stk. 2, affattes således:
» Stk. 2. Tilladelse efter stk. 1 til udstykning, bebyggelse  

 eller ændret anvendelse, som er omfattet af reglen om VVM-pligt i § 6 c, stk.  

 1, eller reglen om lokalplanpligt i § 13, stk. 2, kan først meddeles, når de  

 fornødne retningslinier i regionplanen er endeligt vedtaget og den fornødne  

 lokalplan er offentligt bekendtgjort.« 15. Efter § 38 indsættes i kapitel 8:
» § 38 a.
En ejendom i et sommerhusområde må, medmindre andet  

 er fastsat i en lokalplan eller i en af de planer, der er opretholdt ved §  

 68, stk. 2, ikke benyttes til anden anvendelse end boligformål, jf. §§ 40 og  

 41. En anvendelse, der er lovligt påbegyndt senest den 1. juli 1998, kan dog  

 fortsætte, men retten hertil bortfalder, når den ikke har været udnyttet i 3  

 på hinanden følgende år, jf. § 56, stk. 2.« 16. § 51, stk. 2, affattes således:
» Stk. 2. Amtsrådet påser overholdelsen af § 6 c og regler,  

 der med hjemmel i § 6 c, stk. 3, og § 8 er fastsat for administrationen af §  

 6 c.
Amtsrådet påser endvidere overholdelsen af §§ 35 og 36 og regler, der  

 med hjemmel i § 3 er fastsat for administrationen af §§ 35 og 36, medmindre  

 kommunalbestyrelsen er landzonemyndighed i det pågældende område, jf. § 35,  

 stk. 4.« 17 . I § 56, stk. 2, indsættes efter »i strid  

 med«: »§ 38 a,».
 18. I § 58, stk. 1, indsættes efter nr. 2 som nyt  

 nr.:
»3) Amtsråds, i Københavns og Frederiksberg Kommuner  

 kommunalbestyrelsens, afgørelser om tilladelser efter regler fastsat af  

 miljø- og energiministeren i henhold til § 6 c, stk. 3.« Nr. 3 bliver herefter nr. 4.
 19 . § 60, stk. 3, 1. pkt. , affattes således:
»Ved rettidig klage efter § 58, stk. 1, nr. 3 og 4, kan  

 Naturklagenævnet bestemme, at en af kommunalbestyrelsen eller amtsrådet  

 meddelt tilladelse eller godkendelse ikke må udnyttes, og at et påbud ikke  

 skal efterkommes.« 20 . I § 61 indsættes efter »reglerne om«:  

 »tilladelse efter § 35, stk. 1,».
 21 . § 64, stk. 2, affattes således:
 » Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel«.
§ 2 Loven træder i kraft den 1. juli 1998.
Bemærkninger til lovforslaget Almindelige bemærkninger 1. Lovforslagets indhold 1.1. Bæredygtig planlægning i region- og kommuneplanlægningen.
 For at fremme en bæredygtig planlægning og lovfæste bestemmelser om lokal  

 Agenda 21 indeholder lovforslaget bestemmelser om lokal Agenda 21 i region-  

 og kommuneplanerne og bestemmelser, som udelukker, at der tilvejebringes  

 tillæg til en kommuneplan, der ikke er revideret inden for de sidste 4 år.
Lokal Agenda 21 På FN-konferencen om miljø og udvikling i Rio de Janeiro i 1992 vedtog  

 Danmark sammen med 180 andre lande et handlingsprogram for en bæredygtig  

 udvikling af Jorden i det 21. århundrede - den såkaldte Agenda 21.
Handlingsprogrammet understreger, at en bæredygtig udvikling primært er  

 regeringernes ansvar, men at den fornødne gennemslagskraft kun kan opnås ved  

 at inddrage de lokale myndigheder, befolkningen, erhvervslivet, foreningerne  

 og interesseorganisationerne.
Handlingsprogrammet betoner, at de lokale  

 myndigheder i dialog med befolkningen skal udarbejde en lokal Agenda 21.
Arbejdet med lokal Agenda 21 forudsætter et lokalt, folkeligt engagement,  

 og den statslige indsats i Danmark har derfor været baseret på tilskyndelse,  

 inspiration og erfaringsudveksling.
Miljø- og energiministeren sendte således  

 i november 1994 sammen med formændene for Kommunernes Landsforening og  

 Amtsrådsforeningen et brev til alle landets amter og kommuner, hvori de blev  

 opfordret til at påbegynde det lokale Agenda 21 arbejde.
Siden har Miljø- og  

 Energiministeriet i et samarbejde med Kommunernes Landsforening og  

 Amtsrådsforeningen ført en kampagne, som har haft til formål dels at give  

 inspiration til det lokale arbejde dels at sikre en erfaringsudveksling  

 mellem kommunerne.
Den hidtidige indsats dækker et bredt spektrum af aktiviteter, der  

 omfatter både opstilling af mål for den fremtidige udvikling og helt konkrete  

 projekter.
Arbejdet er udført i forskellige organisationsformer og processer.
Under forespørgselsdebatten i Folketinget den 20. november 1997 om  

 opfølgningen af FN's særlige generalforsamling UNGASS blev der vedtaget et  

 forslag til vedtagelse, som bl.a. pålægger regeringen at fastsætte  

 »lovkrav til kommunerne om lokale Agenda 21-redegørelser og styrkelse af  

 den nationale indsats, bl.a. gennem regeringens afholdelse af Agenda 21-dage  

 med nationale og lokale aktører.« Det skønnes hensigtsmæssigt at benytte planlovens regler om region- og  

 kommuneplaner som udgangspunkt for de lovregler, der skal gennemføres om  

 lokal Agenda 21.
En del kommuner har allerede knyttet lokal Agenda 21-arbejde til  

 kommuneplanen, fordi den er velegnet som overordnet handlingsplan på  

 miljøområdet.
Men det lokale Agenda 21-arbejde bør i større omfang indgå i  

 både region- og kommuneplanlægningen.
I region- og kommuneplanerne behandles  

 en række emner, som har væsentlig betydning for tilvejebringelsen af en  

 bæredygtig udvikling - miljø- og trafikforhold, lokalisering af byggeri og  

 rekreative områder.
En hensigtsmæssig placering af boligområder, butikker,  

 institutioner og arbejdspladser kan eksempelvis reducere behovet for  

 transport og sammen med trafikplanlægningen og planlægningen af den  

 kollektive trafik medvirke til et mindre energiforbrug og mindre forurening.  

 Planerne er langsigtede, helhedsorienterede, og de skal revideres  

 regelmæssigt.
De procedurer, som benyttes i region- og kommuneplanlægningen  

 med forudgående offentlighed og offentliggørelse af planforslag, harmonerer  

 også med inddragelsen af den lokale befolkning i Agenda 21 arbejdet.
 Det lokale Agenda 21 arbejde er ikke og bør ikke være begrænset til de  

 emner, som kan reguleres i region- og kommuneplaner, men de målsætninger, som  

 kan opstilles i en lokal Agenda 21 for amtskommunen henholdsvis kommunen skal  

 for en stor dels vedkommende virkeliggøres gennem projekter og planer, som  

 skal være i overensstemmelse med regionplanen og kommuneplanen.
 Inddragelsen af Agenda 21 arbejdets globale perspektiv i region- og  

 kommuneplanerne vil også give disse planer en ny dimension.
Det foreslås på denne baggrund, at der i redegørelserne for forslag til  

 revision af regionplaner og kommuneplaner skal gives oplysning om  

 amtskommunens henholdsvis kommunens lokal Agenda 21-arbejde.
I forslaget er  

 angivet nogle emneområder, som amtsrådet eller kommunalbestyrelsen skal  

 forholde sig til ved at oplyse, om der er foretaget noget, og i bekræftende  

 fald, hvad der er foretaget, og hvad der er planer om.
Det foreslås  

 endvidere, at miljø- og energiministeren bemyndiges til at fastsætte, at der  

 skal gives oplysninger om andre forhold.
 Det foreslås desuden, at amtsrådets henholdsvis kommunalbestyrelsens  

 målsætning om amtskommunens henholdsvis kommunens bidrag til en bæredygtig  

 udvikling i det 21. århundrede, d.v.s. de mål, som opstilles i en lokal  

 Agenda 21, skal indgå i grundlaget for retningslinierne i regionplanen  

 henholdsvis i kommuneplanens hovedstruktur.
I forslaget er der lagt vægt på, at lokal Agenda 21 er en frivillig  

 indsats, og at arbejdet omfatter mere end de emner, som er direkte  

 planrelevante, bl.a. socialsektoren.
De foreslåede bestemmelser pålægger  

 derfor ikke amterne og kommunerne en pligt til at tilvejebringe en lokal  

 Agenda 21, og de stiller ikke krav om, at lokal Agenda 21 skal opfylde  

 bestemte minimumskrav.
Arbejdet skal fortsat bygge på frivillighed og lokalt  

 engagement.
Men lovændringerne skal sikre, at de mål, som man sætter sig i  

 Agenda 21 arbejdet, indgår i den sammenfattende planlægning i region- og  

 kommuneplanlægningen.
Lovændringerne skal endvidere sikre, at spørgsmålet om  

 en bæredygtig planlægning tages op i forbindelse med revisionen af planerne.  

 Det sker ved, at der i redegørelserne skal gives oplysning om, hvilket Agenda  

 21 arbejde der er udført, således at offentligheden får lejlighed til at  

 debattere spørgsmålet.
Miljø- og Energiministeriet vil i forbindelse med  

 lovændringen tilvejebringe en vejledning med eksempler til inspiration for  

 amternes og kommunernes lokal Agenda 21-arbejde.
Før udarbejdelsen af forslag til region- og kommuneplaner skal amtsrådet  

 henholdsvis kommunalbestyrelsen indkalde ideer og forslag med henblik på  

 planlægningsarbejdet.
Amtsråd og kommunalbestyrelser skal herudover forud for  

 en revision af planen udarbejde og offentliggøre en beretning om den  

 hidtidige planlægning og de påtænkte ændringer i planen samt en vurdering af  

 udviklingen.
Lokal Agenda 21 vil med de foreslåede lovændringer naturligt  

 indgå i beretningen, f.eks. med en beskrivelse af miljøforholdene i amtet  

 henholdsvis kommunen, og den kan indgå i et debatoplæg, der sætter fokus på  

 ressourceforbrug og miljøforhold.
Forbud mod tillæg til en kommuneplan, der ikke er revideret Kommuneplaner skal - ligesom regionplaner - revideres hvert 4. år, således  

 at planerne kan være i overensstemmelse med samfundsudviklingen og den  

 overordnede planlægning.
Alle amterne og flertallet af kommunerne følger reglerne.
Det er  

 imidlertid konstateret, at nogle kommuner ikke overholder  

 revisionsforpligtelsen, men i stedet tilvejebringer tillæg til kommuneplanen,  

 efterhånden som der opstår behov for ændringer på afgrænsede områder eller  

 ønsker om gennemførelse af nye projekter, der ikke er i overensstemmelse med  

 kommuneplanen.
Sådanne tillæg tilgodeser ikke behovet for en vurdering af  

 planændringerne i en større sammenhæng.
 Det foreslås derfor, at det fastsættes i loven, at der ikke kan  

 tilvejebringes tillæg til en kommuneplan, som ikke er revideret i  

 overensstemmelse med reglerne i lovens § 22, stk. 1, 1. pkt., d.v.s. inden  

 for de sidste 4 år.
Forslaget indebærer, at nogle projekter, som forudsætter tilvejebringelse  

 af en lokalplan, der ikke er i overensstemmelse med kommuneplanen, må  

 afvente, at kommuneplanen bliver revideret, før lokalplanen kan vedtages  

 endeligt.
Forslaget er ikke til hinder for, at der tilvejebringes  

 lokalplaner, som er i overensstemmelse med kommuneplanen.
 1.2. Supplering af reglerne om VVM-vurdering.
EF-direktivet om vurdering af visse offentlige og private projekters  

 indvirkning på miljøet (85/337/EØF) blev i Danmark implementeret som en del  

 af regionplanlægningen ved lov nr. 216 af 5. april 1989 om ændring af lov om  

 lands- og regionplanlægning, lov om regionplanlægning i hovedstadsområdet og  

 lov om miljøbeskyttelse (jf. lovforslag nr. 212 FF 1987-88 spalte 6787 og  

 7825, Till.
A 4147, genfremsat som lovforslag nr. 152 FF 1988-89, spalte  

 4480, 5202, 7959 og 8238, Till.
A 3641, Till.
B 875 og Till.
C 777).
Reglerne findes nu i § 6, stk. 3, nr. 4, og stk. 8, § 7, stk. 3, og § 8 i  

 lov om planlægning.
I Miljø- og Energiministeriets bekendtgørelse nr. 847 af  

 30. september 1994 om supplerende regler i medfør af lov om planlægning  

 (samlebekendtgørelse) kapitel 2 med tilhørende bilag 1-3 er der fastsat  

 nærmere regler om, hvilke anlæg der er omfattet bestemmelserne om  

 VVM-vurdering, og, hvilke oplysninger redegørelsen til  

 regionplanretningslinierne som minimum skal indeholde.
EF-direktivet er ændret ved Rådets Direktiv 97/11/EF af 3. marts 1997 om  

 ændring af direktiv 85/337/EØF om vurdering af visse offentlige og private  

 projekters indvirkning på miljøet.
Det er et minimumsdirektiv, der giver  

 mulighed for, at de enkelte lande fastsætter videregående bestemmelser.  

 Direktivet skal være implementeret senest den 14. marts 1999.
Ændringerne indebærer, at der sker en vis udvidelse af, hvilke anlæg der  

 skal være omfattet af VVM-reglerne.
Disse bestemmelser vil blive  

 implementeret ved en ændring af den oven for nævnte samlebekendtgørelse med  

 hjemmel i § 8 i lov om planlægning.
 Ved direktivændringen er der imidlertid indført nogle nye bestemmelser,  

 hvis implementering forudsætter en supplering af de gældende lovbestemmelser.  

 En af disse nye regler er en bestemmelse om, at de omhandlede anlæg skal  

 undergives et krav om en tilladelse, jf. artikel 2, stk 1. Direktivændringen  

 omfatter endvidere en ny bestemmelse om, at offentligheden skal informeres om  

 afgørelser om, at et anlæg skal eller ikke skal VVM-vurderes, jf. artikel 4,  

 stk. 4, og en ny bestemmelse om, at offentligheden skal informeres om  

 afgørelser om, at en tilladelse ikke meddeles, jf. artikel 9, stk. 1.
Kravet om, at de anlæg, der er omfattet af VVM-reglerne, skal have en  

 tilladelse, der ikke må gives, før der er foretaget en VVM-vurdering er i en  

 række tilfælde opfyldt i de gældende regler.
I Miljø- og Energiministeriets  

 bekendtgørelser nr. 848 og 849 af 30. september 1994 om ændring af  

 bekendtgørelse om godkendelse af listevirksomhed og om tilladelse m.v. til de  

 anlæg, der er omfattet af miljøvurdringer i henhold til lov om planlægning  

 (VVM) er det således fastsat, at miljøgodkendelser og en række  

 dispensationer, tilladelser og godkendelser i henhold til miljølovgivningen  

 ikke må meddeles, før der er tilvejebragt endeligt vedtagne  

 regionplanretningslinier med en VVM-vurdering efter reglerne i planloven og  

 ovennævnte samlebekendtgørelse.
Det er i praksis antaget, at også reglerne om lokalplanpligt og  

 landzonetilladelse indebærer, at et anlæg, der er omfattet af VVM-reglerne,  

 ikke kan påbegyndes, før der er tilvejebragt regionplanretningslinier med en  

 VVM-vurdering, hvis der kræves tilvejebragt en lokalplan eller meddelelse af  

 en tilladelse efter § 35, stk. 1, i lov om planlægning.
Men der er ikke  

 fastsat regler herom i loven, hvortil kommer, at der ikke i alle tilfælde  

 skal tilvejebringes en lokalplan, selvom der er tale om et projekt af et  

 sådant omfang, at det er lokalplanpligtigt, fordi der kan være en tidligere  

 tilvejebragt lokalplan eller byplanvedtægt, som indeholder de nødvendige  

 nærmere regler om projektet, således at lokalplanpligten er opfyldt, jf. §  

 13, stk. 5, i lov om planlægning.
Endelig er der nogle anlæg, der hverken er  

 omfattet af reglerne om lokalplanpligt eller de oven for nævnte tilladelser  

 eller dispensationer i henhold til miljølovgivningen.
Det gælder således for  

 eksempel vejanlæg uden for byer og rekreative områder og el- og gasledninger.  

 Offentlige vejanlæg og ledningsanlæg m.v. i det åbne land skal dog godkendes  

 af miljø- og energiministeren (Skov- og Naturstyrelsen) eller amtsrådet, jf.  

 bekendtgørelse nr. 571 af 25. juni 1992, der er udstedt med hjemmel i § 20,  

 stk. 2, i lov om naturbeskyttelse.
Det foreslås på denne baggrund, at de gældende regler suppleres med en  

 generel bestemmelse, som fastslår, at anlæg, der er omfattet af  

 bestemmelserne om VVM-vurdering, ikke må påbegyndes, før der er tilvejebragt  

 retningslinier i regionplanen om placeringen og udformningen af anlægget, og  

 at miljø- og energiministeren bemyndiges til at fastsætte bestemmelser om, at  

 disse anlæg ikke må påbegyndes uden amtsrådets tilladelse.
For så vidt angår  

 landzonetilladelser foreslås det præciseret i lovens § 35, stk. 2, at en  

 tilladelse til et VVM-pligtigt anlæg først kan meddeles, når de fornødne  

 retningslinier i regionplanen er endeligt vedtaget.
De nye regler om information af offentligheden er ikke dækket af de  

 gældende regler i lov om planlægning om offentliggørelse af tilladelser og  

 endeligt vedtagne planer.
Det foreslås derfor, at miljø- og energiministeren  

 bemyndiges til at fastsætte de nødvendige bestemmelser i en bekendtgørelse.
Det følger af direktivets artikel 9, at afgørelser om at give eller nægte  

 en tilladelse skal begrundes.
Det vil derfor i de nye bestemmelser, der skal  

 fastsættes om offentliggørelse af beslutninger om ikke at vedtage  

 regionplanretningslinier, blive fastsat, at afgørelserne skal begrundes.
 1.3. Indførelse af en bestemmelse om anvendelsen af ejendomme i  

 sommerhusområder.
 Sommerhusområder er efter planlovens § 34, stk. 3, områder, som i en  

 bygningsvedtægt eller en byplanvedtægt er udlagt til sommerhusbebyggelse, og  

 områder, som i en lokalplan er overført til sommerhusområde.
I de sommerhusområder, der er omfattet af en byplanvedtægt eller  

 lokalplan, vil planen indeholde bestemmelser om anvendelsen af ejendommene i  

 området, der er direkte bindende for ejerne.
Det gælder imidlertid ikke i de  

 øvrige sommerhusområder.
Der er stadig en del områder, som er sommerhusområder, fordi de blev  

 udlagt hertil i en bygningsvedtægt, og som ikke senere er blevet omfattet af  

 en lokalplan.
I disse områder er der - bortset fra bestemmelserne i  

 planlovens §§ 39 og 40 om boliger - ikke umiddelbart bindende bestemmelser om  

 anvendelsen af ejendommene, fordi de bestemmelser om anvendelsen af  

 ejendommene, der i øvrigt var i bygningsvedtægterne, er bortfaldet.  

 Kommuneplanens rammebestemmelser er ikke umiddelbart bindende, men  

 kommunalbestyrelsen kan efter planlovens § 12, stk. 3, nedlægge forbud mod en  

 anvendelse, der er i strid med rammebestemmelserne.
Forbud skal imidlertid  

 nedlægges, før en anvendelse er påbegyndt, og det forudsætter derfor, at  

 kommunen bliver opmærksom på en påtænkt anvendelse, og at den griber ind.
 Da det er en almindelig forudsætning, at sommerhusområder skal benyttes  

 til ferieformål og ikke til erhvervsformål, der kan medføre gener både for  

 naboerne og for området som helhed, må det betragtes som en mangel i loven,  

 at der ikke er en generelt gældende bestemmelse om anvendelsen.
 Det foreslås derfor, at der indføjes en bestemmelse i loven, hvorefter  

 ejendomme i et sommerhusområde, medmindre andet er fastsat i en lokalplan  

 eller byplanvedtægt, kun må anvendes til boligformål, jf. lovens § 40.
1.4. Andre ændringer Der foreslås endvidere en række mindre ændringer af de gældende  

 bestemmelser på områder, hvor der under administrationen af loven er  

 konstateret et praktisk behov for en præcisering eller supplering af  

 reglerne. Ændringsforslagene er:
 - Forslag om, at lokalplanbestemmelser, der erstatter en  

 landzonetilladelse, skal kunne betinges, ligesom landzonetilladelser kan  

 betinges.
 - Præcisering af, at en klage over et påbud kan tillægges opsættende  

 virkning.
 - Forslag om, at der i forbindelse med klager vedrørende  

 landzonebestemmelserne skal være adgang til at bortse fra bestemmelserne, når  

 klagen vedrører en foranstaltning, der er udført, ligesom der kan bortses fra  

 reglerne vedrørende lokalplaner og dispensationer.
 - Ajourføring af bestemmelserne om strafansvar for juridiske personer ved  

 henvisning til de bestemmelser, der nu findes i straffelovens 5. kapitel.
2. Lovforslagets økonomiske og administrative konsekvenser Ad 1.1. Lovforslaget pålægger ikke amter og kommuner en pligt til  

 at iværksætte et særligt Agenda 21 arbejde, men kun en forpligtelse til at  

 inddrage resultaterne af det arbejde, som bliver udført, i planlægningen og  

 at redegøre for dette arbejde ved revisionen af planerne.
Forslaget skønnes  

 derfor kun at have begrænsede administrative og økonomiske konsekvenser for  

 amter og kommuner.
 Forbudet mod tillæg til en kommuneplan, der ikke er revideret, har ikke  

 administrative eller økonomiske konsekvenser for kommunerne.
Ad 1.2. Forslaget indebærer, at lidt flere anlæg bliver omfattet  

 af kravet om en VVM-vurdering.
Endvidere vil de øgede krav om information af  

 offentligheden betyde, at amterne får flere udgifter til offentliggørelse af  

 afgørelser.
 De nye regler om tilladelse og offentliggørelse af afgørelser skønnes at  

 ville medføre en del flere klager til Naturklagenævnet.
 Ad 1.3. og 1.4. Forslagene har ikke økonomiske eller  

 administrative konsekvenser for det offentlige.
 3. Lovforslagets økonomiske og administrative konsekvenser for  

 erhvervslivet.
 Lovforslaget skønnes ikke at have økonomiske eller administrative  

 konsekvenser af betydning for erhvervslivet.
 4. Lovforslagets miljømæssige konsekvenser.
Forslagene vedrørende en bæredygtig planlægning i region- og  

 kommuneplanlægningen indebærer navnlig, at det lokale Agenda 21-arbejde  

 kommer under debat i forbindelse med revisionen af region- og  

 kommuneplanerne.
Det skønnes indirekte at ville få en betydelig miljømæssig  

 effekt.
Forslaget om supplering af VVM-reglerne kan betyde, at lidt flere anlæg  

 bliver VVM-vurderet før anlægget gennemføres.
Forslaget om indførelse af en  

 generel anvendelsesbestemmelse for sommerhusområder kan endvidere medvirke  

 til at hindre en miljømæssigt uheldig anvendelse af ejendomme i nogle  

 sommerhusområder.
 5. Forholdet til EU-retten.
 Forslaget om supplering af VVM-reglerne danner grundlag for en  

 implementering af det ændrede VVM-direktiv, jf. de almindelige bemærkningers  

 pkt. 1.2. Kommissionen skal derfor orienteres, når lovændringerne er  

 gennemført og de nødvendige bekendtgørelser med hjemmel i lovændringerne er  

 udstedt.
 6. Hørte myndigheder og organisationer.
 Følgende myndigheder og organisationer er hørt over et udkast til  

 lovforslaget:
Ministerier : Arbejdsministeriet, Boligministeriet,  

 Erhvervsministeriet, Finansministeriet, Forskningsministeriet,  

 Forsvarsministeriet, Indenrigsministeriet, Justitsministeriet,  

 Kirkeministeriet, Kulturministeriet, Ministeriet for Fødevarer, Landbrug og  

 Fiskeri, Trafikministeriet Styrelser og klagenævn: Direktoratet for Arbejdstilsynet,  

 Banestyrelsen, Telestyrelsen, Energistyrelsen, Miljøklagenævnet,  

 Naturklagenævnet, Miljøstyrelsen, Skov- og Naturstyrelsen Organisationer m.v.: Advokatrådet, Advokatfirma Plesner &  

 Grønborg, Akademirådet, Amtsrådsforeningen i Danmark, Arbejderbevægelsens  

 Erhvervsråd, Asfaltindustrien, Byggesocietetet, Danmarks Fiskeriforening,  

 Danmarks Naturfredningsforening, Danmarks Sportsfiskerforbund, Danmarks  

 Turistråd, Dansk Arbejdgiverforening, Dansk Ejendomsmæglerforening, Dansk  

 Familielandbrug, Dansk Industri, Dansk Olie- og Naturgas, Dansk Ornitologisk  

 Forening, Dansk Skovforening, Dansk Supermarked A/S, Dansk  

 Undergrundsconsortium, Danske Elværkers Forening, Danske Fjernvarmeværkers  

 Forening, Danske Mejeriers Fællesorganisation, De Danske Landboforeninger,  

 Detailhandlens Udviklingsråd, Elkraft, Elsam, Entreprenørforeningen,  

 Feriehusudlejernes Brancheforening, FDB, Forbrugerrådet, Foreningen af Danske  

 Kemiske Industrier, Foreningen af jernskibs- og maskinbyggerier i Danmark,  

 Foreningen af Rådgivende Ingeniører F.R.I.,Frederiksberg Kommune,  

 Friluftsrådet, Fritidshusejernes Landsforening, Greenpeace, Handelskammeret,  

 Hovedstadsområdets Trafikselskab, Håndværksrådet, Komgas I/S, Kommunernes  

 Landsforening, Kommunalteknisk Chefforening, Kunstakademiets Arkitektskole,  

 Inst. for by- og landskabsplanlægning, Københavns Kommune, Landsforeningen  

 »Landsbyerne i Danmark«, NOAH, Roskilde Universitetscenter, Inst.  

 for miljø, teknologi og samfund, VVM-videncenter, Sammenslutningen af Danske  

 Småøer, Turismens Fællesråd, Ørestadsselskabet.
Bemærkninger til lovforslagets enkelte bestemmelser Til § 1 Til nr. 1 Det foreslås, at de mål om amtskommunens bidrag til en bæredygtig  

 udvikling, som kan opstilles i en Agenda 21, indgår som en del af grundlaget  

 for regionplanens retningslinier.
Der henvises til afsnittet om lokal Agenda  

 21 under pkt. 1.1 i de almindelige bemærkninger.
Til nr. 2, 3 og 7 De foreslåede ændringer er en konsekvens af den i nr. 5 foreslåede § 6 c.
Til nr. 4 og 10 Det foreslås, at amtsrådene og kommunalbestyrelserne i deres redegørelser  

 for forslagene til revision af henholdsvis regionplaner og kommuneplaner  

 giver oplysning om deres lokal Agenda 21-aktiviteter, og at der i denne del  

 af redegørelsen som minimum skal gives oplysning om de angivne emneområder.
 Nedsættelse af ressourceforbruget omfatter f.eks. initiativer, der fremmer  

 bygningsbevaring, genanvendelse og anvendelse af vedvarende energikilder.
Mindskelse af miljøbelastningen omfatter f.eks. grønne indkøb og projekter  

 til beskyttelse af drikkevandsressourcerne, herunder skovrejsning.
Ved grønne  

 indkøb forstås køb af miljø- og ressourcevenlige, herunder energirigtige  

 produkter.
 Nedbringelse af CO2-udslippet omfatter f.eks. energibesparende og  

 trafiknedsættende initiativer og skovrejsning.
 Fremme af biologisk mangfoldighed omfatter f.eks. at genskabe, etablere og  

 sikre naturområder, herunder natur i byen.
 Styrkelse af friluftsmuligheder omfatter en bred helhedsindsats for at  

 styrke og forbedre befolkningens friluftsmuligheder, herunder ved etablering  

 af bynær skov, grønne områder og stiforbindelser, der styrker adgangen fra by  

 til land, oprettelse af naturskoler og gennemførelse af naturformidling.
 Øget borgerdeltagelse om bæredygtighedsspørgsmål kan f.eks. være  

 nedsættelse af grønne råd og borgergrupper samt afholdelse af lokale  

 pesticidkampagner og markedsdage.
 Miljø- og Energiministeriet vil i forbindelse med lovændringen  

 tilvejebringe en vejledning med eksempler til inspiration for amternes og  

 kommunernes lokal Agenda 21-arbejde.
Til nr. 5 Med hensyn til baggrunden for den foreslåede supplering af VVM-reglerne  

 henvises til de almindelige bemærkningers pkt. 1.2.
 Den foreslåede nye paragrafs stk. 1 og 2 har forbillede i bestemmelserne  

 om lokalplanpligt i planlovens § 13, stk. 2 og 3.
 I stk. 1 foreslås en bestemmelse om, at større enkeltanlæg, der må antages  

 at påvirke miljøet i væsentlig grad, ikke må påbegyndes, før der er  

 tilvejebragt retningslinier i regionplanen om beliggenheden og udformningen  

 af anlægget.
Definitionen af anlæggene og kravene til miljøkonsekvensvurderingen af dem  

 indeholder det samme, som de hidtidige regler.
Det nye i forslaget er således  

 kun, at bestemmelserne bliver direkte bindende for borgerne.
Som oplyst i de almindelige bemærkninger bevirker Rådets Direktiv 97/11/EF  

 af 3. marts 1997, at der sker en vis udvidelse af kredsen af anlæg, der er  

 omfattet af VVM-reglerne.
Denne ændring vil blive implementeret ved en  

 ændring af den gældende samlebekendtgørelse med hjemmel i planlovens § 8.
I det ændrede direktiv om VVM forudsættes det, at de VVM-pligtige anlæg  

 skal være undergivet krav om en tilladelse, og at der skal være bestemmelser  

 om, at denne tilladelse ikke må gives, før VVM-vurderingen har fundet sted.  

 Efter de gældende regler må miljøgodkendelser m.v. ikke meddeles, før der er  

 tilvejebragt regionplanretningslinier, jf.
Miljø- og Energiministeriets  

 bekendtgørelser nr. 848 og 849 af 30. september 1994. Det er imidlertid ikke  

 alle VVM-pligtige anlæg, der er omfattet af disse bestemmelser, og det  

 foreslås derfor i stk. 3, at der tilvejebringes en generel hjemmel til, at  

 miljø- og energiministeren kan fastsætte regler om, at de pågældende anlæg  

 ikke må påbegyndes uden amtsrådets eller (i København og Frederiksberg)  

 Københavns Kommunalbestyrelses eller Frederiksberg Kommunalbestyrelses  

 tilladelse.
I stk. 2 foreslås en bestemmelse om, at amtsrådet har pligt til at  

 tilvejebringe et forslag til regionplantillæg, hvis det anlæg, der ønskes  

 placeret, i øvrigt er i overensstemmelse med retningslinierne i regionplanen.  

 Er det ikke det, kan amtsrådet nægte at medvirke.
Spørgsmålet om, hvorvidt  

 anlægget er i overensstemmelse med retningslinierne i regionplanen, er et  

 retligt spørgsmål, der kan påklages til Naturklagenævnet efter planlovens §  

 58, stk. 1, nr. 3.
Den foreslåede pligt til at tilvejebringe et forslag til et  

 regionplantillæg og derefter at fremme sagen mest muligt betyder ikke, at  

 amtsrådet er forpligtet til at vedtage et regionplantillæg, der muliggør  

 etableringen af anlægget.
Hvis behandlingen af planforslaget medfører, at  

 amtsrådet må vurdere, at etableringen af anlægget er planlægningsmæssigt  

 eller miljømæssigt uforsvarlig, kan amtsrådet undlade at vedtage forslaget  

 endeligt.
Amtsrådets vurdering heraf kan ikke påklages, idet det kun er  

 retlige spørgsmål i forbindelse med beslutningen, der kan påklages til  

 Naturklagenævnet, jf. oven for.
Pligten til at tilvejebringe et forslag til et regionplantillæg gælder  

 efter forslaget ikke, hvis en nødvendig landzonetilladelse ikke kan opnås.  

 Det betyder, at amtsrådet kan meddele afslag på en ansøgning om  

 landzonetilladelse uden forudgående VVM-vurdering.
Afslaget kan efter  

 planlovens § 58, stk. 1, nr. 1, påklages til Naturklagenævnet.
Stadfæster  

 nævnet afslaget, er sagen administrativt afgjort.
Finder nævnet imidlertid,  

 at afslaget ikke er tilstrækkelig begrundet, kan nævnet hjemvise sagen til  

 amtsrådet, der herefter må behandle ansøgningen efter VVM-reglerne.
Til nr. 6 Forslaget er en konsekvens af ændringen af den kommunale styrelseslov pr.  

 1. januar 1998.
Til nr. 8 Afgørelser om, at et anlæg skal VVM-vurderes, vil i de fleste tilfælde  

 blive offentliggjort, fordi amtet efter de gældende regler i planloven skal  

 indkalde ideer og forslag til planlægningsarbejdet.
I København og  

 Frederiksberg, hvor kommuneplanen er regionplan, kan kommunen i nogle  

 tilfælde undlade at indkalde ideer og forslag forud for udarbejdelsen af et  

 kommuneplantillæg med VVM-vurdering.
I disse tilfælde vil kommunen efter de  

 nye regler skulle offentliggøre afgørelsen om, at der skal foretages en  

 VVM-vurdering af et anlæg.
Afgørelser om, at et anlæg efter en vurdering af nærmere fastsatte  

 kriterier (screening) ikke skal VVM-vurderes, skal efter de gældende regler  

 ikke offentliggøres, men ansøgeren kan være interesseret i offentliggørelsen,  

 fordi klagefristen for en klage til Naturklagenævnet beregnes fra en  

 offentliggørelse og ellers fra det tidspunkt, hvor klageren bliver bekendt  

 med afgørelsen.
Ministeriet har derfor i vejledningen om planloven  

 tilkendegivet, at amterne bør være imødekommende overfor en bygherre, hvis  

 denne ønsker at betale offentliggørelsen af afgørelsen med en  

 klagevejledning.
Afslag på en ansøgning eller beslutning om, at et planforslag ikke  

 vedtages endeligt, skal efter de gældende regler i planloven heller ikke  

 offentliggøres.
Det samme gælder regionplanmyndighedens beslutning om ikke at  

 vedtage et forslag til regionplanretningslinier for et VVM-pligtigt anlæg.
 Efter det ændrede direktiv om VVM er det et krav, at offentligheden  

 informeres om de nævnte afgørelser, og det er derfor nødvendigt at supplere  

 planlovens bestemmelser om offentliggørelse.
 Det foreslås derfor, at miljø- og energiministeren bemyndiges til at  

 fastsætte regler om offentliggørelse af amternes og kommunernes afgørelser  

 om, at et anlæg er eller ikke er VVM-pligtigt, og beslutninger om, at et  

 forslag til regionplanretningslinier for et VVM-pligtigt anlæg ikke vedtages,  

 eller at et offentliggjort forslag ikke vedtages endeligt.
Til nr. 9 Det foreslås, at de mål om kommunens bidrag til en bæredygtig udvikling,  

 som kan opstilles i en lokal Agenda 21, indgår som en del af kommuneplanens  

 hovedstruktur.
Der henvises til afsnittet om lokal Agenda 21 under pkt. 1.1 i  

 de almindelige bemærkninger.
Til nr. 11 Bestemmelserne i en lokalplan kan med enkelte undtagelser, jf. § 15, stk.  

 2, nr. 11 og 12, ikke gøres betingede.
Det skyldes generelt, at betingelser  

 skaber uklarhed om retstilstanden, fordi den bliver afhængig af forhold uden  

 for lokalplanen.
En bestemmelse i en lokalplan efter § 15, stk. 4, har imidlertid reelt  

 samme virkning som en landzonetilladelse.
Landzonetilladelser kan betinges,  

 og de bliver i praksis ofte betinget.
Det skønnes derfor hensigtsmæssigt og  

 ubetænkeligt, at bestemmelser efter § 15, stk. 4, på samme måde som en  

 landzonetilladelse kan gøres betinget.
 En relevant betingelse kan være, at anlægget, for eksempel en vindmølle,  

 skal fjernes, når det ikke længere benyttes.
 Et andet eksempel kan være tidsbegrænsning af en tilladelse, således at  

 tilladelsen falder bort, hvis den ikke er udnyttet inden en vis frist.  

 Specielt i kystnærhedszonen kan der være en interesse i, at uudnyttede  

 tilladelser ikke til stadighed skal lægge en binding på arealanvendelsen.  

 Skulle projektet senere blive aktuelt igen, efter at tilladelsen er  

 bortfaldet, kan der efter en konkret vurdering meddeles en landzonetilladelse  

 efter planlovens § 35, stk. 1.
Til nr. 12 og 13 Det foreslås, at der ikke skal kunne tilvejebringes tillæg til en  

 kommuneplan, som ikke er revideret i overensstemmelse med de gældende regler.  

 Der henvises til afsnittet herom under pkt. 1.1 i de almindelige  

 bemærkninger.
I stk. 2 foreslås en bestemmelse, der giver miljø- og energiministeren  

 mulighed for at dispensere i særlige tilfælde.
Der tænkes herved på tilfælde,  

 hvor der er knyttet betydelige samfundsinteresser til iværksættelsen af for  

 eksempel et statsligt byggeri.
Til nr. 14 Det foreslås præciseret, at en landzonetilladelse til et VVM-pligtigt  

 anlæg først kan meddeles, når de fornødne regionplanretningslinier er  

 endeligt vedtaget.
Til nr. 15 Med hensyn til baggrunden for de foreslåede bestemmelser henvises til de  

 almindelige bemærkningers pkt. 1.3.
 Efter den foreslåede § 38 a må en ejendom i et sommerhusområde kun  

 anvendes til boligformål, medmindre anden anvendelse er tilladt i en  

 byplanvedtægt eller lokalplan.
 Anvendelsen til boligformål skal være i overensstemmelse med  

 bestemmelserne i lovens §§ 40 og 41, d.v.s. at en bolig ikke må anvendes til  

 helårsbeboelse, medmindre der er tale om en bolig, hvor retten til  

 helårsbeboelse er bevaret siden området blev udlagt til sommerhusområde,  

 eller en bolig, hvor ejeren har ret til helårsbeboelse efter  

 pensionistreglerne i lovens § 41.
Da der efter de hidtil gældende regler lovligt kan være påbegyndt en  

 anvendelse, som vil være i strid med den foreslåede bestemmelse, foreslås  

 det, at en anvendelse, der er lovligt påbegyndt ved lovens ikrafttræden, kan  

 fortsætte, men at retten hertil bortfalder, når den ikke har været udnyttet i  

 3 på hinanden følgende år.
Det svarer til, hvad der i øvrigt gælder med  

 hensyn til adgangen til at opretholde en anvendelse, der er i strid med loven  

 eller lokalplan- eller byplanvedtægtsbestemmelser, jf. § 56, stk. 2 Til nr. 16 Det foreslås fastsat, at amtsrådet, der er den kompetente myndighed efter  

 VVM-reglerne, har tilsynspligten med overholdelsen af reglerne.
 Kommunalbestyrelsen skal efter § 51, stk. 3, foretage indberetning til  

 amtsrådet, når kommunalbestyrelsen får kendskab til et ulovligt forhold i  

 tilfælde, hvor amtsrådet efter stk. 2 er tilsynsmyndighed.
Til nr. 17 Forslaget er en konsekvens af forslaget i nr. 15 Til nr. 18 De tilladelser til påbegyndelse af VVM-pligtige anlæg, som miljø- og  

 energiministeren efter lovforslaget kan fastsætte regler om, kan betinges,  

 således at regionplanretningslinier om anlæggets placering og udformning  

 bliver direkte bindende for bygherren.
Det er afgørelser af samme karakter  

 som for eksempel en landzonetilladelse, der kan påklages til Naturklagenævnet  

 for så vidt angår både retlige og skønsmæssige spørgsmål.
 Det foreslås derfor, at klageadgangen med hensyn til de omhandlede  

 tilladelser ikke begrænses til retlige spørgsmål.
Til nr. 19 Det foreslås præciseret, at Naturklagenævnet også kan meddele opsættende  

 virkning ved klager over påbud.
Til nr. 20 Efter de gældende regler i planlovens § 61 kan Naturklagenævnet i visse  

 tilfælde i forbindelse med afgørelsen af en klagesag se bort fra reglerne om  

 lokalplaner og dispensationer, når klagen vedrører en foranstaltning, der er  

 udført.
Det betyder, at nævnet kan fritage for en efterfølgende  

 tilvejebringelse af lokalplan eller meddelelse af en dispensation, som ellers  

 ville være nødvendig for en retlig lovliggørelse af den pågældende  

 foranstaltning.
 Bestemmelsen er overført til planloven fra kommuneplanlovens § 48, stk. 4,  

 der blev gennemført ved lov nr. 250 af 23. maj 1984 om ændring af forskellige  

 miljø- og planlægningslove (håndhævelse). Formålet med bestemmelsen er, at  

 klagemyndigheden skal kunne fritage for en efterfølgende lokalplan- eller  

 dispensationsprocedure, når en sådan reelt vil være uden indhold, jf.  

 bemærkningerne til § 4, nr. 5 i lovforslag L 78, 1983-84 (2. samling), tillæg  

 A sp.1577.
Bestemmelsen i § 61 omfatter ikke reglerne om landzonetilladelse, uden at  

 der synes at være nogen særlig begrundelse for denne forskel.
En  

 efterfølgende landzonetilladelse kan også være en formalitet uden reelt  

 indhold.
Naturklagenævnet behandler både klager vedrørende lokalplaner og  

 landzonebestemmelserne og begge regelsæt er ofte aktuelle i den samme sag.
 Det foreslås derfor, at bestemmelsen udvides således, at også tilladelse  

 efter landzonebestemmelserne bliver omfattet.
Til nr. 21 De gældende bestemmelser, hvorefter der kan pålægges et aktieselskab,  

 andelsselskab eller lignende, staten, en amtskommune, en kommune eller et  

 kommunalt fællesskab bødeansvar, foreslås ajourført ved, at bestemmelserne  

 ændres til en henvisning til de regler, der nu findes i straffelovens 5.  

 kapitel.
Til § 2 Det foreslås, at loven træder i kraft den 1. juli 1998. Bygge- og  

 anlægsarbejder og ibrugtagen af bygninger og arealer til ændret anvendelse,  

 der har opnået byggetilladelse, eller, hvis en byggetilladelse ikke kræves,  

 er lovligt påbegyndt inden denne dato, er ikke omfattet af de nye regler om  

 påbegyndelse af VVM-pligtige anlæg og om anvendelse af ejendomme i  

 sommerhusområder.
Projekter, der er i overensstemmelse med en detaljeret  

 lokalplan eller byplanvedtægt, men hvortil der ikke er udstedt  

 byggetilladelse eller som ikke er lovligt påbegyndt før lovens ikrafttræden,  

 er omfattet af de nye regler om påbegyndelse af VVM-pligtige anlæg.
 Skriftlig fremsættelse (4. februar 1998).
 Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om ændring af lov om planlægning. (Bæredygtig  

 planlægning i region- og kommuneplaner, VVM-regler m.v.).
(Lovforslag nr.
L 176).
 For at fremme en bæredygtig planlægning og lovfæste bestemmelser om lokal  

 Agenda 21 indeholder lovforslaget bestemmelser om lokal Agenda 21 i region-  

 og kommuneplanerne og bestemmelser, som udelukker, at der tilvejebringes  

 tillæg til en kommuneplan, der ikke er revideret inden for de sidste 4 år.  

 Derudover indeholder lovforslaget bestemmelser, der skal supplere  

 VVM-reglerne, bestemmelser om anvendelsen af ejendomme i sommerhusområder og  

 nogle andre mindre ændringer.
Lokal Agenda 21 Under forespørgselsdebatten i Folketinget den 20. november 1997 om  

 opfølgningen af FN's særlige generalforsamling UNGASS blev der vedtaget et  

 forslag til vedtagelse, som bl.a. pålægger regeringen at fastsætte  

 »lovkrav til kommunerne om lokale Agenda 21-redegørelser«.
Ved  

 lovforslaget opfylder regeringen denne forpligtelse.
Det foreslås, at der i redegørelserne for forslag til revision af  

 regionplaner og kommuneplaner skal gives oplysning om amtskommunens  

 henholdsvis kommunens lokal Agenda 21-arbejde.
I forslaget er angivet nogle  

 emneområder, som amtsrådet eller kommunalbestyrelsen skal forholde sig til  

 ved at oplyse, om der er foretaget noget, og i bekræftende fald, hvad der er  

 foretaget, og hvad der er planer om.
Det foreslås endvidere, at miljø- og  

 energiministeren bemyndiges til at fastsætte, at der skal gives oplysninger  

 om andre forhold.
 Det foreslås desuden, at amtsrådets henholdsvis kommunalbestyrelsens  

 målsætning om amtskommunens henholdsvis kommunens bidrag til en bæredygtig  

 udvikling i det 21. århundrede, d.v.s. de mål, som opstilles i en lokal  

 Agenda 21, skal indgå i grundlaget for retningslinierne i regionplanen  

 henholdsvis i kommuneplanens hovedstruktur.
I forslaget er der lagt vægt på, at lokal Agenda 21 er en frivillig  

 indsats, og at arbejdet omfatter mere end de emner, som er direkte  

 planrelevante, bl.a. socialsektoren.
De foreslåede bestemmelser pålægger  

 derfor ikke amterne og kommunerne en pligt til at tilvejebringe en lokal  

 Agenda 21, og de stiller ikke krav om, at lokal Agenda 21 skal opfylde  

 bestemte minimumskrav.
Arbejdet skal fortsat bygge på frivillighed og lokalt  

 engagement.
Men lovændringerne skal sikre, at de mål, som man sætter sig i  

 Agenda 21 arbejdet, indgår i den sammenfattende planlægning i region- og  

 kommuneplanlægningen.
Lovændringerne skal endvidere sikre, at spørgsmålet om  

 en bæredygtig planlægning tages op i forbindelse med revisionen af planerne.  

 Det sker ved, at der i redegørelserne skal gives oplysning om, hvilket Agenda  

 21 arbejde der er udført, således at offentligheden får lejlighed til at  

 debattere spørgsmålet.
Miljø- og Energiministeriet vil i forbindelse med  

 lovændringen tilvejebringe en vejledning med eksempler til inspiration for  

 amternes og kommunernes lokal Agenda 21-arbejde.
Forbud mod kommuneplantillæg til en kommuneplan, der ikke er  

 revideret Kommuneplaner skal - ligesom regionplaner - revideres hvert 4. år, således  

 at planerne kan være i overensstemmelse med samfundsudviklingen og den  

 overordnede planlægning.
Alle amterne og flertallet af kommunerne følger reglerne.
Det er  

 imidlertid konstateret, at nogle kommuner ikke overholder  

 revisionsforpligtelsen, men i stedet tilvejebringer tillæg til kommuneplanen,  

 efterhånden som der opstår behov for ændringer på afgrænsede områder eller  

 ønsker om gennemførelse af nye projekter, der ikke er i overensstemmelse med  

 kommuneplanen.
Sådanne tillæg tilgodeser ikke behovet for en vurdering af  

 planændringerne i en større sammenhæng.
 Det foreslås derfor, at det fastsættes i loven, at der ikke kan  

 tilvejebringes tillæg til en kommuneplan, som ikke er revideret i  

 overensstemmelse med reglerne i lovens § 22, stk. 1, 1. pkt., d.v.s. inden  

 for de sidste 4 år.
Forslaget indebærer, at nogle projekter, som forudsætter tilvejebringelse  

 af en lokalplan, der ikke er i overensstemmelse med kommuneplanen, må  

 afvente, at kommuneplanen bliver revideret, før lokalplanen kan vedtages  

 endeligt.
Forslaget er ikke til hinder for, at der tilvejebringes  

 lokalplaner, som er i overensstemmelse med kommuneplanen.
Supplering af VVM-reglerne Da EF's direktiv af 27. juni 1985 om vurdering af visse offentlige og  

 private projekters indvirkning på miljøet (VVM) skulle implementeres, blev  

 det besluttet at anvende regionplanproceduren og regionplanretningslinier som  

 grundlag for de danske regler.
Det skete i 1989 ved en ændring af de  

 dagældende love om lands- og regionplanlægning og om regionplanlægning i  

 hovedstadsområdet samt lov om miljøbeskyttelse.
Lovreglerne findes nu i planloven.
De går ud på, at der skal  

 tilvejebringes regionplanretningslinier for større enkeltanlæg, der må  

 antages at påvirke miljøet i væsentlig grad, og at redegørelsen for disse  

 regionplanforslag skal indeholde en vurdering af de miljømæssige  

 konsekvenser.
Miljø- og energiministeren er i loven bemyndiget til at fastsætte regler  

 om, hvilke anlæg der er omfattet af bestemmelserne om VVM-vurdering, og,  

 hvilke oplysninger redegørelsen til regionplanretningslinierne som minimum  

 skal indeholde.
Disse regler er fastsat i en bekendtgørelse.
Direktivet fra 1985 er blevet ændret ved Rådets Direktiv 97/11/EF af 3.  

 marts 1997 om ændring af direktiv 85/337/EØF om vurdering af visse offentlige  

 og private projekters indvirkning på miljøet. Ændringerne indebærer, at der  

 sker en vis udvidelse af, hvilke anlæg der skal være omfattet af  

 VVM-reglerne.
Disse bestemmelser vil blive implementeret ved en ændring af  

 den nævnte bekendtgørelse.
Ved direktivændringen er der imidlertid også indført nogle bestemmelser,  

 hvis implementering forudsætter en supplering af de gældende lovbestemmelser.  

 En af de nye regler er en bestemmelse om, at de VVM-pligtige anlæg skal  

 undergives et krav om en tilladelse, og at denne tilladelse ikke må gives,  

 før VVM-vurderingen har fundet sted.
De gældende danske bestemmelser om  

 miljøtilladelser m.v. dækker ikke i alle tilfælde, og de skal derfor  

 suppleres.
De nye regler indebærer, at også projekter, der i dag har en  

 byggeret, fordi de er omfattet af en lokalplan, bliver omfattet af kravet om  

 VVM-vurdering.
 Derudover kræver det ændrede direktiv, at en række afgørelser i  

 forbindelse med behandlingen af VVM-sagerne, som ikke efter de gældende  

 regler skal offentliggøres, fremover skal offentliggøres.
 I lovforslaget foreslås miljø- og energiministeren derfor bemyndiget dels  

 til at fastsætte regler om, at de VVM-pligtige anlæg ikke må påbegyndes uden  

 regionplanmyndighedens tilladelse dels til at fastsætte regler om  

 offentliggørelse af regionplanmyndighedens beslutninger i forbindelse med  

 behandlingen af VVM-sagerne.
Andre ændringer I lovforslaget foreslås endvidere indført et forbud mod erhvervsudøvelse i  

 de sommerhusområder, hvor anvendelsen af ejendommene ikke er fastlagt i en  

 byplanvedtægt eller lokalplan.
Efter de gældende regler kan  

 kommunalbestyrelsen kun hindre erhverv i sådanne områder ved et forbud, der  

 skal nedlægges, før virksomheden er etableret.
Det har i praksis medført, at  

 der er blevet etableret generende erhvervsvirksomhed i sommerhusområder,  

 fordi kommunen ikke har nået at gribe ind med et forbud.
Forslaget berører  

 ikke den erhvervsudøvelse, der efter almindelige regler kan ske i en bolig.
 Lovforslaget omfatter herudover nogle andre mindre ændringer af de  

 gældende bestemmelser på områder, hvor der er konstateret et praktisk behov  

 for en præcisering eller supplering af reglerne.
 Idet jeg i øvrigt henviser til lovforslaget med bemærkninger, skal jeg  

 anbefale Folketingets velvillige behandling af forslaget.
Bilag I dette bilag er (med mindre skrift) indsat den gældende formulering  

 af de bestemmelser, der berøres af forslaget § 1 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændringer:
 1. I § 6, stk. 3, indsættes efter »amtskommunen«:  

 »og amtsrådets målsætning om amtskommunens bidrag til en bæredygtig  

 udvikling i det 21. århundrede«.
 2 . § 6, stk. 3, nr. 4, affattes således:
 »4) de i § 6 c nævnte anlæg,».
 3 . I § 6, stk. 8, ændres »stk. 3, nr. 4,» til:  

 »§ 6 c«.
 4. I § 6 indsættes som stk.10 og 11:
»Stk. 10. Redegørelsen for et forslag til revision af  

 regionplanen skal indeholde oplysninger om amtskommunens bidrag til en  

 bæredygtig udvikling i det 21. århundrede, herunder oplysninger om, hvordan  

 der arbejdes på tværs af forvaltningsområder, og hvordan befolkningen,  

 virksomheder, organisationer og foreninger inddrages i arbejdet (lokal Agenda  

 21). Oplysningerne skal omfatte amtskommunens bidrag til 1) nedsættelse af ressourceforbruget, 2) mindskelse af miljøbelastningen, 3) nedbringelse af CO2-udslippet, 4) fremme af biologisk mangfoldighed, 5) styrkelse af friluftsmuligheder, 6) øget borgerdeltagelse om bæredygtighedsspørgsmål, 7) inddragelse af en repræsentativ del af befolkningen i det lokale Agenda  

 21-arbejde og 8) fremme af et samspil mellem miljømæssige, sociale, sundhedsmæssige,  

 uddannelsesmæssige, kulturelle og økonomiske forhold.
 Der skal navnlig gives oplysning om forhold, som amtskommunen har direkte  

 indflydelse på, herunder i hvilket omfang der foretages grønne indkøb til  

 amtskommunens administration og institutioner.
Stk. 11. Miljø- og energiministeren kan fastsætte regler om, at de  

 oplysninger, der er nævnt i stk. 10, skal omfatte andre forhold end de  

 nævnte.« § 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2. Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) den samlede detailhandelsstruktur, jf. § 6 b, 6) varetagelsen af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4. I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5. Regionplanen kan omhandle andre forhold end nævnt i stk. 3  

 og 4.
 Stk. 6. I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7. Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8. Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
Stk. 9. Redegørelsen for den del af regionplanen, der indeholder  

 retningslinier for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, 6) en angivelse af tilgængeligheden for de forskellige trafikarter til de  

 udlagte arealer til butiksformål og 7) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.
 5 . Efter § 6 b indsættes:
» § 6 c.
Større enkeltanlæg, der må antages at påvirke miljøet  

 i væsentlig grad, må ikke påbegyndes, før der er tilvejebragt retningslinier  

 i regionplanen om beliggenheden og udformningen af anlægget med tilhørende  

 redegørelse, jf. § 6, stk. 8.
Stk. 2. Hvis et ønsket anlæg i øvrigt er i overensstemmelse med  

 retningslinierne i regionplanen, påhviler det amtsrådet, Københavns  

 Kommunalbestyrelse eller Frederiksberg Kommunalbestyrelse snarest at  

 tilvejebringe et forslag til regionplantillæg og derefter fremme sagen mest  

 muligt.
Pligten gælder dog ikke, hvis en nødvendig tilladelse efter § 35 ikke  

 kan opnås.
Stk. 3. Miljø- og energiministeren kan fastsætte regler om, at  

 anlæg, der er omfattet af stk. 1, ikke må påbegyndes uden amtsrådets,  

 Københavns Kommunalbestyrelses eller Frederiksberg Kommunalbestyrelses  

 tilladelse.« 6. I § 7, stk. 1, 2 og 3, ændres  

 »Borgerrepræsentation« til: »Kommunalbestyrelse«.
 7 . I § 7, stk. 3, og i § 8 ændres »§ 6, stk.  

 3, nr. 4,» til: »§ 6 c«.
 8. I § 8 indsættes som stk. 2 :
»Stk. 2. Miljø- og energiministeren kan fastsætte regler om  

 offentliggørelse af 1) afgørelser om, at et anlæg er omfattet eller ikke er omfattet af  

 bestemmelserne i § 6 c, 2) beslutninger om, at et forslag til regionplanretningslinier for et  

 anlæg, der er omfattet af bestemmelserne i § 6 c, ikke vedtages, 3) beslutninger om, at et forslag, der er offentliggjort, ikke vedtages  

 endeligt.« § 7. Efter anmodning fra amtsrådet eller Københavns  

 Borgerrepræsentation eller Frederiksberg Kommunalbestyrelse skal myndigheder  

 samt koncessionerede og tilsvarende virksomheder give de oplysninger, der er  

 nødvendige for regionplanlægningen.
 Stk. 2. Der skal gives amtsrådet eller Københavns  

 Borgerrepræsentation eller Frederiksberg Kommunalbestyrelse lejlighed til at  

 udtale sig, inden en statslig myndighed eller en koncessioneret eller  

 tilsvarende virksomhed træffer beslutning om beliggenheden eller udførelsen  

 af større anlæg eller institutioner inden for amtskommunens eller kommunens  

 område.
 Stk. 3. Private virksomheder skal give amtsrådet eller Københavns  

 Borgerrepræsentation eller Frederiksberg Kommunalbestyrelse de oplysninger og  

 foretage de undersøgelser, der er nødvendige for en vurdering af de  

 miljømæssige konsekvenser, når de påtænker at etablere de i § 6, stk. 3, nr.  

 4, omhandlede anlæg inden for amtskommunens eller kommunens område.
§ 8. Miljø- og energiministeren kan fastsætte nærmere regler om,  

 hvilke anlæg der er omfattet af § 6, stk. 3, nr. 4. Anlæg, der vedtages i  

 enkeltheder ved særlig lov, er dog altid undtaget.
Ministeren kan endvidere  

 fastsætte regler om, hvilke mindsteoplysninger der er nødvendige, for at en  

 miljømæssig vurdering kan foretages.
9. I § 11, stk. 4, indsættes efter »herunder«:  

 »kommunalbestyrelsens målsætning om kommunens bidrag til en bæredygtig  

 udvikling i det 21. århundrede og målene for« 10. I § 11 indsættes som stk. 9 og 10:
» Stk. 9. Redegørelsen for et forslag til revision af  

 kommuneplanen skal indeholde oplysninger om kommunens bidrag til en  

 bæredygtig udvikling i det 21. århundrede, herunder oplysninger om, hvordan  

 der arbejdes på tværs af forvaltningsområder, og hvordan befolkningen,  

 virksomheder, organisationer og foreninger inddrages i arbejdet (lokal Agenda  

 21). Oplysningerne skal omfatte kommunens bidrag til 1) nedsættelse af ressourceforbruget, 2) mindskelse af miljøbelastningen, 3) nedbringelse af CO2-udslippet, 4) fremme af biologisk mangfoldighed, 5) styrkelse af friluftsmuligheder, 6) øget borgerdeltagelse om bæredygtighedsspørgsmål, 7) inddragelse af en repræsentativ del af befolkningen i det lokale Agenda  

 21-arbejde og 8) fremme af et samspil mellem miljømæssige, sociale, sundhedsmæssige,  

 uddannelsesmæssige, kulturelle og økonomiske forhold.
 Der skal navnlig gives oplysning om forhold, som kommunen har direkte  

 indflydelse på, herunder i hvilket omfang kommunen rejser bynær skov, og i  

 hvilket omfang der foretages grønne indkøb til kommunens administration og  

 institutioner.
Stk. 10. Miljø- og energiministeren kan fastsætte regler om, at de  

 oplysninger, der er nævnt i stk. 9, skal omfatte andre forhold end de  

 nævnte.« § 11. For hver kommune skal der foreligge en kommuneplan.
 Stk. 2. Kommuneplanen må ikke stride mod regionplanlægningen for  

 forhold omfattet af § 6, stk. 3 og 4, eller regler eller beslutninger efter §  

 3.
 Stk. 3. I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
 Stk. 4. Hovedstrukturen angiver de overordnede mål for udvikling  

 og arealanvendelse i kommunen, herunder udbygning med boliger og  

 arbejdspladser, trafikbetjening, serviceforsyning og rekreative områder.
 Stk. 5. Rammerne for indholdet af lokalplaner fastsættes for de  

 enkelte dele af kommunen med hensyn til:
1) fordelingen af bebyggelsen efter art og anvendelsesformål, 2) bebyggelsesforhold, herunder rammer for bevaring af bebyggelser eller  

 bymiljøer, 3) byfornyelsen i eksisterende bysamfund, 4) forsyningen med offentlig og privat service, 5) institutioner og tekniske anlæg, herunder varmeforsyningsforhold, 6) områder til fritidsformål, 7) trafikbetjeningen, 8) overførsel af arealer til byzone eller sommerhusområder og 9) rækkefølgen for udbygning af arealer til byformål og sommerhusområder.
 Stk. 6. Kommuneplanen kan indeholde retningslinier for andre  

 forhold af betydning for arealanvendelsen og bebyggelsen i kommunen, herunder  

 angivelse af bevaringsværdige bygninger.
 Stk. 7. Kommuneplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse  

 samt den hidtil udførte planlægning og administration.
Stk. 8. Redegørelsen for den del af kommuneplanen, der indeholder  

 rammer for forsyningen med butikker, jf. stk. 5, nr. 4, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder en  

 angivelse af, hvilket opland der forudsættes betjent af de butikker, der kan  

 placeres inden for de udlagte arealer, 4) oplysning om, hvordan planlægningen tilgodeser målene for den kommunale  

 hovedstruktur, herunder hvordan forslaget fremmer et varieret butiksudbud i  

 de mindre og mellemstore byer, samt bymiljøet i de områder, der foreslås  

 udlagt til butiksformål, 5) en angivelse af tilgængeligheden for de forskellige trafikarter til de  

 udlagte arealer til butiksformål og 6) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.
 11. I § 15, stk. 4, indsættes som 2. pkt .:
»Der kan knyttes betingelser til bestemmelsen.« § 15. En lokalplan skal indeholde oplysninger om planens formål og  

 retsvirkninger.
 Stk. 2. I en lokalplan kan der optages bestemmelser om:
1) overførsel til byzone eller sommerhusområde af arealer, som planen  

 omfatter, 2) områdets anvendelse, herunder om at nærmere angivne arealer forbeholdes  

 til offentlige formål, 3) ejendommes størrelse og afgrænsning, 4) vej og stiforhold og andre forhold af færdselsmæssig betydning,  

 herunder om adgangsforholdene til færdselsarealer og med henblik på  

 adskillelse af trafikarterne, 5) beliggenhed af spor og ledningsanlæg, herunder til elforsyning, 6) bebyggelsers beliggenhed på grundene, herunder om den terrænhøjde,  

 hvori en bebyggelse skal opføres, 7) bebyggelsers omfang og udformning, herunder til regulering af  

 boligtætheden, 8) anvendelse af de enkelte bygninger, 9) udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer, 10) bevaring af landskabstræk i forbindelse med bebyggelse af et område,  

 der inddrages til bymæssig bebyggelse eller sommerhusbebyggelse, 11) tilvejebringelse af eller tilslutning til fællesanlæg i eller uden for  

 det af planen omfattede område som betingelse for ibrugtagen af ny  

 bebyggelse, 12) foretagelse af afskærmningsforanstaltninger såsom anlæg af  

 beplantningsbælte, støjvold, mur og lignende som betingelse for ibrugtagen af  

 ny bebyggelse eller ændret anvendelse af et ubebygget areal, 13) oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg, 14) bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres, 15) friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom, 16) ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18, 17) sammenlægning af lejligheder i eksisterende boligbebyggelse, 18) isolering af eksisterende boligbebyggelse mod støj og 19) forbud mod større byggearbejder på eksisterende bebyggelse, således at  

 sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen.
 Stk. 3. I en lokalplan for et område, som overgår til byformål  

 eller til sommerhusbebyggelse, skal der optages bestemmelser til sikring af  

 de forhold, der er nævnt i stk. 2, nr. 24.
 Stk. 4. En lokalplan for et område, der skal forblive i landzone,  

 kan indeholde bestemmelse om, at lokalplanen erstatter de tilladelser efter §  

 35, stk. 1, som er nødvendige for lokalplanens virkeliggørelse.
 Stk. 5. Uden for landsbyer kan en lokalplan for landzonearealer,  

 der fastlægges til jordbrugsmæssig anvendelse, ikke indeholde bestemmelser  

 efter stk. 2, nr. 3, 6, 8 eller 9.
 Stk. 6. Miljø- og energiministeren kan fastsætte regler om, at der  

 i lokalplaner kan optages bestemmelser om andre forhold end nævnt i stk. 2.
Stk. 7. Miljø- og energiministeren kan i overensstemmelse med  

 anden lovgivning fastsætte regler om, at tilladelser og dispensationer, som  

 er nødvendige for en lokalplans virkeliggørelse, anses for meddelt ved  

 lokalplanens gennemførelse.
Miljø- og energiministeren kan endvidere  

 fastsætte regler om kommunalbestyrelsens adgang til at dispensere fra sådanne  

 lokalplaner og om andre myndigheders ret til at fremsætte indsigelse mod  

 forslag til sådanne lokalplaner.
 Stk. 8. En lokalplan, der giver mulighed for etablering af  

 butikker, skal indeholde bestemmelser om det maksimale bruttoetageareal for  

 de enkelte butikker og det samlede bruttoetageareal, der kan anvendes til  

 butiksformål.
 12. I § 22, stk. 1, 2. pkt., indsættes efter  

 »kapitel«: », jf. dog § 22 a«.
 § 22. Region og kommuneplaner skal revideres hvert fjerde år.  

 Region, kommune og lokalplaner kan i øvrigt tilvejebringes og ændres efter  

 reglerne i dette kapitel.
Stk. 2. Før udarbejdelse af et forslag til region eller  

 kommuneplan eller ændringer hertil indkalder amtsrådet henholdsvis  

 kommunalbestyrelsen ideer, forslag m.v. med henblik på planlægningsarbejdet.  

 Kommunalbestyrelsen kan i øvrigt inddrage offentligheden i det indledende  

 lokalplanarbejde.
Ved mindre ændringer i en kommuneplans rammedel, der ikke  

 strider mod planens hovedprincipper, samt ved uvæsentlige ændringer i planens  

 hovedstruktur kan kommunalbestyrelsen undlade at indkalde ideer, forslag m.v.  

 som angivet i 1. pkt.
Stk. 3. Indkaldelse efter stk. 2 skal indeholde en kort  

 beskrivelse af hovedspørgsmålene i den forestående planlægning.
Indkaldelse  

 sker ved offentlig bekendtgørelse.
Amtsrådet henholdsvis kommunalbestyrelsen  

 fastsætter en frist for afgivelse af ideer, forslag m.v., jf. dog § 23, stk.  

 3.
 13. Efter § 22 indsættes:
»§ 22 a.
En kommuneplan, der ikke er revideret i  

 overensstemmelse med reglerne i § 22, stk. 1, 1. pkt., kan kun ændres eller  

 suppleres ved en revision af planen efter § 22, stk. 1, 1. pkt.
Stk. 2. Miljø- og energiministeren kan i særlige tilfælde  

 dispensere fra reglen i stk. 1.« 14. § 35, stk. 2, affattes således:
» Stk. 2. Tilladelse efter stk. 1 til udstykning, bebyggelse  

 eller ændret anvendelse, som er omfattet af reglen om VVM-pligt i § 6 c, stk.  

 1, eller reglen om lokalplanpligt i § 13, stk. 2, kan først meddeles, når de  

 fornødne retningslinier i regionplanen er endeligt vedtaget og den fornødne  

 lokalplan er offentligt bekendtgjort.« § 35. I landzoner må der ikke uden tilladelse fra  

 landzonemyndigheden foretages udstykning, opføres ny bebyggelse eller ske  

 ændring i anvendelsen af bestående bebyggelse og ubebyggede arealer, jf. dog  

 §§ 3638.
 Stk. 2. Tilladelse efter stk. 1 til udstykning, bebyggelse eller  

 ændret anvendelse, som er omfattet af reglen om lokalplanpligt i § 13, stk.  

 2, kan først meddeles, når den fornødne lokalplan er offentligt bekendtgjort.
 Stk. 3. For arealer i kystnærhedszonen, jf. § 5 a, må tilladelse  

 efter stk. 1 kun meddeles, hvis det ansøgte har helt underordnet betydning i  

 forhold til de nationale planlægningsinteresser i kystområderne, jf. § 1.
Stk. 4. Amtsrådet er landzonemyndighed.
I følgende tilfælde er  

 kommunalbestyrelsen dog landzonemyndighed:
 1) I Københavns og Frederiksberg Kommuner.
 2) I landsbyer, der er entydigt afgrænset i en kommuneplan.
 3) I landzoneområder, der er omfattet af en offentligt bekendtgjort  

 lokalplan.
 Stk. 5. Ansøgeren og kommunalbestyrelsen henholdsvis amtsrådet  

 skal have skriftlig meddelelse om afgørelser efter stk. 1.
 Stk. 6. En afgørelse efter stk. 1 skal indeholde oplysning om  

 bestemmelserne i §§ 59 og 60.
 Stk. 7. Tilladelser efter stk. 1 skal offentliggøres.  

 Offentliggørelse kan dog undlades, hvis tilladelsen er i overensstemmelse med  

 en offentligt bekendtgjort lokalplan.
 Stk. 8. Offentliggørelsen af en tilladelse efter stk. 1 skal  

 indeholde oplysning om bestemmelserne i §§ 59 og 60.
 15. Efter § 38 indsættes i kapitel 8:
» § 38 a.
En ejendom i et sommerhusområde må, medmindre andet  

 er fastsat i en lokalplan eller i en af de planer, der er opretholdt ved §  

 68, stk. 2, ikke benyttes til anden anvendelse end boligformål, jf. §§ 40 og  

 41. En anvendelse, der er lovligt påbegyndt senest den 1. juli 1998, kan dog  

 fortsætte, men retten hertil bortfalder, når den ikke har været udnyttet i 3  

 på hinanden følgende år, jf. § 56, stk. 2.« 16. § 51, stk. 2, affattes således:
» Stk. 2. Amtsrådet påser overholdelsen af § 6 c og regler,  

 der med hjemmel i § 6 c, stk. 3, og § 8 er fastsat for administrationen af §  

 6 c.
Amtsrådet påser endvidere overholdelsen af §§ 35 og 36 og regler, der  

 med hjemmel i § 3 er fastsat for administrationen af §§ 35 og 36, medmindre  

 kommunalbestyrelsen er landzonemyndighed i det pågældende område, jf. § 35,  

 stk. 4.« § 51. Kommunalbestyrelsen påser overholdelsen af denne lov og af  

 de regler, der er fastsat med hjemmel i loven, samt af bestemmelserne i  

 lokalplaner og i de efter § 68, stk. 2, opretholdte vedtægter og planer m.v.,  

 jf. dog stk. 2.
 Stk. 2. Amtsrådet påser overholdelsen af §§ 35 og 36 og regler,  

 der med hjemmel i § 3 er fastsat for administrationen af §§ 35 og 36,  

 medmindre kommunalbestyrelsen er landzonemyndighed i det pågældende område,  

 jf. § 35, stk. 4.
 Stk. 3. Kommunalbestyrelsen skal foretage indberetning til  

 amtsrådet, når kommunalbestyrelsen får kendskab til et ulovligt forhold i  

 tilfælde, hvor amtsrådet efter stk. 2 er tilsynsmyndighed.
 Stk. 4. Kommunalbestyrelsen henholdsvis amtsrådet påser, at påbud  

 og forbud efter denne lov efterkommes, og at vilkår fastsat i tilladelser,  

 dispensationer m.v. overholdes.
 Stk. 5. Kommunalbestyrelsen henholdsvis amtsrådet skal foranledige  

 et ulovligt forhold lovliggjort, medmindre forholdet har underordnet  

 betydning.
 17 . I § 56, stk. 2, indsættes efter »i strid  

 med«: »§ 38 a,».
 § 56. En tilladelse eller dispensation efter denne lov bortfalder,  

 hvis den ikke er udnyttet inden 3 år efter, at den er meddelt.
 Stk. 2. En hidtidig ret til at udnytte en ejendom på en måde, som  

 er i strid med en lokalplan eller en efter § 68, stk. 2, opretholdt plan,  

 eller som ville kræve tilladelse eller dispensation efter denne lov,  

 bortfalder, når retten ikke har været udnyttet i 3 på hinanden følgende år.
 18. I § 58, stk. 1, indsættes efter nr. 2 som nyt  

 nr.:
»3) Amtsråds, i Københavns og Frederiksberg Kommuner  

 kommunalbestyrelsens, afgørelser om tilladelser efter regler fastsat af  

 miljø- og energiministeren i henhold til § 6 c, stk. 3.« Nr. 3 bliver herefter nr. 4.
 § 58. Til Naturklagenævnet, som er nedsat i medfør af § 79 i lov  

 nr. 9 af 3. januar 1992 om naturbeskyttelse, kan påklages:
 1) Amtsråds og kommunalbestyrelsers afgørelser efter § 35, stk. 1.
 2) Kommunalbestyrelsers afgørelser efter § 47, stk. 1.
 3) Amtsråds og kommunalbestyrelsers afgørelser om andre forhold, der er  

 omfattet af denne lov, for så vidt angår retlige spørgsmål.
 Stk. 2. Naturklagenævnets formand kan på nævnets vegne træffe  

 afgørelse i sager, der ikke skønnes at have meget væsentlig interesse i  

 forhold til lovens formål.
 Stk. 3. Naturklagenævnets afgørelser kan ikke påklages til anden  

 administrativ myndighed.
 19 . § 60, stk. 3, 1. pkt. , affattes således:
»Ved rettidig klage efter § 58, stk. 1, nr. 3 og 4, kan  

 Naturklagenævnet bestemme, at en af kommunalbestyrelsen eller amtsrådet  

 meddelt tilladelse eller godkendelse ikke må udnyttes, og at et påbud ikke  

 skal efterkommes.« § 60. Klage skal være indgivet skriftligt inden 4 uger efter, at  

 afgørelsen er meddelt.
Er afgørelsen offentligt bekendtgjort, regnes  

 klagefristen dog altid fra bekendtgørelsen.
I tilfælde, hvor en afgørelse  

 træffes indirekte og således ikke meddeles eller offentliggøres, regnes  

 fristen fra det tidspunkt, hvor klageren har fået kendskab til afgørelsen.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
Stk. 2. Klage efter § 58, stk. 1, nr. 1, indgives til den  

 myndighed, der har truffet afgørelsen.
Amtsrådet henholdsvis  

 kommunalbestyrelsen videresender klagen til Naturklagenævnet ledsaget af den  

 påklagede afgørelse og det materiale, der er indgået i sagens bedømmelse.  

 Andre klager indgives til Naturklagenævnet.
Stk. 3. Ved rettidig klage efter § 58, stk. 1, nr. 3, kan  

 Naturklagenævnet bestemme, at en af kommunalbestyrelsen meddelt tilladelse  

 ikke må udnyttes.
Er et bygge eller anlægsarbejde iværksat, kan nævnet påbyde  

 dette standset.
Stk. 4. En tilladelse efter § 35, stk. 1, må ikke udnyttes før  

 klagefristens udløb.
Rettidig klage efter § 58, stk. 1, nr. 1 og 2, har  

 opsættende virkning, medmindre Naturklagenævnet bestemmer andet.
Stk. 5. Naturklagenævnet påser, at den, som har modtaget en  

 tilladelse, underrettes om klagen.
Når klage indgives til amtsrådet  

 henholdsvis kommunalbestyrelsen, underretter disse myndigheder straks den,  

 der har modtaget en tilladelse, om klagen.
 20 . I § 61 indsættes efter »reglerne om«:  

 »tilladelse efter § 35, stk. 1,».
 § 61. Når det er foreneligt med planlægningsmæssige hensyn og med  

 hensynet til offentlighedens medvirken i planlægningen, kan Naturklagenævnet  

 i forbindelse med afgørelse af en klagesag efter § 58, stk. 1, se bort fra  

 reglerne om lokalplaner og dispensationer, når klagen vedrører en  

 foranstaltning, der er udført.
 21 . § 64, stk. 2, affattes således:
 » Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel«.
§ 64. Medmindre højere straf er forskyldt efter den øvrige  

 lovgivning, straffes med bøde den, der 1) overtræder bestemmelser i en lokalplan eller en af de efter § 68, stk.  

 2, opretholdte vedtægter og planer m.v., 2) overtræder § 35, stk. 1, § 39 og § 40, stk. 1, 3) tilsidesætter vilkår for en tilladelse eller dispensation m.v. efter  

 loven eller de i medfør af loven udfærdigede forskrifter eller planer eller  

 tilsidesætter kommunalbestyrelsens bestemmelser efter § 37, stk. 2, eller 4) undlader at efterkomme et påbud eller forbud, der er udstedt i henhold  

 til loven eller de i medfør af loven udfærdigede forskrifter, herunder påbud  

 om at berigtige et ulovligt forhold.
Stk. 2. Er overtrædelsen begået af et aktieselskab, andelsselskab  

 el.lign., kan der pålægges selskabet som sådant bødeansvar.
Er overtrædelsen  

 begået af staten, en amtskommune, en kommune eller et kommunalt fællesskab,  

 jf. § 60 i lov om kommunernes styrelse, kan der pålægges den pågældende  

 myndighed eller det kommunale fællesskab bødeansvar.
RÅDETS DIREKTIV 97/11/EF af 3. marts 1997 om ændring af direktiv 85/337/EØF om vurdering af visse offentlige og private projekters indvirkning på miljøet (* 1) Gennemførelse af Rådets Direktiv 97/11/EF af 3. marts 1997 om  

 ændring af direktiv 85/337/EØF om vurdering af visse offentlige og private  

 projekters indvirkning på miljøet.
