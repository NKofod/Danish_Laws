Nr LSF 81 Forslag til Lov om ændring af lov om udlevering af lovovertrædere, lov om  

 international fuldbyrdelse af straf m.v., lov om samarbejde med Finland,  

 Island, Norge og Sverige angående fuldbyrdelse af straf m.v. og  

 retsplejeloven (International strafferet) Fremsat af justitsministeren (Bjørn Westh) den 22. november 1995 Vedtaget ved tredjebehandling den 28. marts 1996 Lov nr. 291 af 24/04/1996 § 1 I lov nr. 249 af 9. juni 1967 om udlevering af lovovertrædere foretages  

 følgende ændringer:
 1. I § 11, stk. 1, indsættes efter »kun«: »,  

 jf. dog kapitel 3 a,».
 2. I § 13 ændres »retsplejelovens kapitler 68, 69, 71  

 og 72,» til: »retsplejelovens kapitel 69 om anholdelse, kapitel 70  

 om varetægtsfængsling, kapitel 72 om legemsindgreb, kapitel 73 om ransagning  

 og kapitel 75 b om beslaglæggelse,».
 3. I § 17, stk. 3, ændres »retsplejelovens kapitler 71  

 og 72« til: »retsplejelovens kapitel 69 om anholdelse og kapitel 70  

 om varetægtsfængsling«.
 4. Efter § 18 indsættes:
»Kapitel 3 a Forenklet behandling af sager om udlevering § 18 a.
Udlevering til en medlemsstat i Den Europæiske Union kan  

 ske på grundlag af en eftersøgning efter reglerne i dette kapitel.
 Stk. 2. Eftersøgningen skal indeholde oplysning om den eftersøgtes  

 identitet, tid og sted for den strafbare handling, dennes beskaffenhed og de  

 anvendelige straffebestemmelser samt den beslutning om anholdelse eller  

 fængsling eller den dom, der danner grundlag for eftersøgningen med henblik  

 på udlevering.
§ 18 b.
Efter modtagelsen af en eftersøgning iværksætter politiet  

 uden ophold den undersøgelse, der er nødvendig for at afgøre, om  

 betingelserne for udlevering er opfyldt.
For denne undersøgelse gælder  

 bestemmelserne i retsplejelovens 4. bog med de fornødne lempelser.
Stk. 2. §§ 13 og 14 finder tilsvarende anvendelse.  

 Foranstaltninger, der er truffet efter § 13, skal ophæves, såfremt anmodning  

 om udlevering, jf. § 11, ikke er modtaget senest 30 dage efter anholdelsen.
I  

 særlige tilfælde kan retten dog forlænge denne frist.
§ 18 c.
Udlevering på grundlag af en eftersøgning kan kun ske,  

 hvis den, der begæres udleveret, i et retsmøde meddeler samtykke til  

 udlevering.
Meddeler den pågældende ikke samtykke, behandles sagen efter  

 reglerne i kapitel 3. Den pågældende kan endvidere meddele samtykke til at  

 blive draget til ansvar og blive udleveret videre til en tredje medlemsstat  

 for andre strafbare handlinger begået før udleveringen end den, der sker  

 udlevering for.
Retten vejleder den pågældende om følgerne af samtykke efter  

 denne bestemmelse.
Stk. 2. Er der meddelt samtykke efter stk. 1, 1. pkt., forelægges  

 spørgsmålet om udlevering justitsministeren til afgørelse.
Finder  

 justitsministeren, at betingelserne for udlevering utvivlsomt er opfyldt, kan  

 udlevering iværksættes af politiet.
§ 18 d.
For at sikre udleveringens gennemførelse kan de i  

 retsplejelovens kapitel 69 om anholdelse og kapitel 70 om varetægtsfængsling  

 omtalte retsmidler anvendes.
Fængsling, som er sket i medfør af denne  

 bestemmelse, skal ophæves, hvis udlevering ikke har fundet sted inden 20 dage  

 efter justitsministerens beslutning om udlevering.
I særlige tilfælde kan  

 retten dog forlænge denne frist. § 18 finder tilsvarende anvendelse.« 5. I § 19, stk. 1, ændres »retsplejelovens kapitler  

 68, 69, 71 og 72,» til: »retsplejelovens kapitel 69 om anholdelse,  

 kapitel 70 om varetægtsfængsling, kapitel 72 om legemsindgreb, kapitel 73 om  

 ransagning og kapitel 75 b om beslaglæggelse,».
§ 2 I lov nr. 323 af 4. juni 1986 om international fuldbyrdelse af straf m.v.  

 foretages følgende ændringer:
 1. Efter § 5 indsættes:
»Kapitel 3 a FN-konventionen imod ulovlig handel med narkotika og psykotrope  

 stoffer og den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold § 5 a.
Afgørelser om konfiskation, som er omfattet af  

 FN-konventionen imod ulovlig handel med narkotika og psykotrope stoffer eller  

 den europæiske konvention om hvidvaskning, efterforskning samt beslaglæggelse  

 og konfiskation af udbyttet fra strafbart forhold, jf. bilag 3 og 4 til denne  

 lov, kan fuldbyrdes efter reglerne i kapitel 3, når konventionens betingelser  

 er opfyldt.« 2. Overskriften til kapitel 4 affattes således:
 »Fælles regler om behandlingen af sager om fuldbyrdelse af  

 udenlandske afgørelser i Danmark efter kapitel 2-3 a«.
 3. I § 10, stk. 1, og § 12, stk. 2, ændres  

 »3« til: »3 a«.
§ 3 I lov nr. 214 af 31. maj 1963 om samarbejde med Finland, Island, Norge og  

 Sverige angående fuldbyrdelse af straf m.v., som ændret ved lov nr. 322 af 4.  

 juni 1986, foretages følgende ændringer:
 1. I § 7 indsættes efter »betinget dom«:  

 »eller dom til samfundstjeneste«.
 2. I § 8, stk. 1, 2. pkt., indsættes efter »betingede  

 dom«: »eller i dommen til samfundstjeneste«.
3. I § 8, stk. 2, indsættes efter »en betinget  

 dom«: »eller en dom til samfundstjeneste.« 4. § 9 affattes således:
» § 9. Såfremt en person, der i Finland, Island, Norge eller  

 Sverige er idømt en betinget dom eller en dom til samfundstjeneste, her i  

 landet dømmes for strafbart forhold, kan retten, selv om der ikke er anordnet  

 tilsyn efter § 7, i overensstemmelse med straffelovens regler om betingede  

 domme træffe afgørelse om, at der skal fastsættes ubetinget straf for  

 forhold, der er omfattet af den betingede dom eller af dommen til  

 samfundstjeneste.« 5. I § 11, stk. 2, indsættes efter »borgerlig  

 straffelovs § 60«: »eller § 66«.
§ 4 I lov om rettens pleje, jf. lovbekendtgørelse nr. 905 af 10. november  

 1992, som senest ændret ved § 123 i lov nr. 1072, § 1 i lov nr. 1079 og § 8 i  

 lov nr. 1091, alle af 20. december 1995, foretages følgende ændring:
 1. Efter § 190 indsættes:
» § 191. En person, der er frihedsberøvet i udlandet, og som  

 har meddelt samtykke hertil, kan overføres til Danmark for i en straffesag at  

 afgive forklaring eller medvirke ved konfrontation.
Den pågældende skal under  

 overførslen være frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til overførslen.
Stk. 2. Afgørelse om frihedsberøvelse træffes af retten efter  

 anmodning fra politiet.
Retten påser, at den pågældende har meddelt samtykke  

 til midlertidig overførsel som nævnt i stk. 1. For frihedsberøvelsen  

 fastsættes en frist, der kan forlænges.
Rettens afgørelse træffes ved  

 kendelse, der ikke kan kæres.
 Stk. 3. Den pågældende må under opholdet her i landet ikke drages  

 til ansvar eller udleveres videre til tredjeland for nogen strafbar handling  

 begået før overførslen her til landet.
 Stk. 4. Under frihedsberøvelsen er den pågældende alene undergivet  

 de indskrænkninger, som er nødvendige til sikring af frihedsberøvelsens  

 øjemed og opretholdelse af orden og sikkerhed på anbringelsesstedet.  

 Anbringelse kan ske i arresthus, jf. § 770, stk. 2.
Stk. 5. Justitsministeren kan fastsætte nærmere regler om  

 behandlingen af personer, der er frihedsberøvet i medfør af stk. 1.« § 5 Stk. 1. § 1 og § 2 træder i kraft den 1. august 1996. § 3 og § 4  

 træder i kraft dagen efter bekendtgørelsen i Lovtidende.
 Stk. 2. § 1 har virkning for sager om udlevering, hvori der ved  

 lovens ikrafttræden ikke er truffet afgørelse af justitsministeren.
Stk. 3. § 2 finder kun anvendelse på afgørelser, der er truffet  

 efter, at FN-konventionen imod ulovlig handel med narkotika og psykotrope  

 stoffer eller den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold er trådt i  

 kraft mellem Danmark og vedkommende fremmede stat.
Justitsministeren kan dog  

 på grundlag af overenskomst med vedkommende stat bestemme, at bestemmelserne  

 også skal anvendes på afgørelser, der er truffet tidligere.
§ 6 Loven gælder ikke for Færøerne og Grønland. §§ 1-3 kan dog ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
Bilag 3 Uddrag af bekendtgørelse nr. 50 af 17. juni 1993 af FN-konventionen af 20.  

 december 1988 imod ulovlig handel med narkotika og psykotrope stoffer Artikel 3 Forbrydelser og sanktioner 1. Hver part skal træffe sådanne forholdsregler, som vil være nødvendige  

 for at fastslå følgende forhold som lovovertrædelser i henhold til dens  

 nationale lovgivning, når overtrædelsen begås forsætligt:
(a) (i) Produktion, fremstilling, udvinding, tilberedning, tilbud, udbud  

 til salg, distribution, salg, levering på hvilke som helst betingelser,  

 mæglervirksomhed, forsendelse, transitforsendelse, transport, import eller  

 eksporrt af en hver form for narkotika eller psykotrope stoffer, der strider  

 imod bestemmelserne i 1961-Konventionen, den ændrede 1961-Konvention eller  

 1971-Konventionen; (ii) Dyrkning af opiumvalmue, kokabusk eller hampeplante med henblik på  

 fremstilling af narkotika i strid med bestemmelserne i 1961-Konventionen og  

 den ændrede 1961-Konvention; (iii) Besiddelse eller køb af enhver form for narkotika eller psykotrope  

 stoffer med henblik på enhver af de under punkt (i) anførte former for  

 virksomhed; (iv) Fremstilling, transport eller distribution af udstyr, materialer  

 eller stoffer, som anført i tabel I og tabel II, med viden om, at de skal  

 anvendes i forbindelse med eller til ulovlig dyrkning, produktion eller  

 fremstilling af narkotika eller psykotrope stoffer; (v) Organisering, ledelse eller finansiering af enhver af de under  

 punkterne (i), (ii), (iii) eller (iv) anførte forbrydelser.
(b) (i) Tilegnelse eller overførsel af formuegoder med viden om, at disse  

 formuegoder hidrører fra en eller flere forbrydelser i henhold til pkt (a) i  

 nærværende stykke eller fra deltagelse i sådanne forbrydelser, med det formål  

 at skjule eller tilsløre formuegodets ulovlige oprindelse eller at bistå  

 enhver person, der er indblandet i begåelse af en sådan forbrydelse eller  

 forbrydelser med den hensigt at unddrage sig de retlige konsekvenser af disse  

 handlinger; (ii) Fordølgelse eller tilsløring af et formuegodes beskaffenhed,  

 oprindelse, placering, rådighed, bevægelse, rettigheder over eller  

 ejendomsret til det, vidende at et sådant formuegode hidrører fra en eller  

 flere forbrydelser i henhold til pkt. (a) i nærværende stykke eller fra  

 deltagelse i sådanne forbrydelser; (c) Under iagttagelse af hver parts forfatningsmæssige principper og  

 retssystemets grundlæggende begreber:
(i) Erhvervelse, besiddelse eller anvendelse af formuegoder med viden på  

 modtagelsestidspunktet om, at formuegodet hidrørte fra en eller flere  

 forbrydelser i henhold til pkt. (a) i nærværende stykke eller fra deltagelse  

 i en sådan forbrydelse eller forbrydelser; (ii) Besiddelse af udstyr eller materialer eller stoffer optaget i tabel I  

 og tabel II med viden om, at de bliver anvendt eller skal anvendes i eller  

 til ulovlig dyrkning, produktion eller fremstilling af narkotika eller  

 psykotrope stoffer; (iii) Offentlig ansporing eller tilskyndelse af andre i enhver form til at  

 begå nogen af de i nærværende artikel nævnte forbrydelser eller til ulovligt  

 at anvende narkotika eller psykotrope stoffer; (iv) Deltagelse i, tilknytning eller medvirken til at begå og forsøg på at  

 begå og ved hjælp til, tilskyndelse til, fremme af og rådgivning i  

 forbindelse med udførelsen af enhver af de i nærværende artikel indeholdte  

 forbrydelser.
 2. Under forbehold af hver parts forfatningsmæssige principper og dens  

 retssystems grundlæggende begreber skal enhver part træffe sådanne  

 foranstaltninger, som måtte være nødvendige til at fastslå at besiddelse, køb  

 eller dyrkning af narkotika eller psykotrope stoffer til personligt forbrug i  

 strid med bestemmelserne i 1961-Konventionen, den ændrede 1961-Konvention  

 eller 1971-Konventionen er forbrydelser i henhold til dens nationale  

 lovgivning, hvis de er begået forsætligt.
 3. Kendskab til, hensigt eller formål indgående som bestanddel af en  

 forbrydelse i henhold til nærværende artikels stk. 1 vil kunne udledes af  

 objektive faktiske omstændigheder.
 4. (a) Hver part skal gøre begåelse af de i henhold til denne artikels  

 stk. 1 fastslåede forbrydelser genstand for sanktioner, som tager hensyn til  

 disse forbrydelsers alvorlige karakter, såsom fængsling eller andre former  

 for frihedsberøvelse, økonomiske sanktioner og konfiskation.
 (b) Udover domfældelse eller starf kan parterne bestemme, at en person,  

 der har begået en forbrydelse i henhold til denne artikels stk. 1,  

 underkastes foranstaltninger som behandling, uddannelse, efterbehandling,  

 revalidering og resocialisering.
 (c) Uanset bestemmelserne i ovenstående pkt. (a) og (b) kan parterne i  

 relevante sager af mindre art som alternativ til domfældelse eller straf  

 træffe foranstaltninger såsom uddannelse, revalidering eller resocialisering,  

 samt, når overtræderen er stofmisbruger, behandling og efterbehandling.
 (d) Parterne kan, enten som alternativ til domfældelse eller straf eller  

 ud over domfældelse eller straf for en forbrydelse i henhold til denne  

 artikels stk. 2, træffe foranstaltninger med henblik på behandling,  

 uddannelse, efterbehandling, revalidering eller resocialisering af  

 overtræderen.
 5. Parterne skal sikre, at deres domstole og andre kompetente myndigheder,  

 som har jurisdiktion hertil, kan tage hensyn til faktiske omstændigheder, der  

 gør begåelse af de i denne artikels stk. 1 nævnte forbrydelser særligt  

 alvorlige, såsom:
(a) at en organiseret kriminel gruppe, som overtræderen tilhører, har  

 været indblandet i forbrydelsen; (b) at overtræderen er indblandet i andre internationale organiserede  

 kriminelle aktiviteter; (c) at overtræderen er indblandet i andre ulovlige aktiviteter, som er  

 fremmet ved begåelse af forbrydelsen; (d) at overtræderen har gjort brug af vold eller våben; (e) at overtræderen beklæder et offentligt embede, og at forbrydelsen har  

 relation til det pågældende embede; (f) at mindreårige er blevet misbrugt eller udnyttet; (g) at forbrydelsen er begået i en straffeanstalt eller i en  

 uddannelsesinstitution eller i en socialinstitution eller i umiddelbar nærhed  

 heraf, eller på andre steder, hvor skolebørn og studerende færdes med henblik  

 på undervisnings-, sports- eller sociale aktiviteter; (h) tidligere domfældelse, i særdeleshed for forbrydelser af lignende art,  

 hvad enten de er begået i udlandet eller i den pågældendes eget land, i den  

 udstrækning, en parts nationale lovgivning tillader det.
 6. Parterne skal søge at sikre, at skønsmæssige juridiske beføjelser i  

 henhold til deres nationale lovgivning i forbindelse med strafforfølgning af  

 personer for forbrydelser efter denne artikel udøves således, at  

 retshåndhævelsen gøres så effektiv som muligt i forbindelse med disse  

 forbrydelser og under hensyntagen til nødvendigheden af at afskrække fra  

 begåelse af sådanne forbrydelser.
 7. Parterne skal sikre, at deres domstole eller andre kompetente  

 myndigheder tager hensyn til alvoren af de i denne artikels stk. 1 nævnte  

 forbrydelser samt til de i denne artikels stk. 5 nævnte omstændigheder ved  

 forbrydelser, når de overvejer muligheden af en løsladelse før tiden eller  

 prøveløsladelse af personer, der er dømt for sådanne forbrydelser.
 8. Enhver part skal, hvis det er hensigtsmæssigt, ved sin nationale  

 lovgivning fastsætte en lang forældelsesfrist for at indlede retsforfølgning  

 for enhver forbrydelse i henhold til stk. 1 i denne artikel og en endnu  

 længere forældelsesfrist, når den angivelige overtræder har unddraget sig  

 retsforfølgning.
 9. Enhver part skal træffe de fornødne foranstaltninger i overensstemmelse  

 med sit eget retssystem for at sikre, at en person, der er tiltalt for eller  

 dømt for en forbrydelse i henhold til denne artikels stk. 1, og som opholder  

 sig inden for partens territorium, er tilstede under den påkrævede  

 straffesag.
 10. Med henblik på samarbejdet mellem parterne i henhold til denne  

 konvention, herunder især samarbejdet i henhold til artikel 5, 6, 7 og 9,  

 skal forbrydelser ifølge denne artikel ikke anses for at være skattemæssige  

 eller politiske forbrydelser eller anses for at have et politisk motiv uden  

 præjudice for parternes forfatningsmæssige begrænsninger og grundlæggende  

 nationale lovgivning.
 11. Intet i denne artikel skal anfægte princippet om, at beskrivelsen af  

 de forbrydelser den omhandler, samt de juridiske straffriheds- og  

 strafnedsættelsesgrunde derfor er forbeholdt en parts nationale lovgivning,  

 og at sådanne forbrydelser skal retsforfølges og straffes i overensstemmelse  

 med denne lovgivning.
Artikel 5 Konfiskation 1. Hver part skal træffe sådanne foranstaltninger, som måtte være  

 nødvendige for at muliggøre konfiskation af:
(a) udbytte fra forbrydelser i henhold til artikel 3, stk. 1, eller  

 formuegoder, hvis værdi modsvarer et sådant udbytte, (b) narkotika og psykotrope stoffer, materialer og udstyr eller andre  

 hjælpemidler, der er anvendt eller påtænkt anvendt på nogen måde i  

 forbindelse med de i henhold til artikel 3, stk. 1, omhandlede forbrydelser.
 2. Hver part skal ligeledes træffe sådanne foranstaltninger, som måtte  

 være nødvendige for at gøre det muligt for dens kompetente myndigheder at  

 identificere, efterspore og indefryse eller beslaglægge udbytte, formuegoder,  

 hjælpemidler eller andre i denne artikels stk. 1 omhandlede effekter, med  

 konfiskation for øje.
 3. Med henblik på at gennemføre de i denne artikel omhandlede  

 foranstaltninger skal parterne give domstolene eller andre kompetente  

 myndigheder beføjelse til at afsige kendelse om, at bankudtog, finansielle  

 dokumenter eller handelsdokumenter stilles til rådighed eller beslaglægges.  

 Ingen part må under henvisning til bankhemmeligheden afslå at handle i  

 henhold til bestemmelserne i dette stykke.
 4. (a) Efter anmodning i henhold til denne artikel fra en anden part med  

 jurisdiktion over en forbrydelse i henhold til artikel 3, stk. 1, skal den  

 part inden for hvis territorium udbytte, formuegoder, hjælpemidler eller  

 andre i denne artikels stk. 1 omhandlede effekter befinder sig:
(i) forelægge anmodningen for sine kompetente myndigheder med henblik på  

 at opnå kendelse om konfiskation, og hvis en sådan kendelse afsiges,  

 efterkomme den; eller (ii) forelægge en kendelse om konfiskation udstedt af den begærende part i  

 henhold til stk. 1 i denne artikel for de kompetente myndigheder med henblik  

 på at give den retskraft i det ønskede omfang, for så vidt som den har  

 forbindelse med udbytte, formuegoder, hjælpemidler eller andre effekter, som  

 omhandlet i stk. 1, og som befinder sig inden for den anmodede parts  

 territorium.
 (b) Efter anmodning i henhold til denne artikel fra en anden part med  

 jurisdiktion over en forbrydelse i henhold til artikel 3, stk. 1, skal den  

 anmodede part træffe foranstaltninger til at identificere, efterspore og  

 indefryse eller beslaglægge udbytte, formuegoder, hjælpemidler eller andre i  

 denne artikels stk. 1 omhandlede effekter med henblik på, at der kan afsiges  

 kendelse om endelig konfiskation, som beordret enten af den begærende part  

 eller i medfør af en anmodning fra den anmodede part i henhold til dette  

 stykkes pkt. (a).
 (c) De i stk. 4, pkt. (a) og (b), nævnte afgørelser eller handlinger skal  

 foretages af den anmodede part i overensstemmelse med og undergivet  

 bestemmelserne i dens nationale lovgivning og proceduremæssige regler eller  

 en eventuel bilateral eller multilateral traktat, overenskomst eller aftale,  

 som den måtte være bundet af over for den begærende part.
(d) Bestemmelserne i artikel 7, stk. 6 til 19, skal finde anvendelse  

mutatis mutandis.
Ud over de i artikel 7, stk. 10, beskrevne  

 oplysninger skal anmodninger, der fremsættes i henhold til denne artikel,  

 indeholde følgende:
(i) for så vidt angår anmodninger i medfør af dette stykkes, pkt. (a),  

 (i), en beskrivelse af de formuegoder, der skal konfiskeres, samt en  

 redegørelse for de omstændigheder, som den anmodende part påberåber sig, og  

 som er tilstrækkelige til at gøre det muligt for den anmodede part at anmode  

 om en kendelse i medfør af dens nationale lovgivning; (ii) for så vidt angår anmodninger i medfør af pkt. (a), (ii), en genpart,  

 der kan anvendes i retten, af en kendelse om konfiskation, som er udstedt af  

 den begærende part, og som anmodningen er baseret på, samt en redegørelse for  

 omstændighederne og oplysninger om, i hvilket omfang kendelsen ønskes  

 fuldbyrdet; (iii) for så vidt angår anmodninger vedrørende pkt. (b), en redegørelse  

 for de omstændigheder, som den begærende part påberåber sig, og en  

 beskrivelse af de handlinger, der ønskes iværksat.
 (e) Parterne skal til Generalsekretæren fremsende teksten til de love og  

 forskrifter, som sætter denne bestemmelse i kraft, samt teksten til enhver  

 efterfølgende ændring i sådanne love og forskrifter.
 (f) Hvis en part vælger at gøre de i dette stykkes pkt. (a) og (b),  

 omhandlede foranstaltninger betinget af eksistensen af en relevant traktat,  

 skal denne part betragte denne konvention som det nødvendige og  

 tilstrækkelige traktatgrundlag.
 (g) Parterne skal søge at indgå bilaterale og multilaterale traktater,  

 overenskomster og aftaler med henblik på at øge effektiviteten af det  

 internationale samarbejde i henhold til denne artikel.
 5. (a) Udbytte eller formuegoder, der konfiskeres af en part i medfør af  

 denne artikels stk. 1 eller stk. 4, skal afhændes af den pågældende part i  

 overensstemmelse med dens nationale lovgivning og administrative procedurer.
 (b) Når en part handler på en anden parts anmodning i medfør af denne  

 artikel, kan den især overveje at indgå aftaler om:
(i) at bidrage med værdien af et sådant udbytte eller sådanne formuegoder  

 eller midler fra salget deraf, eller en betydelig del deraf, til  

 mellemstatslige organer, der har specialiseret sig i at bekæmpe den ulovlige  

 handel med og misbrug af narkotika og psykotrope stoffer; (ii) at dele - på permanent basis eller fra sag til sag - udbytte eller  

 formuegoder, eller midler fra salget deraf med andre parter i  

 overensstemmelse med dens nationale lovgivning, administrative procedurer  

 eller bilaterale eller multilaterale aftaler indgået med henblik herpå.
 6. (a) Såfremt udbytte er omsat eller konverteret til andre formuegoder,  

 skal disse formuegoder kunne gøres til genstand for de i denne artikel  

 omhandlede foranstaltninger i stedet for udbyttet.
 (b) Såfremt udbytte er blandet sammen med formuegoder, der er erhvervet  

 retmæssigt, skal sådanne formuegoder, uden præjudice for beføjelser  

 vedrørende konfiskation eller indefrysning, kunne gøres til genstand for  

 konfiskation op til den anslåede værdi af det udbytte, der er blandet sammen  

 med andre formuegoder.
 (c) Indtægter eller andre midler, der stammer fra:
(i) udbytte; (ii) formuegoder, som udbyttet er omsat eller konverteret til; eller (iii) formuegoder, som udbyttet er blandet sammen med, skal ligeledes være  

 omfattet af de i denne artikel omhandlede forholdsregler på samme måde og i  

 samme omfang som udbyttet.
 7. Enhver part kan overveje at sikre omvendt bevisbyrde for så vidt angår  

 den lovlige oprindelse af påstået udbytte eller andre formuegoder, som kan  

 være genstand for konfiskation, i det omfang et sådant skridt er i  

 overensstemmelse med principperne i dens nationale lovgivning og karakteren  

 af dens retsforfølgnings- og andre procedureregler.
 8. Bestemmelserne i denne artikel skal ikke fortolkes som præjudicerende  

 for rettigheder, som en godtroende tredjemand måtte have.
 9. Intet i denne artikel skal anfægte princippet om, at de  

 foranstaltninger, den henviser til, skal defineres og gennemføres i  

 overensstemmelse med og være undergivet bestemmelserne i en parts nationale  

 lovgivning.
Bilag 4 Konvention om hvidvaskning, efterforskning samt beslaglæggelse og konfiskation af udbyttet fra strafbart forhold PRÆAMBEL Europarådets medlemsstater og andre stater, der undertegner denne  

 konvention, der finder, at Europarådets mål er at opnå større enhed mellem dets  

 medlemmer, der er overbevist om behovet for at føre en fælles kriminalpolitik med  

 henblik på beskyttelse af samfundet, der finder, at bekæmpelsen af alvorlig kriminalitet, der er blevet et  

 stadigt voksende internationalt problem, kræver anvendelse af moderne og  

 effektive metoder på internationalt plan, der er overbevist om, at en af disse metoder er at fratage forbrydere  

 udbyttet af deres forbrydelser, der finder, at et velfungerende internationalt samarbejde må etableres for  

 at nå dette mål, har indgået følgende aftale:
KAPITEL I ANVENDELSE AF TERMER Artikel 1 Anvendelse af termer I denne konvention:
a. betyder »udbytte« enhver økonomisk fordel i  

 forbindelse med kriminelle handlinger.
Det kan bestå af alle former for  

 formuegoder som defineret i denne artikels litra b, b. omfatter »formuegoder« formuegoder af enhver art, det  

 være sig rørlige eller urørlige formuegoder, fast ejendom eller løsøre samt  

 juridiske dokumenter og papirer, der beviser adkomst til eller rettigheder  

 over sådanne formuegoder, c. betyder »redskaber« enhver form for formuegoder, der  

 anvendes eller påtænkes anvendt på en hvilken som helst måde, helt eller  

 delvis, til at begå en eller flere forbrydelser, d. betyder »konfiskation« en sanktion eller  

 foranstaltning, der pålægges af en domstol efter en retssag vedrørende en  

 eller flere forbrydelser, og som medfører en endelig berøvelse af  

 formuegoder, e. betyder »prædikatforbrydelse« enhver strafbar  

 handling, som resultat af hvilken der opstår udbytte, der kan gøres til  

 genstand for en forbrydelse som defineret i denne konventions artikel 6.
KAPITEL II FORANSTALTNINGER, DER TRÆFFES PÅ NATIONALT PLAN Artikel 2 Konfiskationsforanstaltninger 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sætte den i stand til at  

 konfiskere redskaber og udbytte eller formuegoder, hvis værdi svarer til et  

 sådant udbytte.
 2. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at denne artikels stk. 1 kun finder anvendelse på  

 forbrydelser eller kategorier af forbrydelser, der er opregnet i denne  

 erklæring.
Artikel 3 Efterforskningsmæssige og foreløbige foranstaltninger Enhver part skal vedtage sådanne lovgivningsmæssige eller andre  

 foranstaltninger, der måtte være nødvendige for at sætte den i stand til at  

 identificere og efterspore formuegoder, der skal konfiskeres i henhold til  

 artikel 2, stk. 1, og til at forhindre enhver handel med, overdragelse af  

 eller anden råden over sådanne formuegoder.
Artikel 4 Særlige efterforskningsmæssige beføjelser og teknikker 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at bemyndige sine domstole og  

 andre kompetente myndigheder til at beordre, at bankoplysninger, økonomiske  

 oplysninger eller handelsmæssige oplysninger gøres tilgængelige eller  

 beslaglægges med henblik på at udføre de handlinger, der er omhandlet i  

 artikel 2 og 3. En part kan ikke afslå at tage skridt i henhold til  

 bestemmelserne i denne artikel under henvisning til bankhemmeligheden.
 2. Enhver part skal overveje at træffe sådanne lovgivningsmæssige og andre  

 foranstaltninger, der måtte være nødvendige for at sætte den i stand til at  

 anvende særlige efterforskningsteknikker, der letter identifikation og  

 eftersporing af udbytte og indsamling af bevismateriale i denne forbindelse.  

 Sådanne teknikker kan omfatte overvågningskendelser, observation, opsnappelse  

 af telekommunikationsmeddelelser, adgang til computersystemer og kendelser om  

 at fremlægge bestemte dokumenter.
Artikel 5 Retsmidler Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sikre, at de relevante  

 parter, der berøres af foranstaltninger i henhold til artikel 2 og 3, har  

 effektive retsmidler med henblik på at bevare deres rettigheder.
Artikel 6 Forbrydelser i forbindelse med hvidvaskning 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at gøre følgende forhold  

 kriminelle i henhold til national lovgivning, såfremt de begås forsætligt:
a. omsætning eller overdragelse af formuegoder med viden om, at disse  

 formuegoder er udbytte, med henblik på at skjule eller tilsløre den ulovlige  

 oprindelse af formuegoderne eller på at bistå en person, der er med til at  

 begå en prædikatforbrydelse, for at undgå de retlige konsekvenser af hans  

 handlinger, b. handlinger med henblik på at skjule eller tilsløre den sande karakter,  

 oprindelse, opbevaringssted, dispositioner, bevægelser og rettigheder for så  

 vidt angår formuegoder med viden om, at disse formuegoder er udbytte, og med forbehold af forfatningsmæssige principper og grundlæggende  

 retsprincipper:
c. erhvervelse, besiddelse eller anvendelse af formuegoder med viden på  

 modtagelsestidspunktet om, at disse formuegoder var udbytte, d. deltagelse i, medvirken eller sammensværgelse med henblik på at begå,  

 forsøg på at begå og medvirken, bistand eller rådgivning i forbindelse med  

 begåelse af nogen af de forbrydelser, der er fastlagt som forbrydelser i  

 overensstemmelse med denne artikel.
2. I forbindelse med gennemførelsen eller anvendelsen af denne artikels  

 stk. 1 a. er det uden betydning, om prædikatforbrydelsen falder ind under den  

 pågældende parts strafferetlige kompetence, b. kan det fastsættes, at de forbrydelser, der er omhandlet i dette  

 stykke, ikke finder anvendelse på de personer, der begik  

 prædikatforbrydelsen, c. kan viden, hensigt eller formål, der kræves som element i forbindelse  

 med de i dette stykke fastsatte forbrydelser, udledes af objektive, faktuelle  

 omstændigheder.
 3. Enhver part kan vedtage sådanne foranstaltninger, som den finder  

 nødvendige, for også at gøre alle eller nogle af de i denne artikels stk. 1  

 nævnte handlinger til kriminelle handlinger i tilfælde, hvor lovovertræderen:
a. burde have formodet, at formuegoderne var udbytte, b. handlede med det formål at opnå profit, c. handlede med det formål at fremme udførelsen af yderligere kriminelle  

 aktiviteter.
 4. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europrådets  

 generalsekretær erklære, at denne artikels stk. 1 kun finder anvendelse på  

 prædikatforbrydelser eller kategorier af sådanne forbrydelser, der er  

 opregnet i denne erklæring.
KAPITEL III INTERNATIONALT SAMARBEJDE Del 1 Principper for internationalt samarbejde Artikel 7 Generelle principper og foranstaltninger i forbindelse med internationalt samarbejde 1. Parterne skal samarbejde med hinanden i videst muligt omfang i  

 forbindelse med efterforskning og foranstaltninger med henblik på  

 konfiskation af redskaber og udbytte.
 2. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sætte den i stand til på  

 de betingelser, der er fastsat i dette kapitel, at efterkomme anmodninger:
a. om konfiskation af bestemte formuegoder, der repræsenterer udbytte  

 eller redskaber, samt om konfiskation af udbytte, der består i krav om at  

 betale en sum penge, der svarer til værdien af udbyttet, b. om efterforskningsbistand og foreløbige foranstaltninger med henblik på  

 en af de to former for konfiskation, der er nævnt i ovenstående pkt. a.
Del 2 Efterforskningsbistand Artikel 8 Pligt til at bistå Parterne skal - efter anmodning - i videst muligt omfang yde hinanden  

 bistand i forbindelse med identifikation og eftersporing af redskaber,  

 udbytte og andre formuegoder, der skal konfiskeres.
En sådan bistand skal  

 omfatte enhver foranstaltning til tilvejebringelse eller sikring af bevis  

 vedrørende de nævnte formuegoders eksistens, opbevaringssted eller  

 bevægelser, art, juridisk status eller værdi.
Artikel 9 Gennemførelse af bistand Den i artikel 8 omhandlede bistand skal ydes som tilladt ved og i  

 overensstemmelse med den anmodede parts nationale ret og, i det omfang det  

 ikke er uforeneligt med national ret, i overensstemmelse med de procedurer,  

 der er specificeret i anmodningen.
Artikel 10 Uanmodede oplysninger Uden præjudice for sin egen efterforskning eller retsforfølgning kan en  

 part uden forudgående anmodning sende en anden part oplysninger vedrørende  

 redskaber og udbytte, når den finder, at afgivelse af sådanne oplysninger kan  

 bistå den modtagende part med at iværksætte eller gennemføre efterforskning  

 eller andre skridt eller kan føre til en anmodning fra denne part i henhold  

 til dette kapitel.
Del 3 Foreløbige foranstaltninger Artikel 11 Pligt til at træffe foreløbige foranstaltninger 1. På anmodning af en anden part, der har iværksat strafferetlig  

 forfølgning eller retlige skridt med henblik på konfiskation, skal en part  

 træffe de nødvendige foreløbige foranstaltninger som f.eks. fastfrysning  

 eller beslaglæggelse med henblik på at forhindre handel med, overførsel af  

 eller råden over formuegoder, der - på et senere stadium - kan gøres til  

 genstand for en anmodning om konfiskation, eller som ville kunne tjene til at  

 efterkomme anmodningen.
 2. En part, der har modtaget en anmodning om konfiskation i medfør af  

 artikel 13, skal efter anmodning træffe de i denne artikels stk. 1 omhandlede  

 foranstaltninger for så vidt angår de formuegoder, som anmodningen vedrører,  

 eller som ville kunne tjene til at efterkomme anmodningen.
Artikel 12 Gennemførelsen af foreløbige foranstaltninger 1. De i artikel 11 nævnte foreløbige foranstaltninger skal gennemføres som  

 tilladt i henhold til og i overensstemmelse med den anmodede parts nationale  

 lovgivning og, i det omfang det ikke er uforeneligt med national ret, i  

 overensstemmelse med de procedurer, der er specificeret i anmodningen.
 2. Før den anmodede part ophæver en foreløbig foranstaltning iværksat i  

 henhold til denne artikel skal den, når det er muligt, give den anmodende  

 part lejlighed til at fremføre sine grunde til støtte for en fortsættelse af  

 foranstaltningen.
Del 4 Konfiskation Artikel 13 Pligt til at konfiskere 1. En part, der har modtaget en anmodning fra en anden part om  

 konfiskation vedrørende redskaber eller udbytte, der befinder sig inden for  

 dens område, skal:
a. fuldbyrde en kendelse om konfiskation afsagt af den anmodende part i  

 relation til sådanne redskaber eller udbytte, eller b. forelægge anmodningen for sine kompetente myndigheder med henblik på at  

 få en kendelse om konfiskation og, såfremt en sådan kendelse opnås, fuldbyrde  

 den.
 2. Med henblik på anvendelse af denne artikels stk 1.b skal enhver part,  

 når det måtte være nødvendigt, være bemyndiget til at anlægge sag om  

 konfiskation i henhold til sin egen gældende ret.
3. Bestemmelserne i denne artikels stk. 1 finder også anvendelse på  

 konfiskation, der består i et krav om at betale et pengebeløb, der svarer til  

 værdien af udbytte, såfremt de formuegoder, i relation til hvilke  

 konfiskation kan gennemføres, befinder sig inden for den anmodede parts  

 område.
I forbindelse med fuldbyrdelse af konfiskation i medfør af stk. 1  

 skal den anmodede part i sådanne tilfælde, såfremt der ikke sker betaling,  

 gøre kravet gældende i relation til alle former for formuegoder, hvori kravet  

 kan realiseres.
 4. Såfremt en anmodning om konfiskation vedrører et bestemt formuegode,  

 kan parterne aftale, at den anmodede part kan fuldbyrde konfiskationen i form  

 af et krav om at betale et pengebeløb, der svarer til værdien af dette  

 formuegode.
Artikel 14 Gennemførelse af konfiskation 1. Procedurerne for at opnå og gennemføre konfiskation i henhold til  

 artikel 13 skal være fastsat i henhold til den anmodede parts ret.
 2. Den anmodede part skal være bundet af konstaterede kendsgerninger, for  

 så vidt at de er fastslået ved domfældelse eller anden retlig afgørelse inden  

 for den anmodende parts område, eller i det omfang, at en sådan domfældelse  

 eller anden retlig afgørelse indirekte er baseret på disse.
 3. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at denne artikels stk. 2 kun skal finde anvendelse  

 med forbehold af dens forfatningsmæssige principper og de grundlæggende  

 principper i dens retssystem.
 4. Såfremt konfiskationen består i et krav om at betale et pengebeløb,  

 skal den anmodede parts kompetente myndighed omregne dette beløb til denne  

 parts valuta til den kurs, der gælder på det tidspunkt, hvor beslutningen om  

 at fuldbyrde konfiskationen træffes.
 5. I tilfælde af artikel 13, stk. 1.a, skal alene den anmodende part have  

 ret til at træffe beslutning om en eventuel anmodning om fornyet prøvelse af  

 konfiskationskendelsen.
Artikel 15 Konfiskerede formuegoder Alle formuegoder, der konfiskeres af den anmodede part, skal denne part  

 disponere over i overensstemmelse med sin nationale lovgivning, medmindre  

 andet aftales mellem parterne.
Artikel 16 Ret til tvangsfuldbyrdelse og maksimumbeløb for konfiskation 1. En anmodning om konfiskation, der fremsættes i henhold til artikel 13,  

 berører ikke den amodende parts ret til selv at tvangsfuldbyrde  

 konfiskationskendelsen.
2. Intet i denne konvention skal fortolkes som tilladende, at den totale  

 konfiskationsværdi overstiger det beløb, der er anført i  

 konfiskationskendelsen.
Såfremt en part finder, at dette kunne finde sted,  

 skal de berørte parter rådføre sig med hinanden for at undgå dette.
Artikel 17 Fængselsstraf som alternativt middel Den anmodede part kan ikke pålægge fængselsstraf som alternativt  

 retsmiddel eller andre foranstaltninger, der begrænser en persons frihed, som  

 følge af en anmodning i henhold til artikel 13, såfremt den anmodende part  

 har anført dette i anmodningen.
Del 5 Nægtelse eller udsættelse af samarbejde Artikel 18 Grunde til nægtelse 1. Samarbejde i henhold til dette kapitel kan nægtes, såfremt:
a. den foranstaltning, der anmodes om, ville være i strid med  

 grundlæggende principper i den anmodede parts retssystem, eller b. efterkommelse af anmodningen vil kunne præjudicere den anmodede parts  

 suverænitet, sikkerhed, ordre public eller andre væsentlige interesser, eller c. betydningen af den sag, som anmodningen vedrører, efter den anmodede  

 parts opfattelse ikke berettiger den foranstaltning, der anmodes om, eller d. den lovovertrædelse, som anmodningen vedrører, er en politisk eller  

 skattemæssig lovovertrædelse, eller e. den anmodede part finder, at iværksættelse af den foranstaltning, der  

 anmodes om, ville være i strid med princippet »ne bis in idem«,  

 eller f. den lovovertrædelse, som anmodningen vedrører, ikke ville være ulovlig  

 i henhold til den anmodede parts lovgivning, såfremt den var begået inden for  

 dens kompetenceområde.
Dog finder den begrundelse for nægtelse af samarbejde  

 kun anvendelse på samarbejde i henhold til Del 2, såfremt den bistand, der  

 anmodes om, medfører tvangsforanstaltninger.
 2. Samarbejde i henhold til Del 2, for så vidt den bistand, der anmodes  

 om, medfører tvangsforanstaltninger, samt i henhold til dette kapitels Del 3  

 kan også nægtes, såfremt de foranstaltninger, der anmodes om, ikke ville  

 kunne træffes i henhold til den anmodede parts lovgivning med henblik på  

 efterforskning eller retsforfølgning, hvis det havde drejet sig om en  

 tilsvarende sag under dennes egen lovgivning.
 3. Såfremt den anmodede parts lovgivning kræver det, kan samarbejde i  

 henhold til Del 2, for så vidt den bistand, der anmodes om, medfører  

 tvangsforanstaltninger, samt i henhold til dette kapitels Del 3 også nægtes,  

 såfremt de foranstaltninger, der anmodes om, eller andre foranstaltninger,  

 der har lignende virkninger, ikke ville være tilladt i henhold til den  

 anmodende parts lovgivning eller, for så vidt angår den anmodende parts  

 kompetente myndigheder, såfremt anmodningen ikke er bemyndiget af enten en  

 dommer eller anden retlig myndighed, herunder offentlige anklagere, der  

 beskæftiger sig med lovovertædelser.
 4. Samarbejde i henhold til Del 4 kan også nægtes, såfremt:
a. konfiskation ikke i henhold til den anmodede parts lovgivning kan  

 bringes i anvendelse for den type lovovertrædelse, som anmodningen vedrører,  

 eller b. det, uden præjudice for den i artikel 13, stk. 3, omhandlede pligt,  

 ville være i modstrid med principperne i den anmodede parts lovgivning  

 vedrørende grænserne for konfiskation for så vidt angår forholdet mellem en  

 lovovertrædelse og:
i. en økonomisk fordel, der kunne betegnes som udbytte af den, eller ii. formuegoder, der kunne betegnes som redskaber, eller c. konfiskation i henhold til den anmodede parts lovgivning ikke længere  

 kan kræves eller gennemføres på grund af forældelse, eller d. anmodningen ikke vedrører en tidligere domfældelse eller en afgørelse  

 af retlig karakter eller en erklæring i en sådan afgørelse om, at en eller  

 flere lovovertrædelser er blevet begået, på grundlag af hvilken der er blevet  

 afsagt kendelse om eller fremsat anmodning om konfiskation, eller e. konfiskation enten ikke kan tvangsfuldbyrdes inden for den anmodende  

 parts område, eller at kendelsen om konfiskation stadig kan kæres på  

 almindelig vis, eller f. anmodningen vedrører en konfiskationskendelse, der er resultatet af en  

 kendelse afsagt in absentia, dvs. uden tilstedeværelse af den person, mod  

 hvem kendelsen blev afsagt, og såfremt den retssag, der blev ført af den  

 anmodende part, og som førte til kendelsen, efter den anmodede parts  

 opfattelse ikke opfyldte mindstekravene til retten til forsvar, som  

 anerkendes som en ret, som enhver, mod hvem der rejses sigtelse, har.
 5. For så vidt angår denne artikels stk. 4 skal en kendelse ikke anses for  

 at være afgivet in absentia, såfremt:
a. den er blevet stadfæstet eller afsagt efter indsigelse fra den  

 pågældende person, eller b. den er blevet afsagt i en appelsag, forudsat at kendelsen blev  

 appelleret af den pågældende person.
6. For så vidt angår denne artikels stk. 4 skal den anmodede part - ved  

 afgørelsen af, om mindstekravene til retten til forsvar er opfyldt - tage  

 hensyn til den kendsgerning, at den pågældende person med forsæt har søgt at  

 unddrage sig retfærdigheden, eller den kendsgerning, at den pågældende efter  

 at have haft mulighed for at gøre retlig indsigelse mod den in absentia  

 afsagte kendelse har valgt ikke at gøre dette.
Det samme gælder, såfremt den  

 pågældende person efter behørigt at være indstævnet vælger ikke at give møde  

 eller anmode om en udsættelse.
7. En part kan ikke påberåbe sig bankhemmeligheden som begrundelse for at  

 nægte samarbejde i henhold til dette kapitel.
Såfremt det kræves i henhold  

 til national lovgivning, kan en part kræve, at en anmodning om samarbejde,  

 som medfører ophævelse af bankhemmeligheden, godkendes af en dommer eller  

 anden retlig myndighed, herunder offentlige anklagere, der beskæftiger sig  

 med lovovertædelser.
 8. Uden præjudice for den begrundelse for nægtelse, der er omhandlet i  

 denne artikels stk. 1.a.:
a. skal den kendsgerning, at den person, som efterforskningen er rettet  

 imod, eller som konfiskationskendelsen gælder, er en juridisk person, ikke  

 kunne påberåbes af den anmodede part som en hindring for at indgå samarbejde  

 i henhold til dette kapitel, b. skal den kendsgerning, at den fysiske person, mod hvem en kendelse om  

 konfiskation af udbytte er blevet afsagt, senere er død, eller den  

 kendsgerning, at en juridisk person, mod hvem en kendelse om konfiskation af  

 udbytte er afsagt, senere er blevet opløst, ikke kunne påberåbes som en  

 hindring for at yde bistand i henhold til artikel 13, stk. 1.a.
Artikel 19 Udsættelse Den anmodede part kan udsætte foranstaltninger i henhold til en anmodning,  

 såfremt disse foranstaltninger ville præjudicere dens myndigheders  

 efterforskning eller retsforfølgning.
Artikel 20 Delvis eller betinget efterkommelse af en anmodning Før en part nægter eller udsætter samarbejde i henhold til dette kapitel,  

 skal den om fornødent efter at have konsulteret den anmodende part overveje,  

 hvorvidt anmodningen kan efterkommes delvis eller på sådanne betingelser, som  

 den måtte finde nødvendige.
Del 6 Notifikation af beskyttelse af tredjemands rettigheder Artikel 21 Notifikation vedrørende dokumenter 1. Parterne skal yde hinanden størst mulig gensidig bistand i forbindelse  

 med forkyndelse af retlige dokumenter til personer, der berøres af  

 midlertidige foranstaltninger og konfiskation.
 2. Intet i denne artikel har til hensigt at influere på:
a. muligheden for at fremsende retlige dokumenter gennem postvæsenet  

 direkte til personer i udlandet, b. mulighederne for, at den oprindelige parts retspersonale, embedsmænd  

 eller andre kompetente myndigheder kan foretage forkyndelse af retlige  

 dokumenter direkte gennem denne parts konsulære myndigheder eller gennem den  

 modtagende parts retspersonale, embedsmænd eller andre kompetente  

 myndigheder, medmindre den modtagende part afgiver en erklæring om det modsatte til  

 Europarådets generalsekretær på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument.
 3. Ved forkyndelse af retlige dokumenter over for personer i udlandet, der  

 berøres af midlertidige foranstaltninger eller konfiskationskendelser, der er  

 afsagt inden for den afsendende parts område, skal denne part angive, hvilke  

 retsmidler der kan bringes i anvendelse i henhold til dens lovgivning over  

 for sådanne personer.
Artikel 22 Anerkendelse af udenlandske afgørelser 1. Ved behandling af en anmodning om samarbejde i henhold til Del 3 og 4  

 skal den anmodede part anerkende enhver retlig afgørelse truffet inden for  

 den anmodende parts område for så vidt angår rettigheder, der påberåbes af  

 tredjemand.
 2. Anerkendelse kan nægtes, såfremt:
a. tredjemand ikke havde rimelig lejlighed til at gøre sine rettigheder  

 gældende, eller b. afgørelsen er uforenelig med en afgørelse, der allerede er truffet  

 inden for den anmodede parts område, vedrørende samme sag, eller c. den er uforenelig med den anmodede parts ordre public, eller d. afgørelsen blev truffet i modstrid med bestemmelser vedrørende  

 enekompetence fastsat i den anmodede parts lovgivning.
Del 7 Proceduremæssige og andre generelle regler Artikel 23 Central myndighed 1. Parterne skal udpege en central myndighed eller om nødvendigt flere  

 centrale myndigheder, der skal være ansvarlige for at afsende og besvare  

 anmodninger, der rejses i henhold til dette kapitel, efterkommelse af sådanne  

 anmodninger eller videregivelse af dem til de myndigheder, der har kompetence  

 til at efterkomme dem.
 2. Enhver part skal på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument give Europarådets generalsekretær meddelelse om navn  

 og adresse på de myndigheder, der udpeges i medfør af denne artikel.
Artikel 24 Direkte kommunikation 1. De centrale myndigheder skal kommunikere direkte med hinanden.
2. I hastende tilfælde kan anmodninger eller meddelelser i henhold til  

 dette kapitel sendes direkte af den anmodende parts retlige myndigheder,  

 herunder offentlige anklagere, til den anmodede parts tilsvarende  

 myndigheder.
I sådanne tilfælde skal der samtidig sendes en kopi til den  

 anmodede parts centrale myndighed gennem den anmodende parts centrale  

 myndighed.
 3. Enhver anmodning eller meddelelse i henhold til denne artikels stk. 1  

 eller 2 kan ske gennem International Criminal Police Organisation (Interpol).
 4. Såfremt en anmodning afgives i medfør af denne artikels stk. 2, og  

 myndigheden ikke har kompetence til at behandle anmodningen, skal den henvise  

 anmodningen til den kompetente nationale myndighed og straks informere den  

 anmodende part om, at den har gjort dette.
 5. Anmodninger eller meddelelser i henhold til dette kapitels Del 2, som  

 ikke medfører tvangsforanstaltninger, kan fremsendes direkte af den anmodende  

 parts kompetente myndigheder til den anmodede parts kompetente myndigheder.
Artikel 25 Formaliteter og sprog i forbindelse med anmodninger 1. Alle anmodninger i henhold til dette kapitel skal være skriftlige.  

 Moderne telekommunikationsmidler som f.eks. telefax kan benyttes.
 2. Med forbehold af bestemmelserne i denne artikels stk. 3 kan der ikke  

 kræves oversættelser af anmodninger eller støttedokumenter.
3. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - over for Europarådets generalsekretær afgive en  

 erklæring om, at den forbeholder sig ret til at kræve, at anmodninger rettet  

 til den og dokumenter til støtte for en sådan anmodning ledsages af en  

 oversættelse til dens eget sprog eller til et af Europarådets officielle  

 sprog eller til et af disse sprog, som parten måtte angive.
Den kan ved denne  

 lejlighed erklære sig rede til at acceptere oversættelse til ethvert andet  

 sprog, som den måtte angive.
De øvrige parter kan anvende  

 reciprocitetsreglen.
Artikel 26 Legalisering Dokumenter, der fremsendes i forbindelse med gennemførelsen af dette  

 kapitel, skal være fritaget for alle legaliseringsformaliteter.
Artikel 27 Anmodningens indhold 1. Enhver anmodning om samarbejde i henhold til dette kapitel skal  

 specificere:
a. den myndighed, der retter forespørgslen, og den myndighed, der står for  

 efterforskningen eller retsforfølgningen, b. genstand og begrundelse for anmodningen, c. de forhold, herunder relevante kendsgerninger (som. f.eks. dato og sted  

 for samt nærmere omstændigheder i forbindelse med lovovertrædelsen), som  

 efterforskningen eller retsforfølgningen har relation til, undtagen i  

 tilfælde af en anmodning om notifikation, d. for så vidt anmodningen medfører tvangsforanstaltninger:
i. teksten til lovbestemmelserne eller, såfremt dette ikke er muligt, en  

 redegørelse vedrørende de retsregler, der finder anvendelse, og ii. en angivelse af, at den foranstaltning, der anmodes om, eller  

 eventuelle andre foranstaltninger, der har samme følgevirkninger, kan træffes  

 inden for den anmodende parts område i henhold til dens egen lovgivning, e. hvor det er nødvendigt og i det omfang, at det er muligt:
i. detaljerede oplysninger vedrørende den eller de berørte personer,  

 herunder navn, fødselsdato og -sted, nationalitet og opholdssted og, såfremt  

 det drejer sig om en juridisk person, hjemstedet, og ii. de formuegoder, i relation til hvilke der anmodes om samarbejde, hvor  

 de befinder sig, deres tilknytning til den eller de berørte personer,  

 eventuel tilknytning til lovovertrædelsen samt eventuelle andre til rådighed  

 værende oplysninger om andre personers rettigheder over formuegoderne, og f. en eventuel særlig procedure, som den anmodende part ønsker fulgt.
 2. En anmodning om foreløbige foranstaltninger i henhold til Del 3 i  

 relation til beslaglæggelse af formuegoder, der kan gøres til genstand for  

 realisering i medfør af en konfiskationskendelse, der består i et krav om at  

 betale et pengebeløb, skal også angive det maksimumbeløb, som søges inddrevet  

 på grundlag af de pågældende formuegoder.
 3. Udover de i stk. 1 anførte angivelser skal enhver anmodning i henhold  

 til Del 4 indeholde:
 a. i tilfælde af artikel 13, stk. 1.a:
i. en bekræftet genpart af konfiskationskendelsen afsagt af en domstol  

 inden for den anmodende parts område og en erklæring vedrørende grundlaget  

 for afsigelsen af kendelsen, såfremt disse grunde ikke er angivet i selve  

 kendelsen, ii. en attestation fra den anmodende parts kompetente myndighed om, at  

 konfiskationskendelsen kan tvangsfuldbyrdes, og at den ikke på sædvanlig måde  

 kan appelleres, iii. oplysning om, i hvilket omfang der anmodes om tvangsfuldbyrdelse af  

 kendelsen, samt iv. oplysninger om nødvendigheden af at træffe foreløbige  

 foranstaltninger.
b. i tilfælde af artikel 13, stk. 1.b, en redegørelse for de  

 kendsgerninger, som den anmodende part påberåber sig, og som er  

 tilstrækkelige til at sætte den anmodede part i stand til at anmode om en  

 sådan kendelse i henhold til dens nationale lovgivning, c. såfremt tredjemand har haft lejlighed til at gøre krav gældende,  

 dokumentation for, at dette har været tilfældet.
Artikel 28 Mangelfulde anmodninger Såfremt en anmodning ikke er i overensstemmelse med bestemmelserne i dette  

 kapitel, eller de afgivne oplysninger ikke er tilstrækkelige til at gøre det  

 muligt for den anmodede part at behandle anmodningen, kan denne part bede den  

 anmodende part om at ændre anmodningen eller at supplere den med yderligere  

 oplysninger.
 2. Den anmodede part kan fastsætte en tidsfrist for modtagelse af sådanne  

 ændringer eller oplysninger.
 3. Medens den afventer de krævede ændringer eller oplysninger i relation  

 til en anmodning i henhold til dette kapitels Del 4, kan den anmodede part  

 træffe enhver af de i dette kapitels Del 2 eller 3 omhandlede  

 foranstaltninger.
Artikel 29 Flere anmodninger 1. Såfremt den anmodede part modtager mere end en anmodning i henhold til  

 dette kapitels Del 3 eller 4 vedrørende den samme person eller de samme  

 formuegoder, skal eksistensen af flere anmodninger ikke forhindre, at den  

 anmodede part behandler disse anmodninger og herunder træffer foreløbige  

 foranstaltninger.
 2. I tilfælde af flere anmodninger i henhold til dette kapitels Del 4 skal  

 den anmodede part overveje at konsultere de anmodende parter.
Artikel 30 Pligt til at give begrundelser Den anmodede part skal begrunde enhver beslutning om at nægte, udsætte  

 eller fastsætte betingelser for samarbejde i henhold til dette kapitel.
Artikel 31 Oplysning 1. Den anmodede part skal straks oplyse den anmodende part om:
a. foranstaltninger, der iværksættes i medfør af en anmodning i henhold  

 til dette kapitel, b. slutresultatet af foranstaltninger, der gennemføres på grundlag af  

 anmodningen, c. en afgørelse om at nægte eller udsætte samarbejde i henhold til dette  

 kapitel eller om helt eller delvis at fastsætte betingelser for et sådant  

 samarbejde, d. eventuelle omstændigheder, som gør det umuligt at gennemføre den  

 foranstaltning, der anmodes om, eller som vil kunne forsinke den væsentligt,  

 og e. i tilfælde af foreløbige foranstaltninger, der træffes i medfør af en  

 anmodning i henhold til dette kapitels Del 2 eller 3, sådanne bestemmelser i  

 henhold til dens nationale lovgivning, som automatisk ville medføre ophævelse  

 af den foreløbige foranstaltning.
 2. Den anmodende part skal straks oplyse den anmodede part om:
a. en ny kendelse eller andre omstændigheder, som medfører, at  

 konfiskationskendelsen ophører helt eller delvis med at kunne  

 tvangsfuldbyrdes, og b. enhver udvikling af faktuel eller juridisk art, som gør, at en  

 foranstaltning i henhold til dette kapitel ikke længere er berettiget.
 3. Såfremt en part på grundlag af samme konfiskationskendelse anmoder om  

 konfiskation inden for mere end en parts område, skal den oplyse alle parter,  

 der er berørt af en tvangsfuldbyrdelse af kendelsen, om anmodningen.
Artikel 32 Restriktioner vedrørende anvendelse 1. Den anmodede part kan gøre efterkommelse af en anmodning betinget af,  

 at de indhentede oplysninger eller beviser ikke uden dens forudgående  

 samtykke anvendes eller overdrages af den anmodende parts kompetente  

 myndigheder til brug for anden efterforskning eller retsforfølgning end den,  

 der er anført i anmodningen.
 2. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at oplysninger eller beviser, som den fremskaffer i  

 henhold til dette kapitel, ikke uden dens forudgående samtykke må anvendes  

 eller overdrages af den anmodende parts kompetente myndigheder til brug for  

 anden efterforskning eller retsforfølgning end den, der er anført i  

 anmodningen.
Artikel 33 Fortrolighed 1. Den anmodende part kan kræve, at den anmodede part skal behandle  

 kendsgerninger i forbindelse med og indholdet af en anmodning fortroligt  

 bortset fra i det omfang, det er nødvendigt for at efterkomme anmodningen.  

 Såfremt den anmodede part ikke kan opfylde kravet om fortrolighed, skal den  

 straks oplyse den anmodende part herom.
 2. Den anmodende part skal, såfremt det ikke er i strid med principperne i  

 dens nationale lovgivning, og såfremt den bliver anmodet herom, behandle  

 beviser og oplysninger, som tilvejebringes af den anmodede part, fortroligt  

 bortset fra i det omfang, det er nødvendigt af hensyn til den efterforskning  

 eller retsforfølgning, der er beskrevet i anmodningen.
3. Med forbehold af bestemmelserne i dens nationale lovgivning skal en  

 part, der har modtaget uanmodede oplysninger i henhold til artikel 10,  

 overholde eventuelle krav om fortrolighed, som måtte rejses af den part, der  

 afgiver disse oplysninger.
Såfremt den anden part ikke kan efterkomme et  

 sådant krav, skal den straks oplyse den part, der fremsender oplysningerne,  

 herom.
Artikel 34 Omkostninger De almindelige omkostninger i forbindelse med at efterkomme en anmodning  

 skal afholdes af den anmodede part.
Såfremt efterkommelse af en anmodning  

 kræver omkostninger af betydeligt omfang eller ekstraordinær karakter, skal  

 parterne konsultere hinanden med henblik på at aftale vilkårene for  

 efterkommelse af anmodnigen, og hvorledes omkostningerne skal afholdes.
Artikel 35 Erstatning 1. Når der af en person er rejst sag om erstatningspligt som følge af en  

 handling eller undladelse i forbindelse med samarbejde i henhold til dette  

 kapitel, skal de berørte parter overveje at konsultere hinanden med henblik  

 på, hvor det er hensigtsmæssigt, at afgøre fordelingen af den erstatning, der  

 eventuelt skal betales.
 2. En part, der er blevet involveret i en erstatningssag, skal bestæbe sig  

 på at informere den anden part om en sådan retssag, såfremt denne part kunne  

 have en interesse i sagen.
KAPITEL IV AFSLUTTENDE BESTEMMELSER Artikel 36 Undertegnelse og ikrafttræden 1. Denne konvention skal være åben for undertegnelse af alle Europrådets  

 medlemsstater samt ikke-medlemsstater, der har deltaget i dens udarbejdelse.  

 Disse stater kan udtrykke deres samtykke til at være bundet af den:
a. ved undertegnelse uden forbehold for så vidt angår ratifikation eller  

 godkendelse, eller b. ved undertegnelse med forbehold for ratifikation eller godkendelse  

 efterfulgt af ratifikation eller godkendelse.
 2. Ratifikations- eller godkendelsesinstrumenter skal deponeres hos  

 Europarådets generalsekretær.
 3. Denne konvention træder i kraft den første dag i den måned, der følger  

 efter udløbet af en periode på tre måneder efter den dato, hvor tre stater,  

 hvoraf mindst to er medlemmer af Europarådet, har udtrykt deres samtykke til  

 at være bundet af konventionen i overensstemmelse med bestemmelserne i stk.  

 1.
 4. For så vidt angår enhver undertegnende stat, der efterfølgende  

 udtrykker samtykke til at være bundet af den, træder konventionen i kraft den  

 første dag i den måned, der følger efter udløbet af en periode på tre måneder  

 efter datoen for dens tilkendegivelse af at ville være bundet af konventionen  

 i overensstemmelse med bestemmelserne i stk. 1.
Artikel 37 Tiltrædelse af konventionen 1. Efter denne konventions ikrafttræden kan Europarådets Ministerkomite  

 efter at have konsulteret de kontraherende parter opfordre enhver stat, der  

 ikke er medlem af Europarådet, og som ikke har deltaget i dens udarbejdelse,  

 til at tiltræde konventionen ved beslutning truffet med det flertal, der er  

 fastsat i artikel 20.d i Europarådets statut, og med enstemmighed blandt  

 repræsentanterne for de kontraherende stater, der er berettiget til at sidde  

 i komiteen.
 2. For så vidt angår tiltrædende stater træder konventionen i kraft den  

 første dag i den måned, der følger efter udløbet af en periode på tre måneder  

 efter deponeringen af tiltrædelsesinstrumentet hos Europarådets  

 generalsekretær.
Artikel 38 Territorialt anvendelsesområde 1. Enhver stat kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - angive, inden for hvilket område eller hvilke  

 områder denne konvention skal finde anvendelse.
2. Enhver stat kan på et senere tidspunkt ved erklæring til Europarådets  

 generalsekretær udvide anvendelsen af denne konvention til ethvert andet  

 område, der er angivet i erklæringen.
For så vidt angår et sådant område  

 træder konventionen i kraft den første dag i den måned, der følger efter  

 udløbet af en periode på tre måneder efter datoen for generalsekretærens  

 modtagelse af en sådan erklæring.
 3. Enhver erklæring, der afgives i henhold til ovenstående to stykker, kan  

 for så vidt angår ethvert område, der er anført i en sådan erklæring,  

 tilbagetrækkes ved notifikation stilet til generalsekretæren.  

 Tilbagetrækningen træder i kraft den første dag i den måned, der følger efter  

 udløbet af en periode på tre måneder fra datoen for generalsekretærens  

 modtagelse af en sådan notifkation.
Artikel 39 Forholdet til andre konventioner og aftaler 1. Denne konvention berører ikke rettigheder og forpligtelser, der følger  

 af internationale, multilaterale konventioner vedrørende særlige forhold.
 2. Parterne til denne konvention kan indgå bilaterale eller multilaterale  

 aftaler med hinanden vedrørende de forhold, der er omhandlet i denne  

 konvention, med henblik på at supplere eller bestyrke dens bestemmelser eller  

 fremme gennemførelsen af de principper, som den indeholder.
 3. Såfremt to eller flere parter allerede har indgået en aftale eller  

 traktat for så vidt angår et spørgsmål, der er omhandlet i denne konvention,  

 eller på anden måde har etableret indbyrdes relationer for så vidt angår  

 dette spørgsmål, er de berettiget til at lade denne aftale eller traktat  

 finde anvendelse - eller lade regulere på samme måde - i stedet for denne  

 konvention, såfremt det fremmer internationalt samarbejde.
Artikel 40 Forbehold 1. En stat kan - på tidspunktet for undertegnelse eller ved deponeringen  

 af sit ratifikations-, godkendelses- eller tiltrædelsesinstrument - erklære,  

 at den vil benytte sig af en eller flere af de forbehold, der nævnes i  

 artikel 2, stk. 2, artikel 6, stk. 4, artikel 14, stk. 3, artikel 21, stk. 2,  

 artikel 25, stk. 3, og artikel 32, stk. 2. Der kan ikke tages andre  

 forbehold.
2. Enhver stat, der har taget forbehold i henhold til ovenstående stykke,  

 kan helt eller delvis tilbagetrække et sådant forbehold ved notifikation  

 stilet til Europarådets generalsekretær.
Tilbagetrækkelsen træder i kraft på  

 datoen for generalsekretærens modtagelse af en sådan notifikation.
3. En part, der har taget forbehold for så vidt angår en bestemmelse i  

 denne konvention, kan ikke kræve, at en anden part bringer denne bestemmelse  

 i anvendelse.
Den kan dog, såfremt dens forbehold er delvis eller betinget,  

 kræve, at bestemmelsen bringes i anvendelse i det omfang, den selv har  

 accepteret den.
Artikel 41 Ændringer 1. Ændringer til denne konvention kan foreslås af enhver part, og  

 Europarådets generalsekretær skal give underretning herom til Europarådets  

 medlemsstater og til enhver ikke-medlemsstat, som har tiltrådt eller er  

 blevet opfordret til at tiltræde denne konvention i overensstemmelse med  

 bestemmelserne i artikel 37.
 2. Der skal gives underretning til European Committee on Crime Problems  

 (Europarådets Strafferetskomite) om enhver ændring, der foreslås af en part,  

 og denne komite skal forelægge Ministerkomiteen en udtalelse om den  

 foreslåede ændring.
 3. Ministerkomiteen skal behandle den foreslåede ændring og den udtalelse,  

 der er afgivet af European Committee on Crime Problems, og kan vedtage  

 ændringen.
 4. Teksten til enhver ændring, der vedtages af Ministerkomiteen i  

 overensstemmelse med denne artikels stk. 3, skal fremsendes til parterne til  

 godkendelse.
 5. Enhver ændring, der vedtages i overensstemmelse med denne artikels stk.  

 3, træder i kraft den tredivte dag efter, at alle parter har underrettet  

 generalsekretæren om deres godkendelse deraf.
Artikel 42 Afgørelse af tvister 1. Europarådets European Committee on Crime Problems skal holdes  

 underrettet om fortolkning og anvendelse af dennne konvention.
 2. I tilfælde af tvist mellem parter for så vidt angår fortolkning eller  

 anvendelse af denne konvention skal de forsøge at afgøre tvisten ved  

 forhandling eller andre fredelige midler efter eget valg, herunder  

 indbringelse af tvisten for European Committee on Crime Problems, for en  

 voldgiftsinstans, hvis afgørelse skal være bindende for parterne, eller for  

 Den Internationale Domstol, efter aftale mellem de berørte parter.
Artikel 43 Opsigelse 1. Enhver part kan på ethvert tidspunkt opsige denne konvention ved  

 notifikation stilet til Europarådets generalsekretær.
 2. En sådan opsigelse træder i kraft den første dag i den måned, der  

 følger efter udløbet af en periode på tre måneder efter datoen for  

 generalsekretærens modtagelse af notifikationen.
 3. Denne konvention skal imidlertid fortsat finde anvendelse på  

 tvangsfuldbyrdelse i henhold til artikel 14 af konfiskation, som der er  

 anmodet om i overensstemmelse med bestemmelserne i denne konvention før  

 datoen for opsigelsens ikrafttræden.
Artikel 43 Notifikationer Europarådets generalsekretær skal notificere Europarådets medlemsstater og  

 enhver stat, der har tiltrådt denne konvention, om:
a. undertegning, b. deponering af ratifikations-, godkendelses- eller  

 tiltrædelsesinstrumenter, c. datoen for denne konventions ikrafttræden i overensstemmelse med  

 artikel 36 og 37, d. forbehold taget i medfør af artikel 40, stk. 1, e. enhver anden handling, notifikation eller meddelelse vedrørende denne  

 konvention.
 Parterne har - efter behørigt at være bemyndiget hertil - undertegnet  

 denne konvention.
Udfærdiget i Strasbourg den 8. november 1990 på engelsk og fransk, idet  

 begge tekster skal have samme gyldighed, i et enkelt eksemplar, der deponeres  

 i Europarådets arkiver.
Europarådets generalsekretær fremsender bekræftede  

 genparter heraf til Europarådets medlemsstater, til de ikke-medlemsstater,  

 der har deltaget i udarbejdelsen af denne konvention, samt til de  

 medlemsstater, der er blevet opfordret til at tiltræde den.
Oprindeligt fremsat forslag § 1 I lov nr. 249 af 9. juni 1967 om udlevering af lovovertrædere foretages  

 følgende ændringer:
 1. I § 11, stk. 1, indsættes efter »kun«: »,  

 jf. dog kapitel 3 a,».
 2. I § 13 ændres »retsplejelovens kapitler 68, 69, 71  

 og 72,» til: »retsplejelovens kapitel 69 om anholdelse, kapitel 70  

 om varetægtsfængsling, kapitel 72 om legemsindgreb, kapitel 73 om ransagning  

 og kapitel 75 b om beslaglæggelse,».
 3. I § 17, stk. 3, ændres »retsplejelovens kapitler 71  

 og 72« til: »retsplejelovens kapitel 69 om anholdelse og kapitel 70  

 om varetægtsfængsling«.
 4. Efter § 18 indsættes:
 »Kapitel 3 a.
 Forenklet behandling af sager om udlevering.
§ 18 a.
Udlevering til en medlemsstat i Den Europæiske Union kan  

 ske på grundlag af en eftersøgning efter reglerne i dette kapitel.
 Stk. 2. Eftersøgningen skal indeholde oplysning om den eftersøgtes  

 identitet, tid og sted for den strafbare handling, dennes beskaffenhed og de  

 anvendelige straffebestemmelser samt den beslutning om anholdelse eller  

 fængsling eller den dom, der danner grundlag for eftersøgningen med henblik  

 på udlevering.
§ 18 b.
Efter modtagelsen af en eftersøgning iværksætter politiet  

 uden ophold den undersøgelse, der er nødvendig for at afgøre, om  

 betingelserne for udlevering er opfyldt.
For denne undersøgelse gælder  

 bestemmelserne i retsplejelovens 4. bog med de fornødne lempelser.
Stk. 2. §§ 13-14 finder tilsvarende anvendelse.
Foranstaltninger,  

 der er truffet efter § 13, skal ophæves, såfremt anmodning om udlevering, jf.  

 § 11, ikke er modtaget senest 30 dage efter anholdelsen.
I særlige tilfælde  

 kan retten dog forlænge denne frist.
§ 18 c.
Udlevering på grundlag af en eftersøgning kan kun ske,  

 hvis den, der begæres udleveret, i et retsmøde meddeler samtykke til  

 udlevering.
Meddeler den pågældende ikke samtykke, behandles sagen efter  

 reglerne i kapitel 3. Den pågældende kan endvidere meddele samtykke til at  

 blive draget til ansvar og blive udleveret videre til en tredje medlemsstat  

 for andre strafbare handlinger begået før udleveringen end den, der sker  

 udlevering for.
Retten vejleder den pågældende om følgerne af samtykke efter  

 denne bestemmelse.
Stk. 2. Er der meddelt samtykke efter stk. 1, 1. pkt., forelægges  

 spørgsmålet om udlevering justitsministeren til afgørelse.
Finder  

 justitsministeren, at betingelserne for udlevering utvivlsomt er opfyldt, kan  

 udlevering iværksættes af politiet.
§ 18 d.
For at sikre udleveringens gennemførelse kan de i  

 retsplejelovens kapitel 69 om anholdelse og kapitel 70 om varetægtsfængsling  

 omtalte retsmidler anvendes.
Fængsling, som er sket i medfør af denne  

 bestemmelse, skal ophæves, hvis udlevering ikke har fundet sted inden 20 dage  

 efter justitsministerens beslutning om udlevering.
I særlige tilfælde kan  

 retten dog forlænge denne frist. § 18 finder tilsvarende anvendelse.« 5. I § 19, stk. 1, ændres »retsplejelovens kapitler  

 68, 69, 71 og 72,» til: »retsplejelovens kapitel 69 om anholdelse,  

 kapitel 70 om varetægtsfængsling, kapitel 72 om legemsindgreb, kapitel 73 om  

 ransagning og kapitel 75 b om beslaglæggelse,».
§ 2 I lov nr. 323 af 4. juni 1986 om international fuldbyrdelse af straf m.v.  

 foretages følgende ændringer:
 1. Efter § 5 indsættes:
»Kapitel 3 a FN-konventionen imod ulovlig handel med narkotika og psykotrope  

 stoffer og den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold § 5 a.
Afgørelser om konfiskation, som er omfattet af  

 FN-konventionen imod ulovlig handel med narkotika og psykotrope stoffer eller  

 den europæiske konvention om hvidvaskning, efterforskning samt beslaglæggelse  

 og konfiskation af udbyttet fra strafbart forhold, jf. bilag 3 og 4 til denne  

 lov, kan fuldbyrdes efter reglerne i kapitel 3, når konventionens betingelser  

 er opfyldt.« 2. Overskriften til kapitel 4 affattes således:
 »Fælles regler om behandlingen af sager om fuldbyrdelse af  

 udenlandske afgørelser i Danmark efter kapitel 2-3 a«.
 3. I § 10, stk. 1, og § 12, stk. 2, ændres  

 »3« til: »3 a«.
§ 3 I lov nr. 214 af 31. maj 1963 om samarbejde med Finland, Island, Norge og  

 Sverige angående fuldbyrdelse af straf m.v. som ændret ved lov nr. 322 af 4.  

 juni 1986 foretages følgende ændringer:
 1. I § 7 indsættes efter »betinget dom«:  

 »eller dom til samfundstjeneste«.
 2. I § 8, stk. 1, 2. pkt., indsættes efter »betingede  

 dom«: »eller i dommen til samfundstjeneste«.
 3. I § 8, stk. 2, indsættes efter »en betinget  

 dom«: »eller en dom til samfundstjeneste.«.
 4. § 9 affattes således:
» § 9. Såfremt en person, der i Finland, Island, Norge eller  

 Sverige er idømt en betinget dom eller en dom til samfundstjeneste, her i  

 landet dømmes for strafbart forhold, kan retten, selv om der ikke er anordnet  

 tilsyn efter § 7, i overensstemmelse med straffelovens regler om betingede  

 domme træffe afgørelse om, at der skal fastsættes ubetinget straf for  

 forhold, der er omfattet af den betingede dom eller af dommen til  

 samfundstjeneste.« 5. I § 11, stk. 2, indsættes efter »borgerlig  

 straffelovs § 60«: »eller § 66«.
§ 4 I lov om rettens pleje, jf. lovbekendtgørelse nr. 905 af 10. november 1992  

 som senest ændret ved § 34 i lov nr. 387 af 14. juni 1994, § 1 i lov nr. 389  

 af 14. juni 1995, lov nr. 390 og 393 af 14. juni 1995 samt § 4 i lov nr. 427  

 af 14. juni 1995, foretages følgende ændringer:
 Efter § 190 indsættes:
» § 191. En person, der er frihedsberøvet i udlandet, og som  

 har meddelt samtykke hertil, kan overføres til Danmark for i en straffesag at  

 afgive forklaring eller medvirke ved konfrontation.
Den pågældende skal under  

 overførslen være frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til overførslen.
Stk. 2. Afgørelse om frihedsberøvelse træffes af retten efter  

 anmodning fra politiet.
Retten påser, at den pågældende har meddelt samtykke  

 til midlertidig overførsel som nævnt i stk. 1. For frihedsberøvelsen  

 fastsættes en frist, der kan forlænges.
Rettens afgørelse træffes ved  

 kendelse, der ikke kan kæres.
 Stk. 3. Den pågældende må under opholdet her i landet ikke drages  

 til ansvar eller udleveres videre til tredjeland for nogen strafbar handling  

 begået før overførslen her til landet.
 Stk. 4. Under frihedsberøvelsen er den pågældende alene undergivet  

 de indskrænkninger, som er nødvendige til sikring af frihedsberøvelsens  

 øjemed og opretholdelse af orden og sikkerhed på anbringelsesstedet.  

 Anbringelse kan ske i arresthus, jf. retsplejelovens § 770, stk. 2.
Stk. 5. Justitsministeren kan fastsætte nærmere regler om  

 behandlingen af personer, der er frihedsberøvet i medfør af stk. 1.« § 5 Stk. 1. § 1 og § 2 træder i kraft den 1. august 1996. § 3 og § 4  

 træder i kraft dagen efter bekendtgørelsen i Lovtidende.
 Stk. 2. § 1 har virkning for sager om udlevering, hvori der ved  

 lovens ikrafttræden ikke er truffet afgørelse af justitsministeren.
Stk. 3. § 2 finder kun anvendelse på afgørelser, der er truffet  

 efter, at FN-konventionen imod ulovlig handel med narkotika og psykotrope  

 stoffer eller den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold er trådt i  

 kraft mellem Danmark og vedkommende fremmede stat.
Justitsministeren kan dog  

 på grundlag af overenskomst med vedkommende stat bestemme, at bestemmelserne  

 også skal anvendes på afgørelser, der er truffet tidligere.
§ 6 Loven gælder ikke for Færøerne og Grønland. §§ 1-3 kan dog ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Formål 1.1.  Udlevering af lovovertrædere Samarbejdet i Den Europæiske Union om udlevering af lovovertrædere sker på  

 grundlag af Den Europæiske Konvention af 13. december 1957 om udlevering af  

 lovovertrædere (1957-konventionen), jf. bekendtgørelse nr. 36 af 28.  

 september 1963, med tilhørende tillægsprotokoller.
Foruden medlemsstaterne i  

 Den Europæiske Union har de fleste af de europæiske lande - herunder de  

 østeuropæiske lande og Tyrkiet - tiltrådt denne konvention.
 I lyset af de stadig mere åbne grænser, det tiltagende antal  

 lovovertrædelser med internationale aspekter og det tætte samarbejde på det  

 retlige og politimæssige område mellem EU-medlemsstaterne bliver de  

 forholdsvis formelle betingelser og procedurer for udlevering mellem  

 medlemsstaterne opfattet som et stigende praktisk problem.
På denne baggrund blev der i efteråret 1993 iværksat en undersøgelse af,  

 om det i forhold til 1957-konventionen ville været muligt dels at lempe  

 betingelserne for udlevering, dels at forenkle de eksisterende  

 udleveringsprocedurer mellem EU-medlemsstaterne.
Efter en bred drøftelse af  

 disse spørgsmål blev arbejdet med forenkling af udleveringsprocedurerne  

 færdiggjort, mens arbejdet med lempelse af betingelserne for udlevering blev  

 udskudt til senere.
Rådet besluttede herefter ved en retsakt af 10. marts  

 1995 at anbefale medlemsstaterne at gennemføre Konventionen, udarbejdet på  

 grundlag af artikel K.3 i traktaten om Den Europæiske Union, om forenklet  

 udleveringsprocedure mellem medlemsstaterne i Den Europæiske Union.
 Ved lovforslagets § 1 gennemføres de ændringer i loven om udlevering af  

 lovovertrædere (udleveringsloven), der er nødvendige for, at man i Danmark  

 kan anvende den forenklede udleveringsprocedure, der følger af konventionens  

 bestemmelser.
 En nærmere gennemgang af konventionen og de ændringer, som den giver  

 anledning til, findes nedenfor under pkt. 2 i de almindelige bemærkninger.
 1.2. Fuldbyrdelse af udenlandske afgørelser om konfiskation  

 m.v.
Om international fuldbyrdelse af konfiskationsafgørelser findes regler i  

 Den Europæiske Konvention af 28. maj 1970 om straffedommes internationale  

 retsvirkninger (retsvirkningskonventionen), der er gennemført i dansk ret ved  

 lov nr. 522 af 23. december 1970 om fuldbyrdelse af europæiske straffedomme.  

 Retsvirkningskonventionen har i praksis ikke kunnet indfri de forventninger,  

 som man bl.a. fra dansk side havde, da den blev åbnet for undertegnelse.
Det  

 skyldes navnlig, at konventionen foruden af Danmark kun er tiltrådt af ganske  

 få lande.
Bl.a. på denne baggrund blev der på det europæiske justitsministermøde i  

 Oslo i 1986 vedtaget en resolution om at anbefale Europarådets  

 strafferetskomite (CDPC) at undersøge mulighederne for at skabe  

 internationale normer med henblik på et effektivt internationalt samarbejde  

 om efterforskning, beslaglæggelse og konfiskation af udbyttet fra  

 narkotikakriminalitet.
CDPC nedsatte en ekspertkomite om internationalt  

 samarbejde med hensyn til efterforskning, beslaglæggelse og konfiskation af  

 udbyttet fra strafbart forhold.
Resultatet af ekspertkomiteens arbejde forelå  

 i juni 1990, hvor et udkast til Konvention om hvidvaskning, efterforskning  

 samt beslaglæggelse og konfiskation af udbyttet fra strafbart forhold  

 (hvidvaskkonventionen) blev godkendt af CDPC.
Konventionen blev åbnet for  

 undertegnelse den 8. november samme år og er undertegnet af bl.a.
Danmark.  

 Ved lovforslagets § 2 gennemføres de ændringer i loven om international  

 fuldbyrdelse af straf m.v., der er nødvendige for, at afgørelser om  

 konfiskation efter anmodning i henhold til hvidvaskkonventionen kan  

 fuldbyrdes i Danmark.
 Endvidere gennemføres en udvidelse af loven om international fuldbyrdelse  

 af straf m.v., således at den også omfatter fuldbyrdelse af afgørelser om  

 konfiskation, der er fremsat i henhold til FN-konventionen af 20. december  

 1988 imod ulovlig handel med narkotika og psykotrope stoffer  

 (FN-konventionen). Denne konvention er ratificeret af Danmark i henhold til  

 kongelig resolution af 3. december 1991, jf. bekendtgørelse nr. 50 af 17.  

 juni 1993.
 De foreslåede ændringer gennemgås nærmere nedenfor under pkt. 3 i de  

 almindelige bemærkninger.
1.3. Fuldbyrdelse af nordiske afgørelser om  

 samfundstjeneste Lovforslagets § 3 har til formål at sikre, at nordiske afgørelser om  

 samfundstjeneste kan fuldbyrdes i de nordiske lande i lighed med domme til  

 frihedsstraf, bøder m.v., jf. lov nr. 214 af 31. maj 1963 om samarbejde med  

 Finland, Island, Norge og Sverige angående fuldbyrdelse af straf m.v. som  

 ændret ved lov nr. 322 af 4. juni 1986. Der henvises herom til pkt. 4  

 nedenfor.
1.4. Overførsel af vidner, der er frihedsberøvet i  

 udlandet Ved Østre Landsrets kendelse af 21. september 1994 blev det fastslået, at  

 der ikke er hjemmel til at frihedsberøve en i udlandet frihedsberøvet person,  

 der midlertidigt overføres til Danmark med henblik på at afgive  

 vidneforklaring i en verserende straffesag.
Ved lovforslagets § 4  

 tilvejebringes fornøden hjemmel til frihedsberøvelse i sådanne tilfælde, jf.  

 herom nedenfor under pkt. 5 i de almindelige bemærkninger.
2. Udlevering af lovovertrædere 2.1.  Gældende ret 2.1.1. Efter udleveringslovens § 1, stk. 1, kan den, der i  

 udlandet er sigtet, tiltalt eller dømt for en strafbar handling, udleveres  

 fra Danmark til udlandet efter lovens regler.
Loven omfatter dog ikke  

 udlevering fra Danmark til et af de nordiske lande, jf. § 1, stk. 2. Sådan  

 udlevering sker efter bestemmelserne i lov nr. 27 af 3. februar 1960 som  

 ændret ved lov nr. 251 af 12. juni 1975 om udlevering af lovovertrædere til  

 Finland, Island, Norge og Sverige.
2.1.2. Betingelserne for udlevering er fastsat i udleveringslovens  

 kapitel 2. Blandt betingelserne indgår efter udleveringslovens § 10, at  

 udlevering som udgangspunkt kun kan ske på vilkår, at den udleverede ikke  

 drages til ansvar eller udleveres videre til tredjeland for nogen anden  

 strafbar handling, begået før udleveringen, end den, den pågældende er  

 udleveret for (specialitetsreglen). Efter udleveringslovens § 20, jf. § 10,  

 nr. 1, litra a, kan justitsministeren dog efter anmodning meddele tilladelse  

 hertil, såfremt udlevering for den pågældende handling kunne have fundet sted  

 efter udleveringslovens bestemmelser.
I § 10, nr. 1, litra b-c, er fastsat  

 nogle supplerende bestemmelser, hvorefter immuniteten i visse tilfælde også  

 kan ophæves ved den udleveredes egne handlinger.
Efter den bestående ordning kan den udleverede ikke selv give afkald på  

 anvendelse af specialitetsreglen.
Udleveringsloven svarer på dette punkt til  

 ordningen efter den europæiske udleveringskonvention, jf. art. 14 og 15.  

 Efter den nordiske ordning gjaldt derimod tidligere, at den udleverede i et  

 retsmøde kunne give afkald på specialitetsreglen i forhold til det begærende  

 land, jf. lov nr. 27 af 3. februar 1960, § 6, stk. 1, nr. 1, litra b.
Den  

 nugældende ordning er endnu mere vidtgående, idet den indebærer, at det  

 nordiske land, der har begæret en person udleveret, som hovedregel kan  

 medinddrage andre forhold, der er begået før udleveringen, uden at indhente  

 samtykke hverken fra den udleverede eller det land, hvorfra udleveringen er  

 sket, jf. § 6 i lov nr. 251 af 12. juni 1975. Også efter den nordiske ordning  

 gælder imidlertid fortsat et forbud mod videreudlevering til tredjeland uden  

 justitsministerens tilladelse for nogen før udleveringen begået strafbar  

 handling, jf. lovens § 6, nr. 1.
2.1.3. I udleveringslovens kapitel 3 er fastsat regler om  

 behandlingen af sager om udlevering.
Efter § 11 kan udlevering kun ske efter  

 en anmodning, der indeholder oplysninger om tid og sted for den strafbare  

 handling, dennes beskaffenhed og de anvendelige straffebestemmelser.
Med  

 anmodningen skal efter bestemmelsens stk. 2 følge udskrift af den beslutning  

 om anholdelse eller fængsling eller af den dom, der danner grundlag for  

 anmodningen.
Sammen med § 12 indebærer udleveringslovens § 11, at der ikke  

 kan indledes en nærmere undersøgelse af en udleveringsbegæring, før den i  

 henhold til § 11, stk. 2, nødvendige dokumentation foreligger.
Efter  

 udleveringslovens § 19 kan der efter omstændighederne i stedet foretages  

 beslaglæggelse, ransagning, anholdelse og fængsling, såfremt den berørte  

 person er efterlyst af myndighederne i den begærende stat som sigtet, tiltalt  

 eller dømt for en strafbar handling, der må antages at kunne begrunde  

 udlevering efter udleveringsloven.
De nævnte foranstaltninger skal imidlertid  

 som udgangspunkt ophæves, såfremt anmodning om udlevering, jf. § 11, ikke er  

 modtaget senest 30 dage efter anholdelsen.
Udleveringslovens ordning svarer i  

 det væsentlige til reglerne i Den Europæiske Udleveringskonvention, jf.  

 konventionens art. 12-13 og 16.
 Den nordiske udleveringslov giver med henblik på en hurtig behandling af  

 udleveringssager mulighed for, at politiet kan træffe bestemmelse om  

 udlevering, når den pågældende i et retsmøde har meddelt samtykke til  

 udlevering, og det er utvivlsomt, at udleveringsbetingelserne er opfyldt.  

 Udleveringssagen behandles i så fald som udgangspunkt alene på grundlag af en  

 begæring, der indeholder oplysning om tid og sted for den strafbare handling,  

 dennes beskaffenhed, de anvendelige straffebestemmelser, nationalitet og - om  

 muligt - opholdssted for den, der begæres udleveret, samt sådanne  

 oplysninger, som i øvrigt er nødvendige til bestemmelse af den pågældendes  

 identitet, jf. lovens §§ 8 og 13.
En lignende ordning kendes ikke i udleveringsloven.
Efter denne lovs § 15,  

 stk. 1, forelægges spørgsmålet om udlevering efter afslutningen af den  

 undersøgelse, der er iværksat efter § 12 på grundlag af en formel  

 udleveringsbegæring efter § 11, for justitsministeren.
Et eventuelt samtykke  

 fra den pågældende til udlevering vil alene indebære et afkald på adgangen  

 til at indbringe spørgsmålet om udleveringens lovlighed for domstolene og  

 dermed en fremskyndelse af det tidspunkt, hvor udleveringen herefter kan  

 iværksættes, jf. lovens §§ 16 og 17.
2.2. Konventionen om forenklet udleveringsprocedure mellem  

 medlemsstaterne i Den Europæiske Union 2.2.1. Formålet med Konventionen, udarbejdet på grundlag af  

 artikel K.3 i Traktaten om Den Europæiske Union, om forenklet  

 udleveringsprocedure mellem medlemsstaterne i Den Europæiske Union  

 (konventionen om en forenklet udleveringsprocedure) er at supplere og  

 forenkle procedurerne i Den Europæiske Udleveringskonvention af 13. december  

 1957. Tanken er at anvende en forenklet procedure i det omfang, den person,  

 der begæres udleveret, samtykker i udleveringen.
Forenklingen sker i form af  

 mere direkte kontakt mellem de berørte staters kompetente myndigheder og en  

 mere hensigtsmæssig tilrettelæggelse af sagsgangen.
Forenklingen modsvares  

 af, at samtykke til udlevering meddeles i retten.
 Konventionen om forenklet udleveringsprocedure er optaget som bilag 1 til  

 lovforslaget.
1957-konventionen finder fortsat anvendelse dels i de tilfælde, hvor  

 personen eller den adspurgte stat ikke samtykker i udleveringen, dels i de  

 tilfælde, hvor konventionen ikke indeholder supplerende regler.
Det  

 sidstnævnte indebærer bl.a., at de bestående nationale regler om  

 betingelserne for udlevering kan opretholdes uændret i forhold til  

 EU-medlemsstaterne, og at spørgsmålet om videreudlevering til et tredjeland  

 uden for kredsen af EU-medlemsstater fortsat reguleres af 1957- konventionens  

 bestemmelser herom.
Efter konventionens art. 1, stk. 2, berører konventionen ikke  

 anvendelsen af mere fordelagtige bestemmelser i gældende bi- eller  

 multilaterale aftaler mellem medlemsstater.
Det indebærer for Danmarks  

 vedkommende, at den fælles nordiske lovgivning om udlevering fortsat kan  

 finde anvendelse i sager om udlevering af personer til strafforfølgning eller  

 straffuldbyrdelse i et nordisk land.
2.2.2. I art. 2-3 forpligtes medlemsstaterne til indbyrdes  

 at udlevere eftersøgte personer efter den forenklede procedure, såfremt den  

 berørte person og den anmodede stat meddeler samtykke hertil.
Kravet om den  

 anmodede stats tilladelse foruden den eftersøgte persons samtykke skal ses  

 som en garanti for, at de materielle betingelser for udlevering er opfyldt.  

 Konventionen indebærer således ikke en pligt til at iværksætte udlevering  

 efter den forenklede procedure, når blot den eftersøgte persons samtykke  

 foreligger, men fordrer tværtimod, at den anmodede stat foretager en  

 selvstændig vurdering af spørgsmålet om udlevering.
Den anmodede stat kan  

 derfor nægte udlevering, hvis omstændighederne giver grundlag for at antage,  

 at udleveringsbetingelserne ikke er opfyldt, eller såfremt andre grunde i  

 øvrigt taler for at følge fremgangsmåden efter 1957- konventionen.
2.2.3. Art. 4 foreskriver, hvilke oplysninger der som  

 udgangspunkt skal anses for tilstrækkelige til, at den anmodede stat og  

 personen, der begæres udleveret, kan tage stilling til spørgsmålet om  

 anvendelse af den forenklede udleveringsprocedure.
De oplysninger, der skal  

 kunne danne grundlag for udlevering efter den forenklede procedure, svarer  

 til de oplysninger, der i dag fremgår af Interpols efterlysninger.  

 Oplysningerne stemmer endvidere overens med de oplysninger, der normalt  

 fremsendes sammen med en formel udleveringsbegæring efter art. 12 i  

 1957-konventionen.
Forskellen mellem Interpols efterlysning og en formel  

 udleveringsbegæring består alene i, at der i Interpols efterlysning er tale  

 om uddrag af oplysninger fra kendelser, domme, politirapporter m.v. og ikke  

 bekræftet udskrift af de pågældende dokumenter.
Formålet med art. 4 er at sikre en hurtig udlevering og at forhindre, at  

 personer, der er villige til at lade sig udlevere, må tilbageholdes i en  

 længere periode, mens en formel udleveringsbegæring udfærdiges, fremsendes,  

 oversættes og behandles, uanset at der ikke på forhånd er tvivl om, at  

 betingelserne for udlevering er opfyldt.
Er der på baggrund af de forelagte  

 oplysninger ikke tilstrækkeligt grundlag for at afgøre, om de nationale  

 betingelser for udlevering er opfyldt, giver art. 4 undtagelsesvis mulighed  

 for at indhente yderligere oplysninger.
Som anført under pkt. 2.2.2., anviser  

 konventionens art. 2 imidlertid også den mulighed, at de kompetente  

 myndigheder i den anmodede stat nægter tilladelse til udlevering efter den  

 forenklede procedure.
2.2.4. I art. 5 angives måden, hvorpå samtykke og  

 tilladelse til udlevering efter den forenklede procedure gives.
Om den  

 anmodede stat gælder, at tilladelse gives i overensstemmelse med de nationale  

 procedurer.
For den anholdte persons samtykke gælder særlige regler i art.  

 6-7.
Art. 6 pålægger den medlemsstat, i hvilken anholdelsen med henblik  

 på udlevering har fundet sted, at oplyse den anholdte person om den  

 foreliggende begæring og om muligheden for at give samtykke til udlevering  

 efter den forenklede procedure.
Oplysningerne skal gives i forbindelse med  

 anholdelsen eller umiddelbart herefter.
Den anholdtes samtykke - og eventuelt tillige udtrykkelige afkald på  

 anvendelse af specialitetsreglen, jf. konventionens art. 9 og pkt. 2.2.6.  

 nedenfor - skal efter art. 7, stk. 1, gives over for de kompetente  

 retsmyndigheder i den anmodede stat i overensstemmelse med dennes nationale  

 lovgivning.
Det skal i den forbindelse sikres, at samtykket indhentes på en  

 sådan måde, at det fremgår, at den pågældende har givet udtryk herfor  

 frivilligt og med fuldt kendskab til følgerne heraf.
Med henblik herpå har  

 den berørte person ret til at lade sig rådgive, jf. art. 7, stk. 2 og 3. At  

 samtykket kræves afgivet i form af et indenretligt, informeret samtykke,  

 skyldes hensynet til retssikkerheden.
Samtykket er således grundlaget for  

 udleveringen, og det skal derfor sikres, at det afgives frivilligt og under  

 betryggende former.
Efter art. 7, stk. 4, kan samtykke og afkald på anvendelse af  

 specialitetsreglen som udgangspunkt ikke tilbagekaldes.
Tanken bag denne  

 ordning er, at en person, der i tilknytning til anholdelsen har meddelt sit  

 samtykke til udlevering, ikke umiddelbart før overgivelsen til det begærende  

 land skal kunne tilbagekalde dette samtykke og herefter begære sig løsladt  

 under henvisning til, at fristen for fremsættelse af en formel  

 udleveringsbegæring efter art. 16 i 1957-konventionen er overskredet.  

 Sidstnævnte bestemmelse foreskriver således i stk. 4, at en foreløbig  

 fængsling ikke må strække sig ud over 40 dage, regnet fra anholdelsesdagen.
Art. 7, stk. 4, åbner imidlertid mulighed for at tage forbehold, således  

 at samtykke til udlevering og afkald på anvendelse af specialitetsreglen kan  

 tilbagekaldes efter nationale regler.
For at undgå, at tilbagekaldelsen af  

 samtykket i så fald berører gennemførelsen af udleveringsproceduren efter de  

 almindelige regler, fastsættes det samtidig i stk. 4, at den periode, der  

 forløber mellem meddelelsen om samtykke og meddelelsen om tilbagekaldelse  

 heraf, ikke medregnes ved beregningen af de frister, der efter  

 1957-konventionens art. 16, stk. 4, gælder for fremsættelse af en formel  

 udleveringsbegæring.
Det indebærer med andre ord, at den begærende stat, hvis  

 den berørte person tilbagekalder sit samtykke, råder over lige så mange dage  

 til at indgive en formel udleveringsbegæring, som staten havde, da der blev  

 meddelt samtykke til udlevering, og hvor staten således afbrød udarbejdelsen  

 af de dokumenter, der kræves i henhold til 1957-konventionen.
Der er ikke i den nordiske udleveringslov fastsat regler om samtykkets  

 uigenkaldelighed.
Tilbagekaldelse af et indenretligt samtykke til udlevering  

 må efter denne lovs § 13, stk. 2, og motiverne hertil formentlig indebære, at  

 spørgsmålet om udlevering i stedet behandles efter de almindelige regler.
Der  

 henvises herved til Folketingstidende 1958-59, Tillæg A, sp. 1803. Den  

 berørte person kan næppe heller på andet grundlag antages at være afskåret  

 fra at tilbagekalde et samtykke til udlevering og et eventuelt afkald på  

 anvendelse af specialitetsreglen, uanset om samtykket og afkaldet er afgivet  

 under betryggende former.
Udleveres personen umiddelbart efter samtykkets  

 indenretlige meddelelse, vil spørgsmålet om samtykkes uigenkaldelighed næppe  

 opstå i praksis.
Den nordiske ordning har således ikke givet anledning til  

 problemer i sådanne tilfælde.
Skal den pågældende inden overførelsen strafforfølges eller afsone en  

 frihedsstraf i Danmark for en anden forbrydelse end den, der er begæret  

 udlevering for, jf. konventionens art. 11, stk. 4, og pkt. 2.2.8. nedenfor,  

 kan grundlaget for samtykket være ændret på det tidspunkt, hvor udleveringen  

 herefter skal iværksættes.
At fastholde den pågældende på et indenretligt  

 samtykke under sådanne omstændigheder, kan være betænkeligt.  

 Justitsministeriet finder det på denne baggrund rigtigst, at Danmark i  

 forbindelse med ratifikationen af konventionen afgiver erklæring om, at  

 samtykke til udlevering og i givet fald afkald på anvendelse af  

 specialitetsreglen kan tilbagekaldes i henhold til nationale regler.
2.2.5. Efter art. 8 skal den anmodede stat omgående meddele  

 den berørte persons samtykke til den begærende stat.
Senest 10 dage efter  

 anholdelsen skal den begærende stat i øvrigt underrettes om, hvorvidt den  

 pågældende har meddelt samtykke.
Den korte tidsfrist skal ses som led i  

 bestræbelserne på at forkorte sagsbehandlingstiden mest muligt.
Fristen har i  

 øvrigt sammenhæng med konventionens art. 10 og 11, hvorefter der fra  

 anholdelsestidspunktet til det tidspunkt, hvor personen er overgivet i den  

 begærende stats varetægt, som udgangspunkt ikke må forløbe mere end 50 dage.  

 I tilfælde, hvor der ikke inden for 10-dages fristen er meddelt samtykke,  

 indebærer bestemmelsen tillige, at den begærende stat får lejlighed til at  

 fremsende en formel udleveringsbegæring i medfør af 1957-konventionens art.  

 12 uden at overskride den maksimale frist for frihedsberøvelse efter  

 1957-konventionens art. 16, stk. 4, der er 40 dage.
2.2.6. Efter art. 9 kan en medlemsstat erklære, at  

 specialitetsreglen i 1957-konventionens art. 14 ikke finder anvendelse i  

 forbindelse med den forenklede udleveringsprocedure.
Der består efter  

 bestemmelsen følgende muligheder:
1) Der afgives ingen erklæring i medfør af art. 9. Det indebærer, at  

 specialitetsreglen i 1957-konventionens art. 14 og udleveringslovens § 10  

 opretholdes uændret.
Den berørte person vil således ligesom efter gældende  

 ret ikke kunne meddele samtykke til, at den begærende stat drager den  

 pågældende til ansvar for nogen anden handling, begået før udleveringen, end  

 den, der sker udlevering for.
 2) Der afgives erklæring om, at 1957-konventionens art. 14 ikke finder  

 anvendelse ved den forenklede udleveringsprocedure (art. 9, litra a). Det  

 indebærer, at den person, der meddeler samtykke til udlevering, uden videre  

 kan drages til ansvar i den begærende stat for andre forhold, begået før  

 udleveringen, end det, der sker udlevering for.
 3) Der afgives erklæring om, at 1957-konventionens art. 14 ikke finder  

 anvendelse, såfremt den berørte person i forbindelse med samtykke til  

 udlevering samtidig udtrykkeligt giver afkald på anvendelse af  

 specialitetsreglen (art. 9, litra b). Det indebærer, at den gældende ordning  

 kan fraviges, men alene efter særskilt tilkendegivelse herom fra den  

 pågældende.
Art. 9 skal sammenholdes med art. 13, der angår spørgsmålet om  

 videreudlevering fra den begærende stat til en tredje stat inden for kredsen  

 af EU-medlemsstater.
Om videreudlevering til en tredje stat, der har tiltrådt  

 1957-konventionen, men ikke er medlem af Den Europæiske Union, gælder fortsat  

 1957-konventionens art. 15, jf. ovenfor pkt. 2.2.1. og 2.2.2.
Efter art. 13 indebærer et samtykke til udlevering og afkald på  

 anvendelse af specialitetsreglen i forhold til den begærende stat som  

 udgangspunkt tillige afkald på anvendelse af specialitetsreglen i forhold til  

 en tredje medlemsstat.
Den pågældende vil således kunne videreudleveres til  

 en sådan stat uden forudgående tilladelse af myndighederne i den anmodede  

 stat.
En medlemsstat kan imidlertid samtidig med erklæringen i medfør af art.  

 9 afgive erklæring om, at videreudlevering til en anden medlemsstat skal ske  

 i overensstemmelse med 1957-konventionens art. 15.
Efter Justitsministeriets opfattelse forekommer det ubetænkeligt at indgå  

 på en ordning, hvorefter specialitetsreglen kan fraviges i forhold til den  

 begærende stat, såfremt den berørte person i et retsmøde samtidig med  

 samtykket til udlevering udtrykkeligt giver afkald på specialitetsreglen.
Det  

 forudsættes herved, at den pågældende har modtaget en udførlig vejledning om  

 følgerne af afkaldet.
Det svarer til den ordning, der tidligere var gældende  

 mellem de nordiske lande, jf. pkt. 2.1.2. Hertil kommer, at den udvidede  

 ordning alene kommer til anvendelse indenfor kredsen af EU-medlemsstater.  

 Uden for sådanne tilfælde er det som nævnt fortsat den gældende ordning, der  

 finder anvendelse, jf. udleveringslovens § 10 og ovenfor pkt. 2.1.2.
For at indskrænke adgangen til at give afkald på specialitetsreglen til  

 alene at gælde i forhold til den begærende stat kan tale, at videreudlevering  

 til tredjeland end ikke efter den nordiske udleveringslov kan ske uden  

 justitsministerens tilladelse.
På den anden side kommer konventionens art. 13  

 som nævnt alene til anvendelse i forhold til EU-medlemsstaterne.
På øvrige  

 tredjestater kræves fortsat samtykke fra den anmodede stat.
Justitsministeriet har efter en samlet vurdering fundet, at det vil være  

 forsvarligt at indgå på en ordning, hvorefter specialitetsreglen uden videre  

 fraviges ved videreudlevering til en tredje medlemsstat, når den berørte  

 person efter fornøden vejledning udtrykkeligt har givet afkald på  

 specialitetsreglen i forhold til den begærende stat.
På denne baggrund vil  

 der alene skulle afgives erklæring om anvendelse af art. 9, litra b, i  

 forbindelse med ratifikationen af konventionen.
2.2.7. Efter art. 10 skal afgørelsen om udlevering og alle  

 oplysninger om den forenklede procedure meddeles direkte mellem de berørte  

 myndigheder.
Fremsendelse af dokumenter ad diplomatisk vej bliver således  

 unødvendig.
Bestemmelsens formål er at forenkle og fremskynde  

 udleveringsproceduren mest muligt.
Endvidere skal afgørelsen om udlevering meddeles senest 20 dage efter den  

 dato, hvor den pågældende har givet sit samtykke.
Hvis den anmodede stat  

 nægter udlevering efter den forenklede procedure, indebærer denne regel, at  

 den begærede stat i kraft af samspillet mellem de to frister i art. 8 og 10  

 stadig har en frist på mindst 10 dage inden for 40-dages fristen i  

 1957-konventionens art. 16, stk. 4, til at indgive en formel  

 udleveringsbegæring.
2.2.8. Ifølge art. 11 skal udleveringen finde sted senest  

 20 dage efter meddelelsen af afgørelsen om udlevering.
I modsat fald skal den  

 pågældende løslades.
I tilfælde af force majeure kan fristen imidlertid  

 overskrides.
Hvis den af force majeure berørte myndighed underretter den  

 kompetente myndighed i den anden stat inden for 20-dages fristen, kan de to  

 myndigheder aftale en ny dato for udleveringen.
Har udlevering ikke fundet  

 sted inden 20 dage fra denne dato, skal den pågældende løslades.
Det er forudsat, at reglen om force majeure har karakter af en  

 undtagelsesbestemmelse.
Der skal således være tale om en situation, som ikke  

 har kunnet forudses og afværges, f.eks. et trafikuheld, en strejke, der  

 forhindrer anvendelse af det planlagte transportmiddel uden mulighed for at  

 benytte andre transportmidler, eller alvorlig sygdom hos den berørte person,  

 som nødvendiggør øjeblikkelig hospitalsindlæggelse.
 I øvrigt forudsættes den nye dato for udlevering at skulle ligge så tæt  

 som muligt på den dato, hvor den oprindelige frist for udlevering udløb.
Efter stk. 4 finder artikel 11 ikke anvendelse, såfremt den anmodede stat  

 ønsker at benytte art. 19 i 1957-konventionen.
Sidstnævnte bestemmelse giver  

 mulighed for at udsætte eller betinge overførelsen af den berørte person af,  

 at der forinden eller senere gives den anmodede stat adgang til at iværksætte  

 strafforfølgning eller straffuldbyrdelse mod den berørte person i anledning  

 af andre forhold end det, der sker udlevering for.
2.2.9. Meddeles samtykke til udlevering senere end 10 dage efter  

 anholdelsen, men inden modtagelse af en formel udleveringsbegæring efter  

 1957-konventionens art. 12, skal den forenklede procedure også finde  

 anvendelse, jf. art. 12. Gives samtykket efter modtagelse af den  

 formelle udleveringsbegæring, kan den forenklede procedure finde anvendelse.  

 Det samme gælder i tilfælde, hvor udleveringssagen udelukkende er indledt på  

 grundlag af en formel udleveringsbegæring.
Udleveringsloven indebærer, at  

 spørgsmålet om domstolsprøvelse af justitsministerens beslutning om  

 udlevering bortfalder, hvis den pågældende meddeler samtykke til udlevering.  

 Art. 12 kan derfor næppe ventes at få større praktisk betydning i de  

 tilfælde, hvor samtykket først meddeles efter modtagelsen af den formelle  

 udleveringsbegæring.
Der findes på den anden side ikke at være noget til  

 hinder for, at Danmark indgår på anvendelse af den forenklede  

 udleveringsprocedure i sådanne tilfælde.
2.2.10. Art. 14 indeholder regler om den dokumentation,  

 der skal fremsendes i forbindelse med ansøgning om transittilladelse, dvs.  

 tilladelse til, at en person, der udleveres fra en fremmed stat til en anden,  

 føres gennem det danske rige.
Bestemmelsen er en følge af den forenkling af  

 fremgangsmåden ved udlevering, der fremgår af konventionens art. 3 og 4.
 Endelig rummer art. 15-17 forskellige bestemmelser om angivelse af  

 kompetente myndigheder, ikrafttræden m.v.
 3. Fuldbyrdelse af udenlandske afgørelser om konfiskation m.v.
3.1.  Gældende ret 3.1.1. Hovedformålet med Den Europæiske Konvention om  

 hvidvaskning, efterforskning samt beslaglæggelse og konfiskation af udbyttet  

 fra strafbart forhold, jf. pkt. 3.2. nedenfor, er på internationalt plan at  

 kunne bekæmpe hvidvaskning af udbytte ved kriminel aktivitet.
Hvidvaskning af udbytte fra strafbare handlinger er ikke generelt  

 kriminaliseret i dansk ret, men der findes en række bestemmelser om  

 efterfølgende medvirken (hæleri), knyttet til nærmere angivne  

 førforbrydelser, der kriminaliserer sådanne forhold.
For så vidt angår  

 straffeloven, kan særligt henvises til § 191 a om narkotikahæleri, der  

 formentlig vil dække enhver forsætlig hjælp til hvidvaskning af udbytte fra  

 grovere narkotikakriminalitet.
Endvidere kan peges på § 284 om hæleri i  

 forbindelse med tyveri, ulovlig omgang med hittegods, underslæb, bedrageri,  

 databedrageri, afpresning, skyldnersvig eller røveri, der formentlig vil  

 dække alle former for forsætlig hjælp til hvidvaskning af udbytte fra de  

 nævnte former for kriminalitet.
Hertil føjes en ved lov nr. 367 af 18. maj  

 1994 gennemført ændring af straffeloven, hvorved hæleri med hensyn til  

 indsmugling af særlig grov karakter, jf. § 289, 2. pkt., blev indføjet i §  

 284. Hæleri med hensyn til groft skattesvig, jf. § 289, 1. pkt., er derimod  

 ikke selvstændigt kriminaliseret.
Herudover kan nævnes straffelovens § 303,  

 der kriminaliserer visse former for groft uagtsomt hæleri i forbindelse med  

 berigelsesforbrydelser, og § 300 c, der vedrører visse former for forsætligt  

 eller groft uagtsomt hæleri i forbindelse med overtrædelse af § 282 (åger), §  

 300 a eller § 300 b (bedrageri- eller ågerlignende forhold).
Nogle særlove rummer mere begrænsede hæleribestemmelser.
Til illustration  

 kan nævnes § 3, stk. 2, i lov om euforiserende stoffer, der angår forsætligt  

 hæleri svarende til straffelovens § 191 a, og toldlovens § 73, stk. 3, der  

 vedrører forsætligt eller groft uagtsomt hæleri med hensyn til indsmuglede  

 varer.
3.1.2. Om hvidvaskning af penge kan desuden henvises til lov nr.  

 348 af 9. juni 1993 om forebyggende foranstaltninger mod hvidvaskning af  

 penge.
Ved denne lov, der gennemfører Rådets direktiv nr. 91/308/EØF,  

 reguleres for første gang i dansk ret hvidvaskning af penge som begreb.
Efter  

 lovens § 2 forstås ved hvidvaskning af penge i lovens forstand  

 »konvertering, overførsel, erhvervelse, besiddelse eller anvendelse af  

 formuegoder eller fortielse eller tilsløring af deres art, oprindelse,  

 lokalisering, bevægelser og ejerforhold samt forsøg herpå eller medvirken  

 hertil med viden eller formodning om, at formuegoderne stammer fra  

 overtrædelse af straffeloven.« Loven indfører bl.a. en særlig  

 undersøgelses- og underretningspligt i tilfælde af mistanke om, at en  

 transaktion har tilknytning til hvidvaskning af penge.
Loven udvider derimod  

 ikke det strafbare område for hvidvaskning af udbytte ved kriminel aktivitet.
3.1.3. Efterforskning af sager om hvidvaskning af udbyttet ved  

 kriminel aktivitet sker efter reglerne i retsplejeloven.
En væsentlig  

 bestemmelse er i den forbindelse retsplejelovens § 824, hvorefter der kan ske  

 beslaglæggelse af ting, som antages at være af betydning som bevismidler  

 eller at burde konfiskeres, eller som ved forbrydelsen er fravendt nogen, af  

 hvem de kan kræves tilbage.
3.1.4. Hovedbestemmelsen om konfiskation i relation til økonomisk  

 udbytte er straffelovens § 75, stk. 1, hvorefter udbyttet eller et hertil  

 svarende beløb - eventuelt skønsmæssigt ansat - kan konfiskeres helt eller  

 delvis.
Udbyttet, herunder udbyttesurrogater, eller et tilsvarende beløb vil  

 normalt, hvor det er muligt, blive beslaglagt under sagen, hvorefter retten  

 ved domsafsigelsen tager stilling til, om der skal ske konfiskation heraf.
3.1.5. Retsplejeloven indeholder ikke udtrykkelig hjemmel til at  

 fuldbyrde udenlandske retsafgørelser om straffeprocessuelle tvangsindgreb,  

 f.eks. beslaglæggelse, ligesom der ikke i øvrigt er udtrykkelig hjemmel til  

 at foretage et sådant indgreb som led i en straffesag, der behandles i en  

 anden stat.
Danmark har imidlertid bl.a. tiltrådt Den Europæiske Konvention  

 af 20. april 1959 om gensidig retshjælp i straffesager, jf. bekendtgørelse  

 nr. 18 af 17. juli 1963, der i art. 3, jf. art. 5, på visse betingelser  

 rummer en pligt til at imødekomme udenlandske retsanmodninger om  

 beslaglæggelse af bevismidler.
Beslaglæggelse af konfiskerbart udbytte, der  

 ikke samtidig er bevismiddel, omfattes ikke af konventionen.
Retshjælpskonventionen er ikke transformeret til dansk ret, men det  

 antages med støtte i afgørelserne U 1972.600 H og U 1988.203 V, at en  

 udenlandsk begæring om beslaglæggelse af bevismidler kan imødekommes, uanset  

 om der mellem Danmark og den begærende stat består en aftale herom, såfremt  

 der ville kunne ske beslaglæggelse af bevismidler i en tilsvarende straffesag  

 her i landet.
Det må efter formålet med en beslaglæggelse af bevismidler  

 antages, at det beslaglagte vil kunne overføres til den begærende stat - i  

 hvert fald mens straffesagen verserer.
Herom fremgår af  

 retshjælpskonventionens art. 6, stk. 2, at alle ejendele og originale akter  

 eller dokumenter, som er udleveret i anledning af en retsanmodning, af den  

 begærende stat snarest muligt skal tilbageleveres til den anmodede stat,  

 medmindre denne giver afkald på tilbagesendelsen.
Endvidere rummer såvel § 15  

 i den nordiske udleveringslov som § 18 i udleveringsloven udtrykkelig hjemmel  

 til med forbehold af tredjemands eventuelle rettigheder at overgive  

 genstande, som er beslaglagt eller taget i bevaring under sagen, til den  

 myndighed, der har anmodet om udlevering.
Med støtte i de ovennævnte afgørelser må det antages, at også udenlandske  

 begæringer om beslaglæggelse af ting, herunder penge, der findes at burde  

 konfiskeres, jf. retsplejelovens § 824, stk. 1, kan imødekommes, såfremt der  

 kunne ske beslaglæggelse med denne begrundelse i en tilsvarende straffesag  

 her i landet.
Derimod kan der næppe antages alene på baggrund af kendelsen om  

 beslaglæggelse at være hjemmel til at overføre det beslaglagte, f.eks. et  

 indestående på en bankkonto, til den begærende stat.
Det beslaglagte vil  

 efter omstændighederne senere helt eller delvis kunne overføres til den  

 begærende stat som led i imødekommelsen af en anmodning om fuldbyrdelse af en  

 dom til konfiskation, jf. pkt. 3.1.6.
3.1.6. Som det fremgår af pkt. 4.1. nedenfor, kan domme bl.a. til  

 konfiskation, afsagt i et andet nordisk land, fuldbyrdes her i landet efter  

 de særlige regler herom.
Om fuldbyrdelse i øvrigt af udenlandske domme til  

 konfiskation gælder lov nr. 323 af 4. juni 1986 om international fuldbyrdelse  

 af straf m.v.
Ved lovens kapitel 3 har man inkorporeret Den Europæiske  

 Konvention om straffedommes internationale retsvirkninger  

 (retsvirkningskonventionen), der bl.a. omhandler konfiskation, jf. art. 2,  

 litra b.
Domme til konfiskation, afsagt af stater, der har tiltrådt  

 konventionen, kan således fuldbyrdes her i landet på de i loven og  

 konventionen givne betingelser.
Efter lovens § 9 kan justitsministeren på grundlag af overenskomst  

 (bilateral aftale) med en anden stat fastsætte, at der bl.a. skal kunne ske  

 fuldbyrdelse af domme til konfiskation, afsagt af denne stat, i samme omfang,  

 som der kan ske fuldbyrdelse af konfiskationsdomme, afsagt i en stat, der har  

 tiltrådt konventionen.
En sådan overenskomst kan indeholde fravigelser fra  

 konventionen, jf. § 9.
Gælder hverken retsvirkningskonventionen eller en bilateral aftale mellem  

 Danmark og den pågældende stat, indeholder lovens § 10 hjemmel til, at  

 justitsministeren, når humanitære eller andre særlige hensyn taler derfor,  

 kan bestemme, at »straf m.v.«, pålagt i en anden stat, kan  

 fuldbyrdes her i landet.
Det må antages, at de retshåndhævelseshensyn, der  

 ligger bag en dom til genstands- eller udbyttekonfiskation, omfattes af  

 udtrykket »andre særlige hensyn« i § 10, stk. 1, således at også en  

 dom til konfiskation, afsagt i en af de i § 10 omhandlede stater, efter  

 omstændighederne kan fuldbyrdes her i landet efter justitsministerens  

 bestemmelse.
En eventuel fuldbyrdelse sker i disse tilfælde som udgangspunkt  

 efter retsvirkningskonventionens bestemmelser.
Justitsministeren kan dog gøre  

 afvigelse fra lovens og konventionens ordning, jf. § 10, stk. 3.
Efter art. 47, stk. 1, indbetales provenuet af konfiskationen til den  

 danske statskasse.
Konfiskerede genstande, der repræsenterer en særlig  

 interesse, kan efter stk. 2 tilbagesendes til den begærende stat efter dennes  

 anmodning.
I de af lovens §§ 9 og 10 omfattede tilfælde, der som nævnt giver  

 mulighed for at fravige konventionens ordning, må der endvidere antages at  

 være adgang for justitsministeren til at bestemme, at art. 47 fraviges,  

 således at det konfiskerede overføres helt eller delvis til den begærende  

 stat.
Det gælder i hvert fald, såfremt der er konstateret gensidighed i  

 forhold til den begærende stat.
Heller ikke hensynet til den dømte kan føre  

 til andet resultat.
Overførelsen indebærer således alene et afkald i forhold  

 til statskassen på det pågældende beløb.
En sådan fravigelse kan efter  

 omstændighederne komme på tale dels i tilfælde, hvor der består et  

 erstatningskrav i anledning af den lovovertrædelse, som har dannet grundlag  

 for konfiskationen, jf. straffelovens § 77, dels i tilfælde, hvor  

 forbrydelsen bortset fra det konfiskerede udbytte ikke har nogen tilknytning  

 til Danmark.
3.2. Hvidvaskkonventionen og FN-konventionen imod ulovlig  

 handel med narkotika og psykotrope stoffer 3.2.1. Som nævnt under pkt. 3.1.1., er hovedformålet med Den  

 Europæiske Konvention om hvidvaskning, efterforskning samt beslaglæggelse og  

 konfiskation af udbyttet fra strafbart forhold (hvidvaskkonventionen) at  

 styrke det internationale samarbejde om bekæmpelse af kriminalitet med  

 henblik på i videst muligt omfang at sikre, at lovovertrædere fratages  

 udbyttet af deres kriminelle aktivitet, uanset hvor den strafbare handling er  

 begået, og uanset hvor udbyttet er anbragt.
 Hvidvaskkonventionen er optaget som bilag 2 til lovforslaget.
Hvidvaskkonventionen tilsigter endvidere at supplere allerede eksisterende  

 instrumenter på området, herunder navnlig den europæiske  

 retshjælpskonvention, retsvirkningskonventionen og konventionen af 15. maj  

 1972 om overførsel af retsforfølgningen i straffesager.
Sidstnævnte  

 konvention er inkorporeret i dansk ret ved lov nr. 252 af 12. juni 1975 om  

 overførsel til et andet land af retsforfølgning i straffesager.
Desuden skal hvidvaskkonventionen ses i sammenhæng med FN-konventionen  

 imod ulovlig handel med narkotika og psykotrope stoffer (FN-konventionen),  

 der også indeholder regler om retshjælp som led i efterforskningen af  

 forbrydelser og konfiskation af udbyttet heraf.
Anvendelsesområdet for  

 hvidvaskkonventionen er imidlertid ikke begrænset til narkotikaforbrydelser,  

 men omfatter som udgangspunkt hvidvask af udbyttet fra enhver strafbar  

 handling.
 FN-konventionens artikel 3 og 5 om konfiskation m.v. er optaget som bilag  

 3 til lovforslaget, idet der i øvrigt henvises til bekendtgørelse nr. 50 af  

 17. juni 1993 af FN- konventionen af 20. december 1988 imod ulovlig handel  

 med narkotika og psykotrope stoffer.
3.2.2. Hvidvaskkonventionens kapitel I rummer en definition  

 af konventionens hovedbegreber: udbytte, formuegoder, redskaber, konfiskation  

 og prædikatforbrydelse.
Definitionen svarer i det væsentlige til  

 FN-konventionens art. 1.
3.2.3. Kapitel II vedrører de foranstaltninger, der skal  

 træffes på nationalt plan.
Ved de pågældende bestemmelser pålægges staterne  

 bl.a. gennem lovgivning at sikre, at man nationalt er i stand til at  

 efterforske og retsforfølge forbrydelser vedrørende udbyttet af strafbart  

 forhold.
I kapitel II indgår i særdeleshed en forpligtelse til at sikre, at  

 hæleri (»laundering offences«) kriminaliseres, og at konfiskation  

 kan ske med hensyn til udbyttet eller værdien heraf, jf. art. 6 og 2. De  

 nævnte bestemmelser svarer i det væsentlige til FN-konventionens art. 3, stk.  

 1, og 5, stk. 1.
Det er Justitsministeriets opfattelse, at de gældende danske regler på  

 området må antages at være i overensstemmelse med hvidvaskkonventionens krav  

 om foranstaltninger på nationalt plan, når Danmark i forbindelse med  

 ratifikationen tager forbehold i medfør af art. 6, stk. 4, for så vidt angår  

 de førforbrydelser, med hensyn til hvilke der efter dansk ret kan begås  

 hæleri, jf. pkt. 3.1.1. ovenfor.
I den forbindelse forudsættes der i medfør  

 af konventionens art. 6, stk. 2, litra b, afgivet erklæring om, at de i art.  

 6, stk. 1, nævnte hvidvaskforbrydelser ikke finder anvendelse på personer,  

 der har begået førforbrydelsen.
Det skyldes, at straffeloven bygger på den  

 forudsætning, at den, der straffes for hæleri, ikke samtidig kan straffes for  

 den forudliggende berigelsesforbrydelse.
3.2.4. Kapitel III om internationalt samarbejde rummer i  

 del 3 og 4 konventionens centrale regler, der pålægger staterne at foretage  

 bl.a. beslaglæggelse og konfiskation efter anmodning fra en konventionsstat.  

 Reglerne indebærer, at en lovovertræder ikke kan sikre sig mod beslaglæggelse  

 og konfiskation af udbyttet fra strafbart forhold ved at anbringe dette i  

 forskellige stater.
Gennemførelsen såvel af foreløbige foranstaltninger, jf.  

 art. 11, som af konfiskation, jf. art. 13, sker efter den anmodede stats  

 nationale lovgivning, jf. art. 12 og 14. Pligten til at træffe foreløbige  

 foranstaltninger og til at foretage konfiskation modsvares i øvrigt af en  

 udførlig bestemmelse i art. 18 om, hvornår staterne er berettigede til at  

 nægte at imødekomme retsanmodninger herom.
 Lignende bestemmelser er fastsat i FN-konventionens art. 5. Efter  

 denne artikels stk. 1, 2 og 6 er staterne således forpligtet til at have  

 regler, der giver mulighed for konfiskation m.v. i relation til  

 narkotikaforbrydelser, ligesom gennemførelsen af foreløbige foranstaltninger  

 og konfiskation sker med udgangspunkt i nationale regler, jf. samme artikels  

 stk. 4, litra c, og stk. 9.
 Det er Justitsministeriets opfattelse, at de gældende danske regler må  

 anses for dækkende i forhold til konventionernes bestemmelser på dette punkt.
Såvel hvidvaskkonventionens art. 13 som FN-konventionens art. 5, stk. 3-5,  

 rummer imidlertid bestemmelser om international fuldbyrdelse af  

 konfiskationsafgørelser, der rejser spørgsmål om anvendelse af loven om  

 international fuldbyrdelse af straf m.v.
Det kan næppe antages, at lovens §  

 10 generelt kan anvendes som grundlag for konfiskation efter sædvanlige  

 retsanmodninger, fremsat i henhold til en af disse konventioner.
Efter  

 reglens ordlyd, placering og motiver har den således karakter af en  

 undtagelsesbestemmelse med henblik på tilfælde, hvor fuldbyrdelse hverken kan  

 gennemføres på konventionsmæssigt eller bilateralt grundlag.
Da loven om international fuldbyrdelse af straf m.v. ikke i almindelighed  

 kan antages at give hjemmel til at fuldbyrde afgørelser om konfiskation efter  

 de nævnte konventioner, er det relevant at overveje, om Danmark på anden måde  

 har mulighed for at leve op til konventionernes art. 13 og 5 end ved  

 fuldbyrdelse af den begærende stats afgørelse om konfiskation.
Som alternativ  

 til fuldbyrdelse, jf. art. 13, stk. 1, litra a, og art. 5, stk. 4, litra a,  

 pkt. (ii), anviser begge konventioner den mulighed, at den anmodede stat selv  

 foretager retsforfølgning med henblik på konfiskation, jf. art. 13, stk. 1,  

 litra b, og art. 5, stk. 4, litra a, pkt. (i).
En forudsætning for, at retsforfølgning kan foretages i Danmark, er, at  

 forholdet er undergivet dansk jurisdiktionskompetence.
Med henblik herpå er  

 det i hvidvaskkonventionens art. 13, stk. 2, fastsat, at enhver stat, når det  

 måtte være nødvendigt, skal være bemyndiget til at anlægge sag om  

 konfiskation i henhold til sin egen gældende ret.
Bestemmelsen har art. 2 i  

 Den Europæiske Konvention om overførsel af retsforfølgning i straffesager som  

 forbillede.
Sidstnævnte bestemmelse indebærer, at enhver kontraherende stat  

 ved anvendelse af denne konvention skal have kompetence til at foretage  

 retsforfølgning efter egne strafferegler for enhver lovovertrædelse, der  

 omfattes af en anden kontraherende stats lovgivning.
For så vidt angår  

 FN-konventionen, er Danmark - svarende til hvidvaskkonventionens art. 13,  

 stk. 1 - forpligtet til at foretage retsforfølgning, hvis der ikke er  

 mulighed for at fuldbyrde den begærende stats afgørelse om konfiskation, jf.  

 art. 5, stk. 4. Det indebærer, at der vil være dansk jurisdiktionskompetence  

 i medfør af straffelovens § 8, nr. 5. Efter denne bestemmelse er en handling,  

 foretaget uden for den danske stat, undergivet dansk straffemyndighed uden  

 hensyn til, hvor gerningsmanden hører hjemme, når handlingen er omfattet af  

 en mellemfolkelig overenskomst, ifølge hvilken Danmark er forpligtet til at  

 foretage retsforfølgning.
 Efter straffelovens § 10 a er en fremmed dom ikke en hindring for  

 strafforfølgning her i landet, når dommen er fældende, og der er fastsat en  

 sanktion, som hverken er fuldbyrdet, under fuldbyrdelse eller bortfaldet  

 efter domslandets regler (princippet om ne bis in idem). Dette er i  

 overensstemmelse med de regler om ne bis in idem, som findes i art. 53-55 i  

 retsvirkningskonventionen og i konventionen mellem De Europæiske  

 Fællesskabers medlemsstater om forbud mod dobbelt strafforfølgning.
Reglerne om ne bis in idem er ikke til hinder for en dansk straffesag om  

 konfiskation, uanset om der foreligger en udenlandsk dom til konfiskation af  

 det samme beløb eller den samme genstand i anledning af det samme strafbare  

 forhold.
I de her omhandlede tilfælde, hvor det aktiv, der ønskes  

 konfiskeret, findes i Danmark, er den fremmede dom til konfiskation af disse  

 aktiver således hverken fuldbyrdet eller under fuldbyrdelse.
Selv om de danske regler om strafferetlig jurisdiktionskompetence antages  

 at give mulighed for retsforfølgning af forholdet i Danmark, må det desuden  

 antages at være en forudsætning for opfyldelse af de konventionsmæssige  

 forpligtelser, at de danske procesretlige regler giver rimelig sikkerhed for  

 en effektiv retsforfølgning.
De tilfælde, hvor Danmark vil modtage  

 retsanmodning om konfiskation, må forventes ofte at angå situationer, hvor  

 den tiltalte ikke er i Danmark og i almindelighed næppe vil kunne bringes til  

 stede.
Retsplejeloven giver kun i begrænset omfang mulighed for at afsige  

 udeblivelsesdomme i straffesager, jf. § 934 og § 847. På denne baggrund må  

 det formentlig antages, at de danske procesretlige regler ikke giver en  

 tilstrækkelig sikker mulighed for effektiv retsforfølgning i de af  

 konventionerne omfattede tilfælde.
Gennemførelse af en straffesag i Danmark  

 kan derfor næppe antages at være et reelt alternativ til fuldbyrdelse af den  

 udenlandske afgørelse for Danmarks vedkommende.
Under alle omstændigheder forekommer det at være mest hensigtsmæssigt og  

 naturligt, at retsanmodninger om konfiskation bedømmes som sager om  

 fuldbyrdelse af fremmede staters afgørelser.
Det er i god overensstemmelse  

 med dansk tradition at være indstillet på at fuldbyrde fremmede staters  

 domme, når fuldbyrdelse sker efter dansk ret.
At påbegynde en ny selvstændig  

 straffesag for at opnå det samme, forekommer unødigt besværligt og  

 uhensigtsmæssigt.
På denne baggrund er det Justitsministeriets opfattelse, at  

 såvel hvidvaskkonventionens art. 13 som FN-konventionens art. 5, stk. 4,  

 lægger op til en ændring af loven om international fuldbyrdelse af straf  

 m.v., hvorved der skabes udtrykkelig hjemmel til at fuldbyrde fremmede  

 staters afgørelser om konfiskation efter retsanmodning, fremsat i henhold til  

 en af de nævnte konventioner.
 3.2.5. Hvidvaskkonventionens kapitel III rummer herudover  

 sammen med kapitel IV en række almindelige bestemmelser bl.a. om  

 beskyttelse af tredjemands rettigheder og om proceduren for samarbejdet i  

 henhold til konventionen, kravene til retsanmodningernes indhold og  

 spørgsmålet om løsning af uoverensstemmelser i relation til konventionen.
Konventionens art. 32 indebærer, at den anmodede stat kan gøre  

 imødekommelse af en anmodning betinget af, at de oplysninger eller beviser,  

 der gives til den begærende stat, ikke uden dens forudgående samtykke  

 anvendes eller overdrages af den begærende stats kompetente myndigheder til  

 brug for anden efterforskning eller retsforfølgning end den, der er anført i  

 anmodningen.
Art. 32 sætter således efter omstændighederne grænser for, til  

 hvilke myndigheder - også inden for den begærende stat - en myndighed, der  

 har modtaget oplysninger i medfør af konventionen, må videregive disse  

 oplysninger.
Konventionen fraviger på dette punkt de almindeligt gældende  

 danske regler om videregivelse af oplysninger til myndigheder, som har et  

 sagligt behov for dem.
Konventionen fraviger således reglerne i  

 forvaltningslovens §§ 28 og 31, hvorefter en forvaltningsmyndighed, i det  

 omfang den er berettiget til at videregive en oplysning, også er forpligtet  

 til at gøre det på begæring af en anden forvaltningsmyndighed, hvis  

 oplysningen er af betydning for myndighedens virksomhed eller en afgørelse,  

 som myndigheden skal træffe.
Ratifikationen af hvidvaskkonventionen vil efter omstændighederne  

 indebære, at de danske regler om videregivelse af oplysninger fraviges i de  

 tilfælde, hvor den anmodede stat stiller vilkår for videregivelse af  

 oplysninger.
Indgår en dansk myndighed ikke på et vilkår om forudgående  

 samtykke fra den adspurgte stat, kan følgen være, at den adspurgte stat  

 nægter at imødekomme anmodningen om videregivelse af de ønskede oplysninger.
Justitsministeriet har overvejet, om der burde fastsættes nærmere regler  

 om danske myndigheders videregivelse af oplysninger til myndigheder i andre  

 lande.
Forvaltningslovens § 28 om videregivelse af fortrolige oplysninger til  

 anden forvaltningsmyndighed angår kun videregivelse til anden dansk  

 myndighed.
Om videregivelse af fortrolige oplysninger kan finde sted til  

 udenlandske myndigheder, afhænger af, om videregivelsen er berettiget, jf.  

 straffelovens § 152 og § 152 e og forvaltningslovens § 27. Når regeringen har  

 indgået en international overenskomst med fremmede stater, som bl.a.  

 indebærer, at den danske stat er forpligtet til at videregive fortrolige  

 oplysninger, har det i praksis hidtil været antaget, at videregivelse af  

 fortrolige oplysninger til opfyldelse af den pågældende internationale  

 forpligtelse ikke er uberettiget efter straffelovens bestemmelser om  

 tavshedspligt.
Justitsministeriet har på denne baggrund ikke fundet, at der er behov for  

 at fastsætte nærmere regler på dette område som led i ratifikationen af  

 hvidvaskkonventionen.
Justitsministeriet har endvidere ikke fundet grundlag  

 for at anbefale, at man fra dansk side afgiver erklæring om, at anvendelse  

 eller overdragelse af oplysninger m.v., som danske myndigheder videregiver i  

 medfør af konventionen, til anden efterforskning eller retsforfølgning kræver  

 forudgående samtykke af vedkommende danske myndighed, jf. art. 32, stk. 2.
3.3. Udformningen af lovforslagets § 2 Ved udarbejdelsen af den oprindelige lov om fuldbyrdelse af europæiske  

 straffedomme og den gældende lov om international fuldbyrdelse af straf m.v.  

 valgte man i stedet for at omskrive konventionsteksten til en dansk lov at  

 gøre en generel henvisning i lovteksten til de pågældende konventioners  

 regler, der samtidig blev medtaget som bilag til loven.
Konventionsteksten  

 fik på denne måde samme gyldighed som den egentlige lovtekst.
Justitsministeriet har fundet det hensigtsmæssigt på tilsvarende måde at  

 udforme det foreliggende lovforslags § 2 som en henvisning til de to  

 konventioner, således at loven i øvrigt kun indeholder de bestemmelser, som  

 konventionerne forudsætter fastsat i de enkelte lande.
Det indebærer, at  

 artikel 5, jf. artikel 3, i FN-konventionen, jf. lovforslagets bilag 3, og  

 hvidvaskkonventionen, jf. lovforslagets bilag 2, optages som henholdsvis  

 bilag 3 og 4 til loven om international fuldbyrdelse af straf m.v.
4. Fuldbyrdelse af nordiske afgørelser om samfundstjeneste 4.1.  Gældende ret Lov om samarbejde med Finland, Island, Norge og Sverige angående  

 fuldbyrdelse af straf m.v. trådte i kraft 1. januar 1964, jf. bekendtgørelse  

 nr. 398 af 16. december 1963. Loven giver mulighed for mellem de nordiske  

 lande at overføre fuldbyrdelsen af straffedomme, herunder domme til  

 fængselsstraf, tugthus, strafarbejde, hæfte, bøder og den særlige bødeform  

 »viten«.
Endvidere indeholder loven hjemmel til overførsel af  

 tilsyn m.v. i betingede domme og tilsyn for prøveløsladte.
Efter de gældende  

 regler i fuldbyrdelsesloven kan samfundstjeneste derimod kun overføres fra et  

 nordisk land til et andet, såfremt bestemmelse herom er truffet som et vilkår  

 i en betinget dom.
 De berørte bestemmelser i loven om samarbejde med Finland, Island, Norge  

 og Sverige angående fuldbyrdelse af straf m.v. fremgår af bilag 4 til  

 lovforslaget.
I Danmark idømmes samfundstjeneste som et vilkår i en betinget dom, jf.  

 straffelovens § 62, stk. 1. En dansk betinget dom med vilkår om  

 samfundstjeneste kan således overføres til de øvrige nordiske lande efter  

 bestemmelsen i den nordiske fuldbyrdelseslovs § 10, stk. 1, om iværksættelse  

 i et af de øvrige lande af tilsyn og andre foranstaltninger, hvorom der er  

 truffet bestemmelse ved betinget dom, afsagt her i landet.
Imidlertid træffes  

 afgørelse om samfundstjeneste ikke på tilsvarende måde i alle de øvrige  

 nordiske lande.
I Finland gælder en forsøgsordning om samfundstjeneste, der trådte  

 i kraft 1. april 1994. Ordningen gælder indtil 31. december 1996. Efter de  

 finske regler idømmes samfundstjeneste i forbindelse med afsigelse af en  

 ubetinget dom til fængselsstraf, hvor fængselsstraffen i samme dom omsættes  

 til samfundstjeneste.
Samfundstjeneste kan på denne måde træde i stedet for  

 fængselsstraf af indtil 8 måneders varighed.
Samfundstjeneste kan idømmes i  

 mindst 20 timer og højst 200 timer.
En dom til samfundstjeneste på 200 timer  

 svarer til en ubetinget fængselsstraf på 8 måneder.
Den straf, som  

 samfundstjenesten træder i stedet for, kan være en ubetinget fængselsstraf,  

 en ubetinget fællesstraf eller fuldbyrdelse af straf, idømt ved en betinget  

 dom.
Hvis den dømte ikke udfører samfundstjenesten eller på anden måde groft  

 tilsidesætter vilkårene, kan retten bestemme, at den resterende del af  

 samfundstjenesten ændres til en ubetinget fængselsstraf på ikke under 4 dage.
På Island gælder i tiden fra den 1. juli 1995 til december 1997 en  

 forsøgsordning, hvorefter afsoning af en ubetinget dom til fængselsstraf på  

 indtil 3 måneder kan ske ved, at der udføres samfundstjeneste.  

 Samfundstjenestens varighed er mindst 40 og højst 200 timer.
Afgørelsen om  

 samfundstjeneste træffes efter dommen af et særligt nedsat udvalg og efter  

 ansøgning fra den dømte.
Ansøgningen skal være udvalget i hænde senest 14  

 dage før, afsoning af fængselsstraffen skal påbegyndes.
Udvalget fastsætter  

 antallet af timer og de øvrige vilkår for samfundstjenestens udførelse.
For Islands vedkommende bringes samfundstjeneste således i anvendelse ved  

 en efterfølgende administrativ afgørelse.
Man har endnu ikke på nordisk plan  

 drøftet den islandske forsøgsordning i forhold til den nordiske  

 fuldbyrdelseslov, men det må antages, at der ikke er mulighed for overførsel  

 af samfundstjeneste, truffet ved en administrativ afgørelse.
I Norge blev samfundstjeneste i september 1991 indført som en  

 selvstændig retsfølge af en ubetinget dom, hvori der tillige er fastsat en  

 »subsidiær frihedsstraf«.
Indtil dette tidspunkt kunne  

 samfundstjeneste idømmes som vilkår i en betinget dom.
Der var blandt de  

 nordiske justitsministerier enighed om, at den fælles nordiske  

 fuldbyrdelseslovgivning næppe indeholdt hjemmel til fuldbyrdelse af  

 samfundstjeneste, idømt som selvstændig retsfølge af en ubetinget dom.
De  

 norske myndigheder tog på denne baggrund initiativ til en ændring af loven om  

 fullbyrding av nordiske dommer på straf m.v., hvorved bestemmelserne om  

 betingede domme blev gjort gældende for domme til samfundstjeneste.
Samtidig  

 opfordrede man de øvrige nordiske lande til i samme øjemed at gennemføre de  

 nødvendige ændringer i den nationale lovgivning.
I Sverige kan samfundstjeneste idømmes efter en forsøgsordning,  

 der siden 1. januar 1991 har været landsdækkende.
Ordningen udløber med  

 udgangen af 1995. I lighed med den danske ordning idømmes samfundstjeneste  

 som vilkår i en betinget dom.
Svenske domme om samfundstjeneste kan således  

 overføres efter de gældende regler om overførsel af betingede domme i den  

 nordiske fuldbyrdelseslov.
Imidlertid har det svenske justitsministerium  

 oplyst, at man i forbindelse med gennemførelsen af permanente regler om  

 samfundstjeneste ikke kan udelukke, at samfundstjeneste fremover skal idømmes  

 som en selvstændig retsfølge af en ubetinget dom.
Afgørelser om samfundstjeneste, truffet i Danmark, kan således for tiden  

 fuldbyrdes i Sverige efter de gældende regler om overførsel af betingede  

 domme, ligesom afgørelser, der er truffet i Sverige, kan fuldbyrdes i  

 Danmark.
Derimod kan norske afgørelser om samfundstjeneste næppe overføres  

 til Danmark efter reglerne om betingede domme, idet bestemmelse om  

 samfundstjeneste i Norge nu træffes ved en ubetinget dom.
På tilsvarende vis  

 er det tvivlsomt, om finske afgørelser om samfundstjeneste kan fuldbyrdes i  

 de øvrige nordiske lande.
De islandske afgørelser om samfundstjeneste må  

 antages helt at falde udenfor den nordiske fuldbyrdelseslovs område, idet der  

 er tale om en administrativ afgørelse om samfundstjeneste.
4.2. Justitsministeriets overvejelser Det er Justitsministeriets opfattelse, at afgørelser om samfundstjeneste -  

 uanset hvilken teknisk løsning der vælges i de øvrige nordiske lande - som  

 udgangspunkt bør kunne overføres til et andet nordisk land.  

 Justitsministeriet finder det derfor nødvendigt, at den nordiske  

 fuldbyrdelseslov tilpasses, således at det med sikkerhed er muligt for  

 Danmark at fuldbyrde domme til samfundstjeneste, afsagt som led i en  

 ubetinget dom.
Det foreslås derfor, at de gældende bestemmelser om overførsel  

 af betingede domme udvides til også at omfatte andre former for domme til  

 samfundstjeneste.
Samme fremgangsmåde er anvendt i Norge i forbindelse med  

 ændringen af 29. april 1993 af lov om fullbyrding av nordiske dommer på straf  

 m.v.
Justitsministeriet har i lyset af den islandske forsøgsordning overvejet,  

 om der tillige bør skabes hjemmel til overførsel af bestemmelser om  

 samfundstjeneste, truffet ved administrativ afgørelse.
Justitsministeriet er  

 imidlertid af den opfattelse, at man bør afvente forsøgsordningens udløb og  

 vedtagelsen af endelige regler om samfundstjeneste på Island, og at  

 spørgsmålet om ændring i givet fald bør drøftes nærmere med de øvrige  

 nordiske lande.
Den islandske forsøgsordning foreslås således ikke omfattet  

 af lovforslaget.
Om de enkelte ændringer i den nordiske nordiske  

 fuldbyrdelseslov henvises i øvrigt til § 3 og de specielle bemærkninger  

 hertil.
5. Overførsel af vidner, der er frihedsberøvet i udlandet 5.1.  Gældende ret Den europæiske retshjælpskonventions art. 11 giver mulighed for overførsel  

 af personer, der er frihedsberøvet i et land, med henblik på personligt  

 fremmøde som vidne eller konfrontation i et andet land.
Hvis en stat  

 fremsætter en sådan anmodning om overførsel, skal den berørte person som  

 udgangspunkt midlertidigt overføres til det territorium, hvor afhøringen  

 eller konfrontationen agtes foretaget.
Det er imidlertid en betingelse, at  

 den pågældende tilbageføres inden for en tidsfrist, der er fastsat af den  

 anmodede stat, og ikke drages til ansvar eller videreudleveres til tredjeland  

 for nogen strafbar handling, begået før overførslen til den begærende stat,  

 jf. konventionens art. 12. Endvidere kræves efter art. 11, stk. 3, at den  

 overførte person forbliver i forvaring (»custody«) på den begærende  

 stats territorium og i givet fald også i den stat, gennem hvilken der er  

 anmodet om overførsel, medmindre den anmodede stat fremsætter begæring om, at  

 den pågældende skal løslades.
Den anmodede stat kan i øvrigt nægte at imødekomme en anmodning om  

 overførsel, såfremt den frihedsberøvede person ikke samtykker, eller den  

 pågældendes tilstedeværelse er påkrævet i forbindelse med en straffesag, som  

 verserer på den anmodede stats territorium.
En anmodning kan ligeledes  

 nægtes, såfremt overførslen vil kunne medføre, at varigheden af  

 frihedsberøvelsen forlænges, eller der er andre afgørende grunde til ikke at  

 overføre den pågældende til den begærende stats territorium.
De nævnte bestemmelser finder tillige anvendelse på det nordiske  

 samarbejde.
Hverken Den Nordiske Overenskomst af 26. april 1974 om gensidig  

 retshjælp, jf. bekendtgørelse nr. 100 af 15. september 1975, eller lov nr.  

 182 af 7. maj 1975 om nordisk vidnepligt indeholder således regler om  

 overførsel af personer, der er frihedsberøvet i et andet nordisk land, med  

 henblik på personligt fremmøde som vidne eller medvirken ved konfrontation.
 Som nævnt i pkt. 3.1.5., er Den Europæiske Retshjælpskonvention ikke  

 transformeret til dansk ret, men det antages med støtte i afgørelserne U  

 1972.600 H og U 1988.203 V, at f.eks. en udenlandsk begæring om  

 beslaglæggelse kan imødekommes, såfremt der ville kunne ske beslaglæggelse i  

 en tilsvarende straffesag her i landet. Østre Landsret har imidlertid i en  

 kendelse af 21. september 1994 fastslået, at hverken retsplejelovens regler  

 om forvaring af vidner, jf. § 178, stk. 1, nr. 5, eller varetægtsfængsling,  

 jf. § 762, stk. 1, nr. 1, kan anvendes direkte eller analogt som  

 hjemmelsgrundlag for frihedsberøvelse af en person, der er frihedsberøvet i  

 udlandet, og som ønskes overført her til landet med henblik på at afgive  

 vidneforklaring i en verserende straffesag.
 Rigsadvokaten har på denne baggrund indstillet, at der tilvejebringes den  

 fornødne lovhjemmel på området.
5.2. Justitsministeriets overvejelser Justitsministeriet kan i lyset af den tiltagende internationale  

 kriminalitet tilslutte sig, at der bør skabes mulighed for at udnytte  

 retshjælpskonventionens art. 11 til at begære personer, der er frihedsberøvet  

 i udlandet, overført til Danmark med henblik på personligt fremmøde som vidne  

 eller med henblik på deltagelse i en konfrontation.
Det kan efter  

 omstændighederne være både i forsvarets og anklagemyndighedens interesse at  

 kunne føre beviset umiddelbart for den dømmende ret i stedet for at være  

 henvist til at anmode om dokumentation - dvs. oplæsning i et retsmøde - i  

 medfør af retsplejelovens § 877 af den pågældendes eventuelle forklaring for  

 en fremmed myndighed.
Som det fremgår af pkt. 5.1. ovenfor, finder retshjælpskonventionen  

 anvendelse i straffesager.
Justitsministeriet har på denne baggrund  

 overvejet, om den danske ordning på området tillige bør omfatte civile sager.  

 Da det imidlertid næppe kan antages at blive aktuelt at overføre en person,  

 der er frihedsberøvet i udlandet, for at afgive vidneforklaring i en civil  

 sag i Danmark, har Justitsministeriet ikke fundet at burde stille forslag  

 herom.
Retshjælpskonventionens art. 11 er endvidere indskrænket til tilfælde,  

 hvor formålet med overførslen er at afgive vidneforklaring i retten eller  

 medvirke ved en konfrontation.
Efter denne bestemmelse består der således  

 alene en pligt til at imødekomme anmodninger om overførsel i dette øjemed.  

 Bestemmelsen udelukker dog ikke, at der kan fremsættes begæring om overførsel  

 af en frihedsberøvet person med henblik på at afgive forklaring eller  

 medvirke ved en konfrontation hos politiet.
Justitsministeriet har på denne  

 baggrund ikke fundet, at man ved udformningen af den danske ordning bør  

 afskære adgangen til at frihedsberøve en person med henblik på overførsel for  

 at afgive forklaring eller medvirke ved en konfrontation hos politiet.
Den  

 danske ordning foreslås derfor affattet således, at den både omfatter  

 vidneforklaring og forklaring samt konfrontation hos politiet.
Den danske ordning foreslås i øvrigt udformet således, at det er en  

 forudsætning for overførslen, at den pågældende samtykker i at afgive  

 forklaring eller deltage i konfrontation.
Det skyldes, at der ikke er grund  

 til at gennemføre en sådan overførsel, hvis den pågældende nægter at medvirke  

 hertil.
Endvidere indebærer samtykke til en sådan midlertidig overførsel også  

 en accept af, at den berørte person efter forklaringens afgivelse eller  

 konfrontationen i Danmark skal tilbageføres til den stat, hvor den pågældende  

 er frihedsberøvet, med henblik på fortsat strafafsoning eller  

 varetægtsfængsling.
Der opstår således ikke i forbindelse med tilbageførslen  

 noget spørgsmål udlevering, der skal behandles efter reglerne i  

 udleveringsloven.
Det gælder, uanset om den pågældende under opholdet i  

 Danmark tilbagekalder sit tidligere meddelte samtykke og modsætter sig en  

 tilbageførsel.
Skyldes samtykket til overførsel et ønske om at fortsætte strafafsoning i  

 Danmark, er der efter loven om international fuldbyrdelse af straf m.v.  

 mulighed for, at den fremmede stat søger straffuldbyrdelsen overført til  

 Danmark.
Indtil en sådan anmodning om overførsel af straffuldbyrdelse  

 eventuelt fremkommer, må den pågældende tilbageføres til udlandet i  

 overensstemmelse med staternes aftale herom.
Justitsministeriet har overvejet, om det forhold, at den berørte person  

 skal samtykke til overførslen, indebærer, at en frihedsberøvelse af den  

 pågældende her i landet anses for frivillig, således at der ikke er behov for  

 at lade domstolene træffe afgørelse herom.
Det er imidlertid  

 Justitsministeriets opfattelse, at det vil være bedst stemmende med dansk  

 retstradition at overlade det til retten at træffe afgørelse om  

 frihedsberøvelse, selv om det kan hævdes, at der ikke foreligger et  

 tvangsindgreb, når der er meddelt samtykke af den pågældende.
Herved undgås  

 det også, at der opstår tvivl om, hvorledes frihedsberøvelsen kan fortsætte,  

 hvis den pågældende under opholdet her i landet anmoder om at blive løsladt.
Justitsministeriet har endvidere overvejet, om der bør skabes lovhjemmel  

 med henblik på overførsel af her frihedsberøvede personer for at afgive  

 forklaring eller medvirke ved konfrontation i udlandet.
Efter den nugældende  

 ordning, hvor der ikke er særlig hjemmel til frihedsberøvelse i dette øjemed,  

 kræver en overførsel den pågældendes samtykke.
Når videre henses til, at en  

 overførsel i praksis normalt forudsætter den pågældendes accept, forekommer  

 der ikke at være behov for at medtage bestemmelser herom i lovforslaget.
Det  

 vil derfor fortsat være en betingelse for overførsel af en her frihedsberøvet  

 person til udlandet, at personen giver samtykke til overførslen.
Det foreslås på denne baggrund, at der i retsplejeloven som § 191  

 indsættes en bestemmelse, hvorefter en person, der er frihedsberøvet i  

 udlandet, og som har meddelt samtykke hertil, kan overføres til Danmark for i  

 en straffesag at afgive forklaring eller medvirke ved konfrontation.
Det  

 foreslås i den forbindelse fastsat, at den pågældende under overførslen skal  

 være frihedsberøvet og skal tilbageføres til den fremmede stat, uanset om den  

 pågældende senere tilbagekalder sit samtykke til overførslen.
 Det foreslås endvidere, at afgørelse om frihedsberøvelse skal træffes af  

 retten efter anmodning af politiet, og at retten i den forbindelse skal påse,  

 at den pågældende på tidspunktet for afgørelsen har meddelt samtykke til  

 midlertidig overførsel i det angivne øjemed.
 Om det nærmere indhold af den foreslåede bestemmelse henvises i øvrigt til  

 bemærkningerne til lovforslagets § 4.
 6. Hørte myndigheder m.v.
 Justitsministeriet har indhentet udtalelser over lovforslaget fra  

 præsidenterne for Østre og Vestre Landsret, præsidenterne for Københavns  

 byret og for retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, rigsadvokaten, rigspolitichefen,  

 politidirektøren i København, Foreningen af Politimestre i Danmark,  

 Politifuldmægtigforeningen, Dansk Kriminalpolitiforening, Dansk  

 Politiforbund, Advokatrådet, Det Danske Center for Menneskerettigheder samt  

 Nævnet for Etnisk Ligestilling.
 7. Forslagets økonomiske og administrative konsekvenser m.v.
 Lovforslaget skønnes ikke at have økonomiske eller administrative  

 konsekvenser for det offentlige af betydning.
 Lovforslaget har ikke erhvervsøkonomiske eller miljømæssige konsekvenser.
 Om de EU-retlige aspekter henvises til pkt. 1.1. i lovforslagets  

 almindelige bemærkninger.
Bemærkninger til lovforslagets enkelte bestemmelser Til § 1 Lov om udlevering af lovovertrædere Til nr. 1 Bestemmelsen indebærer, at reglerne om forenklet behandling af sager om  

 udlevering også kan finde anvendelse i tilfælde, hvor udleveringssagen  

 udelukkende er indledt på grundlag af en formel udleveringsbegæring, jf.  

 udleveringslovens § 11. Er den berørte person således indgået på udlevering  

 under anholdelsen eller senere, kan den pågældende lade sig udlevere efter  

 den forenklede procedure, jf. kapitel 3 a.
Finder justitsministeren i medfør  

 af § 18 c, stk. 2, at betingelserne for udlevering utvivlsomt er opfyldt, vil  

 udlevering herefter kunne iværksættes af politiet i medfør af § 18 d.
Til nr. 2, 3 og 5 Der er alene tale om ajourføring af henvisningerne til retsplejeloven.
De  

 nugældende henvisninger omfatter de regler, der i 1967 ved udleveringslovens  

 vedtagelse fandtes i kapitlerne 68 om beslaglæggelse, 69 om  

 ransagning, 71 om anholdelse og 72 om fængsling.
Kapitel 68  

 omfattede dengang også regler om indgreb i meddelelseshemmeligheden, ligesom  

 kapitel 69 omfattede regler om legemsindgreb.
Henvisningen til reglerne om indgreb i meddelelseshemmeligheden  

 opretholdes imidlertid ikke, idet der næppe kan antages at være behov for  

 anvendelse af sådanne indgreb i forbindelse med en sag om udlevering.
Det  

 bemærkes, at der ikke herved tilsigtes nogen ændring af reglerne om retshjælp  

 på det pågældende område.
Fremsætter den stat, der har begæret udlevering,  

 således f.eks. anmodning om, at der til brug for den verserende straffesag i  

 den begærende stat foretages telefonaflytning af den pågældende persons  

 samtaler i Danmark, vil spørgsmålet om imødekommelse af en sådan begæring  

 skulle afgøres efter de almindelige regler om retshjælp.
Det indebærer, at  

 der skal tages stilling til, om telefonaflytning ville kunne foretages i en  

 tilsvarende dansk straffesag.
Til nr. 4 Til § 18 a § 18 a indebærer, at udlevering til en EU-medlemsstat kan ske på grundlag  

 af en eftersøgning, der indeholder de i bestemmelsen angivne oplysninger.  

 Bortset fra § 18 c, stk. 1, der giver mulighed for at fravige  

 specialitetsreglen i udleveringslovens § 10, gælder betingelserne for  

 udlevering i lovens kapitel 2 uændret.
Lovens kapitel 4 gælder ligeledes  

 uændret. § 19 om foranstaltninger i anledning af en efterlysning har  

 imidlertid alene praktisk betydning i de tilfælde, hvor udleveringssagen er  

 indledt uden nogen forudgående begæring om udlevering i medfør af § 18 a.
I  

 de tilfælde, hvor udleveringssagen indledes i medfør af § 18 a, vil  

 frihedsberøvelse i stedet ske med hjemmel i § 18 b, stk. 2. § 20 om  

 justitsministerens samtykke til videreudlevering m.v. får betydning i de  

 tilfælde, hvor den berørte person i medfør af § 18 c, stk. 1, alene giver  

 samtykke til udlevering og således ikke tillige giver afkald på anvendelse af  

 specialitetsreglen. § 20 skal endvidere altid anvendes, når der er spørgsmål  

 om videreudlevering til en tredje stat uden for EU-medlemsstaterne.  

 Betingelserne for transit, jf. udleveringslovens § 21, berøres ikke af  

 lovforslagets bestemmelser.
Af udleveringslovens § 1 følger, at loven og dermed også kapitel 3 a ikke  

 finder anvendelse på behandlingen af begæringer om udlevering fra Danmark til  

 et af de nordiske lande.
På sådanne tilfælde gælder fortsat den særlige  

 lovgivning herom.
§ 18 a vil i praksis indebære, at behandlingen af en begæring om  

 udlevering kan indledes straks ved politiets modtagelse af en efterlysning  

 fra Interpol.
Det forudsættes, at politiet ved anholdelsen af den eftersøgte  

 person eller i umiddelbar tilknytning hertil vejleder den pågældende om  

 muligheden for at give indenretligt samtykke til udlevering og afkald på  

 specialitetsreglen.
Et indenretligt samtykke vil i givet fald kunne meddeles  

 allerede under det retsmøde, der afholdes med henblik på varetægtsfængsling.  

 Meddeles samtykke i dette retsmøde, skal den begærende stat omgående  

 underrettes herom, jf. konventionens art. 8, stk. 1, 1. pkt.
Endvidere skal  

 sagen forelægges Justitsministeriet med henblik på afgørelse af spørgsmålet  

 om udlevering på det foreliggende grundlag, jf. § 18 c, stk. 2. Efter  

 omstændighederne vil udlevering herefter umiddelbart kunne iværksættes af  

 politiet.
Meddeles der ikke samtykke til udlevering, skal den begærende stat  

 underrettes herom med henblik på at få lejlighed til at fremsende en formel  

 udleveringsbegæring, jf. konventionens art. 10 og § 18 c, stk. 1, 2. pkt.
At samtykke ikke meddeles under retsmødet med henblik på  

 varetægtsfængsling, f.eks. fordi spørgsmålet ønskes drøftet nærmere med  

 forsvareren, afskærer ikke den pågældende fra i et senere retsmøde at meddele  

 samtykke, jf. herved konventionens art. 8, stk. 1, 2. pkt., og § 18 c, stk.  

 1, 1. pkt.
Den pågældende vil således også kunne meddele samtykke i medfør af  

 sidstnævnte bestemmelse, selv om den begærende stat i mellemtiden har  

 fremsendt en formel udleveringsbegæring, jf. konventionens art. 12, stk. 1,  

 2. led.
Til § 18 b § 18 b, stk. 1, svarer til udleveringslovens § 12, 2. pkt.  

 Henvisningen i § 18 b, stk. 2, 1. pkt., til udleveringslovens § 13  

 indebærer, at der til fremme af undersøgelsen og for at sikre udleveringen  

 kan iværksættes anholdelse, jf. retsplejelovens kapitel 69,  

 varetægtsfængsling, jf. retsplejelovens kapitel 70, legemsindgreb, jf.  

 retsplejelovens kapitel 72, ransagning, jf. retsplejelovens kapitel 73, og  

 beslaglæggelse, jf. retsplejelovens kapitel 75 b.
Henvisningen i § 18 b, stk. 2, 1. pkt., til udleveringslovens § 14  

 indebærer, at der, når der iværksættes undersøgelse i medfør af § 18 b, stk.  

 1, skal beskikkes en forsvarer for den, der søges udleveret, medmindre den  

 pågældende selv vælger en forsvarer.
Henvisningen indebærer endvidere, at  

 reglerne i retsplejelovens kapitel 66 om beskikkelse og valg af forsvarer i  

 øvrigt finder tilsvarende anvendelse.
Af henvisningen til udleveringslovens §  

 14, stk. 2, følger, at udgifterne til en beskikket forsvarer og andre  

 sagsomkostninger afholdes af det offentlige, medmindre retten under særlige  

 omstændigheder bestemmer, at de skal betales af den, der søges udleveret.
Om  

 forsvarerbeskikkelse og afholdelse af udgifter og andre sagsomkostninger  

 gælder således samme regler, uanset om udleveringssagen behandles efter de  

 almindelige regler i kapitel 3 eller de nye regler om en forenklet behandling  

 i kapitel 3 a.
§ 18 b, stk. 2, 2. pkt., indebærer bl.a., at varetægtsfængsling som  

 udgangspunkt skal ophæves, såfremt en formel udleveringsbegæring ikke er  

 modtaget senest 30 dage efter anholdelsen.
Retten kan dog i særlige tilfælde  

 forlænge denne frist.
En lignende bestemmelse er fastsat i udleveringslovens  

 § 19, stk. 2.
At der gælder en frist for varigheden af straffeprocessuelle  

 tvangsindgreb, iværksat på grundlag af en eftersøgning, har sammenhæng med  

 forbudet i 1957-konventionens art. 16, stk. 4, mod at udstrække en foreløbig  

 fængsling ud over 40 dage, regnet fra anholdelsesdagen.
Har den anmodede stat  

 ikke inden dette tidspunkt modtaget en formel udleveringsbegæring, jf.  

 1957-konventionens art. 12, skal den pågældende løslades.
Som det fremgår af  

 de almindelige bemærkninger, pkt. 2.2.5. og 2.2.7., skyldes de frister for  

 underretning af den begærende stat, der er fastsat i konventionens art. 8,  

 stk. 1, og 10, stk. 2, ønsket om at sikre den begærende stat mulighed for at  

 indgive en formel udleveringsbegæring inden udløbet af 40-dages fristen i de  

 tilfælde, hvor det enten er klart, at den forenklede fremgangsmåde ikke kan  

 benyttes, eller usikkert, om den vil blive benyttet.
Tilbagekalder den  

 berørte person sit samtykke til udlevering, jf. nedenfor, indebærer  

 konventionens art. 7, stk. 4, at tilbagekaldelsen ikke kommer den begærende  

 stat til skade.
Som nævnt i de almindelige bemærkninger, pkt. 2.2.4., kan der ikke efter  

 den nuværende udleveringslovgivning eller på andet grundlag antages at gælde  

 nogen indskrænkning i adgangen til at tilbagekalde et samtykke til  

 udlevering.
Lovforslagets bestemmelser opretholder denne retstilstand  

 uændret.
Den berørte person vil med andre ord kunne tilbagekalde et  

 indenretligt samtykke til udlevering på et hvilket som helst tidspunkt.  

 Tilbagekaldelsen vil imidlertid alene kunne få betydning for spørgsmålet om  

 løsladelse i de - marginale - tilfælde, hvor der ved udløbet af 30-dages  

 fristen i § 18 b, stk. 2, 2. pkt., ikke foreligger eller kan ventes en formel  

 udleveringsbegæring fra den begærende stat.
Lovforslaget udelukker  

 eksempelvis ikke, at et samtykke, meddelt allerede under det første retsmøde  

 med henblik på varetægtsfængsling, tilbagekaldes umiddelbart før  

 udleveringens iværksættelse.
I sådanne særlige tilfælde vil § 18 b, stk. 2,  

 3. pkt., imidlertid indebære, at retten kan forlænge fristen for  

 frihedsberøvelse med henblik på, at den begærende stat fremsender en formel  

 udleveringsbegæring.
Som det fremgår af de almindelige bemærkninger pkt. 2.2.8., skal den  

 pågældende som udgangspunkt løslades, såfremt udlevering ikke har fundet sted  

 senest 20 dage efter meddelelsen af afgørelsen om udlevering, jf.  

 konventionens art. 11, stk. 1 og 2, jf. art. 10, stk. 2. I de sædvanlige  

 tilfælde, hvor samtykket meddeles under det første retsmøde med henblik på  

 varetægtsfængsling, vil udlevering kunne iværksættes inden for 30-dages  

 fristen i § 18 b, stk. 2, 2. pkt.
Konventionen udelukker imidlertid ikke, at  

 samtykke fra den berørte person og tilladelse fra den anmodede stats  

 myndigheder først meddeles ved udløbet af 30-dages fristen, og at  

 udleveringen derfor tidligst kan iværksættes umiddelbart herefter, jf. § 18  

 d.
Til § 18 c Efter § 18 c, stk. 1, kan den, der begæres udleveret, i et retsmøde  

 meddele samtykke til udlevering og til, at den pågældende drages til ansvar  

 og udleveres videre til en tredje medlemsstat for andre strafbare handlinger,  

 begået før udleveringen, end den, der sker udlevering for.
Bestemmelsen  

 indebærer, at den berørte person kan indskrænke sit samtykke til alene at  

 angå de forhold, der sker udlevering for.
I så fald opretholdes  

 udleveringslovens § 10, nr. 1, om specialitetsreglen fuldt ud.
Den berørte  

 person kan imidlertid også give afkald på anvendelse af specialitetsreglen i  

 forhold til den begærende EU-medlemsstat.
I så fald kræves  

 Justitsministeriets tilladelse hverken i forhold til den begærende  

 medlemsstat eller ved videreudlevering til en tredje medlemsstat.
I forhold  

 til andre stater gælder udleveringslovens § 10. § 18 c, stk. 1, giver ikke  

 mulighed for at give afkald på specialitetsreglen alene i forhold til den  

 begærende medlemsstat.
Et sådant afkald indebærer tillige afkald på  

 specialitetsreglen i forhold til andre EU-medlemsstater.
Retten skal efter § 18 c, stk. 1, 4. pkt., vejlede om følgerne af et  

 samtykke til udlevering og afkald på anvendelse af specialitetsreglen.
I  

 denne vejledning kan efter omstændighederne også indgå oplysning om  

 betingelserne for udlevering, jf. kapitel 2. Det forudsættes, at samtykket og  

 i givet fald afkald på anvendelse af specialitetsreglen føres til protokol i  

 overensstemmelse med retsplejelovens regler, jf. konventionens art. 7, stk.  

 3.
Efter § 18 c, stk. 2, skal sagen forelægges Justitsministeriet med  

 henblik på tilladelse til udlevering efter den forenklede procedure.  

 Bestemmelsen indebærer, at udlevering kan nægtes, uanset at den berørte  

 person har givet samtykke, såfremt det findes betænkeligt at gennemføre  

 udlevering på det foreliggende grundlag.
Det vil f.eks. kunne forekomme, hvis  

 der er tvivl om, hvorvidt strafansvaret kan være forældet, eller om  

 udleveringen vil være uforenelig med humanitære hensyn.
Det bemærkes herved,  

 at der efter § 18 c, stk. 1, 4. pkt., alene påhviler retten en  

 vejledningspligt.
Retten skal således ikke træffe afgørelse om udlevering.  

 Nægter Justitsministeriet udlevering i medfør af § 18 c, stk. 2, skal den  

 begærende stat underrettes herom efter konventionens art. 10, stk. 2, med  

 henblik på at få mulighed for at indgive en formel udleveringsbegæring.
Finder justitsministeren imidlertid, at udleveringsbegæringen kan  

 imødekommes på det foreliggende grundlag, kan udleveringen herefter  

 iværksættes af politiet.
For at sikre udleveringens gennemførelse kan fortsat  

 fængsling ske i medfør af § 18 d.
Om baggrunden for 20-dages fristen og  

 spørgsmålet om eventuel forlængelse af denne frist i medfør af bestemmelsens  

 3. pkt. henvises til de almindelige bemærkninger pkt. 2.2.8.
Til § 2 Lov om international fuldbyrdelse af straf m.v.
Til nr. 1 Bestemmelsen indebærer, at afgørelser om konfiskation, omfattet af  

 FN-konventionen eller hvidvaskkonventionen, kan fuldbyrdes efter de gældende  

 regler i lovens kapitel 3, når den pågældende konventions betingelser er  

 opfyldt.
Der henvises herved til de almindelige bemærkninger pkt. 3.1. og  

 3.2.
 Om fuldbyrdelse af fremmede retsanmodninger om beslaglæggelse m.v.,  

 herunder spørgsmålet om overførsel af beslaglagte midler til den begærende  

 stat, henvises særligt til de almindelige bemærkninger pkt. 3.1.5.
Efter hvidvaskkonventionens art. 15 og FN-konventionens art. 5, stk. 5,  

 vil det konfiskerede som udgangspunkt tilfalde statskassen.
Imidlertid giver  

 de pågældende bestemmelser i modsætning til retsvirkningskonventionens art.  

 47 mulighed for at overføre det konfiskerede helt eller delvis f.eks. med  

 henblik på deling af konfiskationsprovenuet mellem den begærende og den  

 anmodede stat (»asset sharing«). Konventionerne giver også mulighed  

 for ordninger, hvorved konfiskationsprovenuet øremærkes til  

 kriminalitetsbekæmpelse m.v. ved placering i mellemstatslige fonde eller  

 lignende (»asset forfeiture fund«).
Henvisningen i § 5 a til hvidvaskkonventionens art. 15 og FN-konventionens  

 art. 5, stk. 5, indebærer, at justitsministeren kan træffe bestemmelse om hel  

 eller delvis overførsel af det konfiskerede.
Sådan overførsel forudsættes  

 imidlertid som udgangspunkt alene at komme på tale i enkelttilfælde i forhold  

 til en begærende stat, hvor der er konstateret gensidighed.
Overførsel kan  

 efter omstændighederne tænkes anvendt i tilfælde, hvor der består et  

 erstatningskrav i anledning af den lovovertrædelse, som har dannet grundlag  

 for konfiskationen, jf. straffelovens § 77, eller hvor forbrydelsen bortset  

 fra det konfiskerede udbytte ikke har nogen tilknytning til Danmark.
Til nr. 2 og 3 Der er alene tale om konsekvensændringer, der indebærer, at henvisningerne  

 i § 10, stk. 1, og § 12, stk. 2, også kommer til at omfatte kapitel 3 a om  

 FN-konventionen og hvidvaskkonventionen.
Det bemærkes, at henvisningerne i §  

 9 og § 10, stk. 3, til kapitel 3-4 også forudsættes at omfatte kapitel 3 a.
Til § 3 Lov om samarbejde med Finland, Island, Norge og Sverige angående  

 fuldbyrdelse af straf m.v.
Til nr. 1 Ændringen indebærer, at der i lighed med, hvad der gælder for betingede  

 domme, kan ske overførsel til Danmark fra et af de nordiske lande af tilsyn,  

 fastsat i domme om samfundstjeneste som en selvstændig retsfølge.
Der  

 henvises i øvrigt til de almindelige bemærkninger pkt. 4.1.
Til nr. 2 Bestemmelsen angår retsvirkningerne af en overførsel til Danmark af  

 tilsyn, fastsat i de øvrige nordiske lande.
Sammen med § 7 indebærer  

 ændringen af § 8, stk. 1, 2. pkt., at straffelovens regler om betingede  

 domme, herunder 8. kapitel om samfundstjeneste, finder anvendelse, uanset om  

 tilsynet er fastsat i en betinget dom med vilkår om samfundstjeneste eller i  

 en dom til samfundstjeneste.
Retten kan således efter omstændighederne træffe  

 bestemmelse om fuldbyrdelse af straf, jf. herved lovens § 4, fastsat i en dom  

 til samfundstjeneste, eller fastsætte en straf, såfremt der ikke i forvejen  

 er fastsat straf i dommen til samfundstjeneste, jf. straffelovens § 66, stk.  

 1, nr. 1, og § 67, stk. 1, jf. § 61. I begge tilfælde skal der ved  

 straffastsættelsen tages hensyn til omfanget af den samfundstjeneste, som den  

 dømte måtte have udført, jf. straffelovens § 66, stk. 3, og § 67, stk. 3.
Til nr. 3 Efter denne bestemmelse kan den danske anklagemyndighed eller vedkommende  

 danske domstol overlade til myndighederne i domslandet at træffe de i § 8,  

 stk. 1, omhandlede afgørelser. Ændringen indebærer, at bestemmelsen tillige  

 kan finde anvendelse i tilfælde, hvor der er spørgsmål om ændring af en dom  

 til samfundstjeneste.
Til nr. 4 Såfremt en person, der er betinget dømt i et andet nordisk land, her i  

 landet dømmes for strafbart forhold, kan retten, selv om der ikke er anordnet  

 tilsyn efter lovens § 7, i medfør af § 9 træffe afgørelse i overensstemmelse  

 med straffelovens regler om betingede domme om, at der skal fastsættes  

 ubetinget straf for forhold, omfattet af den betingede dom.
Bestemmelsen er efter sin formulering fakultativ.
Selv om det nye  

 strafbare forhold er af en sådan beskaffenhed, at retten, såfremt den  

 betingede dom havde været afsagt her i landet, efter straffelovens § 61 ville  

 have truffet bestemmelse om fuldbyrdelse af straf for det af den betingede  

 dom omfattede forhold, kan retten således undlade dette og dermed overlade  

 spørgsmålet til domslandets myndigheder.
 Ændringen indebærer, at bestemmelsen tillige finder anvendelse på forhold,  

 omfattet af en dom til samfundstjeneste.
Til nr. 5 Bestemmelsen angår tilfælde, hvor en person, der er betinget dømt her i  

 landet, i et af de øvrige nordiske lande idømmes straf for forhold, begået i  

 prøvetiden, uden at der ved dommen tages stilling til spørgsmålet om ændring  

 af den betingede dom.
I sådanne tilfælde beror det på de danske myndigheders  

 afgørelse, hvorvidt det i et andet nordisk land pådømte forhold skal medføre  

 ændring af den betingede dom.
 Med henblik herpå fastsættes i § 11, stk. 2, at denne afgørelse træffes  

 efter reglerne i straffelovens § 60. Det omhandlede strafbare forhold  

 ligestilles således med en overtrædelse af vilkår, fastsat i medfør af  

 straffelovens § 57 (tilsyn og særvilkår).
 Med tilføjelsen af straffelovens § 66 i lovforslagets § 3, nr. 5, udvides  

 bestemmelsen til også at omfatte betingede domme med vilkår om  

 samfundstjeneste.
Til § 4 Retsplejeloven Til § 191 Til stk. 1 Efter stk. 1, 1. pkt., kan en person, der er frihedsberøvet i  

 udlandet, og som har meddelt samtykke hertil, overføres til Danmark for i en  

 straffesag at afgive forklaring eller medvirke ved konfrontation.
Den  

 pågældende skal under overførslen være frihedsberøvet og skal tilbageføres  

 til den fremmede stat, uanset om den pågældende senere tilbagekalder sit  

 samtykke til overførslen, jf. stk. 1, 2. pkt.
Om baggrunden for denne  

 ordning henvises til pkt. 5.2. i de almindelige bemærkninger.
Bestemmelsen finder anvendelse i straffesager, men ikke i civile sager.  

 Bestemmelsen er ikke indskrænket til tilfælde, hvor formålet med overførslen  

 er at afgive vidneforklaring.
Bestemmelsen vil også kunne bringes i  

 anvendelse i tilfælde, hvor formålet med overførslen er, at den pågældende  

 skal afgive forklaring hos politiet eller medvirke ved konfrontation.
Om  

 baggrunden herfor henvises til de almindelige bemærkninger pkt. 5.2.
Bestemmelsen angår alene personer, der har meddelt samtykke til at lade  

 sig overføre for at afgive vidneforklaring eller medvirke ved en  

 konfrontation.
Det indebærer, at frihedsberøvelse i medfør af § 191, stk. 1,  

 ikke kan finde sted, hvis den berørte person over for den fremmede stats  

 myndigheder modsætter sig en overførsel i det anmodede øjemed, f.eks fordi  

 den pågældende ikke ønsker at afgive en vidneforklaring.
Justitsministeriet forudsætter, at anklagemyndigheden i forbindelse med  

 stillingtagen til spørgsmålet om, hvorvidt en person, der er frihedsberøvet i  

 udlandet, skal føres som vidne i en dansk straffesag, lader indgå, om det vil  

 være åbenbart uforeneligt med landets retsorden at lade den pågældende  

 tilbageføre til udlandet efter vidneførslen eller konfrontationen.
Det vil  

 f.eks. kunne være tilfældet, hvis den pågældende er idømt dødsstraf i  

 udlandet.
Selv om der efter reglerne i udleveringsloven ikke kan ske udlevering af  

 en dansk statsborger til strafforfølgning eller straffuldbyrdelse i en anden  

 stat, vil det efter lovforslaget ikke være udelukket at lade en dansk  

 statsborger, der er fængslet i udlandet, overføre til Danmark for at afgive  

 vidneforklaring med henblik på efterfølgende tilbageførsel til den pågældende  

 fremmede stat.
Det har sammenhæng med, at en overførsel forudsætter, at den  

 pågældende har meddelt samtykke hertil og dermed også til tilbageførsel.
Det  

 er i den forbindelse uden betydning, om den pågældende senere tilbagekalder  

 sit samtykke til overførslen, jf. stk. 1, 2. pkt.
 At frihedsberøvelsen efter stk. 1, 2. pkt., knytter sig til  

 »overførslen«, indebærer, at frihedsberøvelsen omfatter transporten  

 til anbringelsesstedet i Danmark, opholdet i Danmark og transporten tilbage  

 til den fremmede stats myndigheder.
Til stk. 2 Efter stk. 2, 1. pkt., træffes afgørelse om frihedsberøvelse af  

 retten efter anmodning fra politiet.
Retten skal efter denne bestemmelse  

 alene tage stilling til spørgsmålet om frihedsberøvelse.
Opstår der tvist om,  

 hvorvidt den berørte person overhovedet skal føres som vidne, må dette  

 spørgsmål afgøres efter reglerne i retsplejelovens § 837 og § 927, jf. § 837.
Efter stk. 2, 2. pkt., skal retten påse, at den pågældende har  

 meddelt samtykke til midlertidig overførsel som nævnt i stk. 1. Der stilles  

 ikke bestemte formkrav til dette samtykke.
Retten må således efter en konkret  

 vurdering afgøre, om f.eks. en erklæring herom til en politirapport eller  

 lignende, der er optaget af det fremmede lands myndigheder, kan accepteres,  

 eller om der i stedet bør foreligge samtykke i form af en underskrevet  

 erklæring fra den pågældende selv.
Bestemmelsen udelukker i øvrigt ikke, at retten i vurderingen af  

 spørgsmålet om frihedsberøvelse lader indgå en overvejelse af, hvorvidt  

 tilbageførsel af den pågældende til udlandet må antages at være åbenbart  

 uforeneligt med landets retsorden.
Som det fremgår af bemærkningerne til §  

 191, stk. 1, forudsættes anklagemyndigheden imidlertid allerede ved  

 afgørelsen af, om begæring om overførsel skal fremsættes, at have taget  

 stilling til dette spørgsmål.
Der skal ikke beskikkes advokat for den, der er frihedsberøvet i udlandet,  

 i forbindelse med rettens behandling af anmodningen om frihedsberøvelse under  

 overførsel til Danmark.
Det skyldes, at formålet med overførslen ikke er at  

 iværksætte strafforfølgning mod den pågældende.
At der ikke beskikkes  

 advokat, har endvidere sammenhæng med, at frihedsberøvelse alene kan komme på  

 tale, såfremt den pågældende i udlandet har meddelt samtykke til overførsel i  

 det givne øjemed.
Bliver den pågældende derimod sigtet eller tiltalt i  

 anledning af forhold, der begås under opholdet i Danmark, jf. bemærkningerne  

 til § 191, stk. 3 og 4, nedenfor, finder de almindelige regler i  

 retsplejelovens kapitel 66 om sigtede og hans forsvar anvendelse.
Efter § 191, stk. 2, 3. pkt., fastsætter retten en frist for  

 frihedsberøvelsen.
Der foreslås ikke nogen maksimumgrænse herfor, men det  

 forudsættes, at fristen fastsættes i overensstemmelse med den aftale om  

 tidspunktet for tilbageførsel, der indgås med den fremmede stat.
Efter samme bestemmelse kan retten forlænge fristen for frihedsberøvelse.  

 Der sigtes hermed til tilfælde, hvor den overførte person på grund af  

 ekstraordinære omstændigheder som f.eks. behandlingskrævende sygdom, der er  

 indtrådt under opholdet i Danmark, ikke kan tilbageføres inden udløbet den  

 frist, der er fastsat som led i afgørelsen om frihedsberøvelse.
Det påhviler  

 i så fald anklagemyndigheden at indgå de nødvendige aftaler med de  

 udenlandske myndigheder om forlængelse af det aftalte tidsrum for  

 overførslen.
Efter § 191, stk. 2, 4. pkt., træffes rettens afgørelse ved  

 kendelse, der ikke kan kæres.
Bestemmelsen afviger herved fra de almindelige  

 regler om kære, jf. retsplejelovens § 968, stk. 2, hvorefter kære af  

 kendelse, der afgives under domsforhandlingen eller dennes forberedelse,  

 bl.a. kan ske, når beslutningen er rettet mod nogen, der ikke er part i  

 sagen.
Da afgørelse om frihedsberøvelse efter § 191, stk. 1, alene kan komme  

 på tale, såfremt den berørte person har meddelt samtykke, kan der imidlertid  

 næppe antages at være behov for at kunne kære rettens afgørelse om  

 frihedsberøvelse.
Det gælder også i de tilfælde, hvor retten nægter  

 frihedsberøvelse med henvisning til, at samtykket ikke foreligger  

 tilstrækkeligt dokumenteret, eller at tilbageførsel må anses for åbenbart  

 uforenelig med landets retsorden, jf. bemærkningerne til § 191, stk. 2, 2.  

 pkt., ovenfor.
§ 191, stk. 2, 4. pkt., berører ikke adgangen til kære af rettens  

 afgørelse i anledning af tvist om selve bevisførelsen.
Rettens kendelse om,  

 at en person, der er frihedsberøvet i udlandet, skal føres som vidne, vil  

 således fortsat kunne kæres i medfør af retsplejelovens § 968, stk. 2.
Til stk. 3 Efter denne bestemmelse må den pågældende under opholdet her i landet ikke  

 drages til ansvar eller udleveres videre til tredjeland for nogen strafbar  

 handling, der er begået før overførslen her til landet.
Bestemmelsen svarer  

 til retshjælpskonventionen art. 11, stk. 1, jf. art. 12, stk. 1. En lignende  

 bestemmelse er fastsat i § 7, 1. pkt., i loven om nordisk vidnepligt.
Hverken retshjælpskonventionens art. 11, stk. 1, jf. art. 12, stk. 1,  

 eller § 191, stk. 3, udelukker, at der iværksættes strafforfølgning,  

 straffuldbyrdelse eller udlevering i anledning af forhold, der begås efter  

 overførslen her til landet.
Begår den overførte person f.eks. vold under  

 opholdet i Danmark, skal forholdet behandles efter retsplejelovens regler om  

 efterforskning og tiltale for strafbart forhold.
Varetægtsfængsles den  

 overførte person i samme anledning, kan tilbageførsel af den pågældende til  

 den fremmede stat først iværksættes, når den pågældende løslades fra  

 varetægtsfængsel eller, hvis den pågældende også er varetægtsfængslet efter  

 dommen, efter endt strafudståelse.
I så fald skal fristen for  

 frihedsberøvelse forlænges i medfør af § 191, stk. 2, 3. pkt., med henblik på  

 tilbageførsel umiddelbart efter løsladelsen.
Efter retshjælpskonventionens art. 12, stk. 3, ophører den immunitet, der  

 er fastsat i art. 12, stk. 1, hvis vidnet er forblevet i landet, uanset at  

 den pågældende i 15 sammenhængende dage efter vidneforklaringens afgivelse  

 har haft mulighed for at forlade landet, eller hvis vidnet efter at have  

 forladt landet er vendt tilbage til landet.
Art. 12, stk. 3, angår  

 umiddelbart personer, der ikke er frihedsberøvet, og som indkaldes til at  

 afgive vidneforklaring i et andet land.
Art. 12, stk. 3, omfatter imidlertid  

 også personer, der er frihedsberøvet, og som overføres til et andet land for  

 at afgive vidneforklaring, i den udstrækning, bestemmelsen kan finde  

 anvendelse, jf. art. 11, stk. 1. Vender en person, der som frihedsberøvet har  

 været overført til et land for at afgive vidneforklaring, senere tilbage til  

 det pågældende land, vil den pågældende således ikke være beskyttet af den  

 immunitet, der følger af art. 12, stk. 1.
I overensstemmelse hermed er det i § 191, stk. 3, fastsat, at immuniteten  

 alene gælder under opholdet her i landet.
Vender den berørte person senere  

 tilbage hertil efter at være løsladt i udlandet, vil § 191, stk. 3, ikke være  

 til hinder for, at der iværksættes strafforfølgning m.v. i anledning af  

 forhold, der er begået inden overførslen i medfør af § 191, stk. 1.
§ 191, stk. 3, berører ikke spørgsmålet om iværksættelse af reaktioner  

 over for den berørte person som følge af selve vidneførslen.
På dette punkt  

 opretholdes retsplejelovens § 178 om modvillige vidner uændret.
Det har  

 sammenhæng med, at overførsel med henblik på at afgive vidneforklaring efter  

 § 191, stk. 1, alene kommer på tale, såfremt den pågældende meddeler samtykke  

 hertil.
Den person, der er frihedsberøvet i udlandet, og som har meddelt samtykke  

 til at blive overført her til landet for at afgive vidneforklaring i en  

 straffesag for retten, er således stillet som andre personer, der indkaldes  

 som vidner i en straffesag.
Nægter den pågældende efter sin ankomst til  

 Danmark uden lovligt forfald at give møde i retten, eller vægrer den  

 pågældende sig uden lovlig grund ved at svare på spørgsmål i retten, kan det  

 derfor efter omstændighederne komme på tale at bringe et eller flere af de  

 tvangsmidler, der nævnes i retsplejelovens § 178 i anvendelse.
Efter denne  

 bestemmelse kan der f.eks. træffes beslutning om, at der skal anvendes tvang  

 med henblik på fremstilling i retten som vidne.
Der vil også være mulighed  

 for at lade vidnet tage i forvaring, indtil vidnet indvilliger i at svare.
Da  

 den pågældende allerede er undergivet frihedsberøvelse, vil dette dog næppe  

 blive aktuelt, men skulle et sådant tilfælde opstå, vil det ikke være muligt  

 at udstrække forvaringen ud over den tidsfrist, som den fremmede stat har  

 fastsat for tilbageførsel af den på gældende.
Til stk. 4 § 191, stk. 4, regulerer den overførte persons retsstilling under  

 frihedsberøvelsen her i landet.
Bestemmelsens 1. pkt. indebærer, at  

 den pågældende under frihedsberøvelsen alene er undergivet de begrænsninger,  

 som er nødvendige til sikring af frihedsberøvelsens øjemed og opretholdelse  

 af orden og sikkerhed på anbringelsesstedet.
Denne regel svarer  

 indholdsmæssigt til bestemmelsen i retsplejelovens § 770, stk. 1, om  

 varetægtsarrestanter.
Bestemmelsen afviger imidlertid fra andre af retsplejelovens regler om  

 behandlingen af varetægtsarrestanter.
Over for en person, der er  

 frihedsberøvet i medfør af § 191, stk. 1, vil der således ikke kunne træffes  

 afgørelse om isolation, jf. retsplejelovens § 770 a, indgreb i  

 besøgsadgangen, jf. retsplejelovens § 771, eller indgreb i retten til  

 brevveksling, jf. retsplejelovens § 772. Stiller den fremmede stats  

 myndigheder f.eks. vilkår om, at den berørte person skal isoleres under sit  

 ophold her i landet, kan følgen derfor blive, at overførslen ikke kan  

 gennemføres.
Sådanne tilfælde må imidlertid forventes kun undtagelsesvis at  

 opstå.
Da retshjælpskonventionens art. 11 endvidere har som udgangspunkt, at  

 den berørte person under overførslen ikke opholder sig som sigtet, tiltalt  

 eller dømt i en straffesag, men alene som frihedsberøvet med henblik på at  

 sikre overførslen og tilbagesendelsen, findes der ikke at være behov for at  

 fastsætte regler om andre indskrænkninger end dem, der er nødvendige til  

 sikring af frihedsberøvelsens øjemed og opretholdelse af orden og sikkerhed  

 på anbringelsesstedet.
Det bemærkes herved, at § 191, stk. 4, ikke afskærer  

 anvendelsen af reglerne i § 770 a, § 771 og § 772 i tilfælde, hvor den  

 pågældende bliver sigtet i anledning af strafbart forhold, der begås under  

 opholdet i Danmark, jf. bemærkningerne til § 191, stk. 3, ovenfor.
Efter § 191, stk. 4, 2. pkt., kan anbringelse ske i arresthus, jf.  

 retsplejelovens § 770, stk. 2. Det indebærer, at den overførte person ligesom  

 varetægtsarrestanter kan anbringes i arresthus, hvis opholdet i Danmark ikke  

 bliver ganske kortvarigt.
Typisk vil den pågældendes ophold i Danmark dog  

 formentlig blive så kort, at den pågældende frihedsberøves ved politiet,  

 f.eks. ved anbringelse på politistation eller i lokaler knyttet til den ret,  

 hvor der skal ske vidneafhøring.
Med henvisningen til § 770, stk. 2, 2. pkt.,  

 vil der være mulighed for at anbringe den overførte person f.eks. på et  

 sygehus, hvis et sådant behov skulle opstå.
Til stk. 5 § 191, stk. 5, rummer en bemyndigelse for justitsministeren til at  

 fastsætte nærmere regler om behandlingen af personer, der er frihedsberøvet i  

 medfør af stk. 1. Bestemmelsen er medtaget af hensyn til muligheden for ved  

 bekendtgørelse at regulere den frihedsberøvedes forhold f.eks. med hensyn til  

 forplejning, besøg m.v., hvis der viser sig at være behov herfor.
Det er dog  

 Justitsministeriets opfattelse, at det næppe er nødvendigt på nuværende  

 tidspunkt at fastsætte supplerende regler om frihedsberøvelsens karakter,  

 idet der formentlig typisk vil blive tale om ophold under frihedsberøvelse  

 her i landet af meget kort varighed, hvor spørgsmål herom ikke bliver  

 aktuelle.
Til § 5 § 5 indeholder ikrafttrædelses- og overgangsbestemmelser.
Som nævnt i de almindelige bemærkninger, pkt. 2.2.9., indebærer  

 udleveringsloven, at spørgsmålet om domstolsprøvelse af justitsministerens  

 beslutning om udlevering bortfalder, hvis den pågældende meddeler samtykke  

 til udlevering.
Det foreslås på denne baggrund i stk. 1, at reglerne  

 om den forenklede udleveringsprocedure alene får virkning for sager, hvori  

 der ved lovens ikrafttræden ikke er truffet afgørelse af justitsministeren.
§ 5, stk. 3, indebærer, at reglerne om fuldbyrdelse af afgørelser  

 om konfiskation efter FN-konventionen og hvidvaskkonventionen som  

 udgangspunkt kun finder anvendelse på afgørelser, der er truffet efter, at  

 den pågældende konvention er trådt i kraft mellem Danmark og vedkommende  

 fremmede stat.
Efter stk. 3, 2. pkt., kan justitsministeren imidlertid på  

 grundlag af overenskomst med vedkommende stat bestemme, at reglerne også skal  

 anvendes på tidligere afgørelser.
Lignende overgangsbestemmelser er fastsat i  

 § 14, stk. 2, om kapitel 3 i loven om international fuldbyrdelse af straf  

 m.v.
Til § 6 § 6 indeholder bestemmelser om lovens territoriale gyldighedsområde.
 Om § 1 bemærkes, at udleveringsloven efter § 23 har gyldighed for Færøerne  

 og Grønland med de afvigelser, som følger af den færøske og grønlandske  

 retsplejelov.
 Om § 2 gælder, at loven om international fuldbyrdelse af straf m.v. er sat  

 i kraft for Færøerne ved anordning nr. 153 af 21. marts 1988. For Grønland  

 gælder derimod alene loven om fuldbyrdelse af europæiske straffedomme, jf.  

 anordning nr. 391 af 5. september 1980.
For så vidt angår § 3, gælder lov nr. 214 af 31. maj 1963 om samarbejde  

 med Finland, Island, Norge og Sverige uden afvigelse for Færøerne.
For  

 Grønland gælder loven med de afvigelser, der følger af kriminalloven for  

 Grønland, jf. lovens § 24. § 3 i lov nr. 322 af 4. juni 1986 om ændring bl.a.  

 af den nordiske fuldbyrdelseslovs § 1 er efter lovens § 6 ikke sat i kraft  

 for Færøerne og Grønland.
 At lovforslagets § 6 ikke rummer anordningshjemmel for § 4, skyldes, at  

 retsplejeloven hverken gælder for Færøerne eller Grønland.
Bilag 1 Konvention, udarbejdet på grundlag af artikel K. 3 i traktaten om Den  

 Europæiske Union, om forenklet udleveringsprocedure mellem medlemsstaterne i Den Europæiske  

 Union DE HØJE KONTRAHERENDE PARTER i denne konvention, Den Europæiske Unions  

 medlemsstater, SOM HENVISER TIL Rådets retsakt af 10. marts 1995, SOM ØNSKER at forbedre det strafferetlige samarbejde mellem  

 medlemsstaterne, hvad angår både retsforfølgning og fuldbyrdelse af domme, SOM ERKENDER, at udlevering spiller en vigtig rolle inden for det retlige  

 samarbejde i bestræbelserne på at nå disse mål, SOM ER OVERBEVIST om nødvendigheden af at forenkle  

 udleveringsprocedurerne, i den udstrækning dette kan forenes med deres  

 grundlæggende retsprincipper, herunder principperne i den europæiske  

 konvention til beskyttelse af menneskerettigheder og grundlæggende  

 frihedsrettigheder, SOM KONSTATERER, at den person, der begæres udleveret, i en lang række  

 udleveringssager ikke modsætter sig udleveringen, SOM TAGER I BETRAGTNING, at den for udleveringen nødvendige tid og enhver  

 tilbageholdelsesperiode med henblik på udlevering i sådanne tilfælde bør  

 begrænses mest muligt, SOM TAGER I BETRAGTNING, at anvendelsen af den europæiske  

 udleveringskonvention af 13. december 1957 derfor bør lettes ved at forenkle  

 og forbedre udleveringsproceduren, SOM TAGER I BETRAGTNING, at bestemmelserne i den europæiske  

 udleveringskonvention fortsat gælder i alle spørgsmål, der ikke er behandlet  

 i nærværende konvention, ER BLEVET ENIGE OM FØLGENDE BESTEMMELSER:
Artikel 1 Generelle bestemmelser 1. Formålet med denne konvention er at lette anvendelsen af den europæiske  

 udleveringskonvention mellem Den Europæiske Unions medlemsstater, ved at  

 supplere denne konventions bestemmelser.
 2. Stk. 1 berører ikke anvendelsen af mere fordelagtige bestemmelser i  

 gældende bi- eller multilaterale aftaler mellem medlemsstater.
Artikel 2 Forpligtelse til udlevering Medlemsstaterne forpligter sig til i overensstemmelse med denne konvention  

 at udlevere eftersøgte personer, hvis disse personer giver deres samtykke og  

 den anmodede stat giver tilladelse hertil, efter den forenklede procedure som  

 fastsat i denne konvention.
Artikel 3 Betingelser for udlevering 1. I medfør af artikel 2 udleveres enhver person, med hensyn til hvem der  

 er fremsat en begæring om foreløbig anholdelse og fængsling efter artikel 16  

 i den europæiske udleveringskonvention, i overensstemmelse med artikel 4-11  

 og artikel 12, stk. 1, i nærværende konvention.
 2. Den i stk. 1 omhandlede udlevering er ikke betinget af, at der  

 foreligger en udleveringsbegæring og dokumenter, som krævet i artikel 12 i  

 den europæiske udleveringskonvention.
Artikel 4 Oplysninger, der skal meddeles 1. I forbindelse med underretning af den anholdte, med henblik på  

 anvendelse af artikel 6 og 7 og i forbindelse med underretning af den  

 kompetente myndighed, der er omhandlet i artikel 5, stk. 2, anses følgende  

 oplysninger fra den begærende stat for at være tilstrækkelige:
a) den eftersøgtes identitet b) hvilken myndighed der har anmodet om anholdelsen c) om der foreligger en arrestordre eller en anden beslutning med samme  

 virkning eller en eksigibel dom d) forbrydelsens karakter og retlige beskrivelse e) en beskrivelse af, under hvilke omstændigheder forbrydelsen er begået,  

 herunder tidspunktet, stedet og omfanget af den eftersøgtes deltagelse i  

 forbrydelsen f) så vidt muligt følgerne af forbrydelsen.
 2. Uanset stk. 1 kan der dog begæres supplerende oplysninger, hvis det  

 viser sig, at de i stk. 1 nævnte oplysninger ikke er tilstrækkelige til, at  

 den kompetente myndighed i den anmodede medlemsstat kan give tilladelse til  

 udleveringen.
Artikel 5 Samtykke og tilladelse 1. Den anholdtes samtykke gives i overensstemmelse med artikel 6 og 7.
 2. Den kompetente myndighed i den anmodede medlemsstat giver sin  

 tilladelse i overensstemmelse med sine nationale procedurer.
Artikel 6 Underretning af den pågældende Når en person, der er eftersøgt med henblik på udlevering, anholdes i en  

 anden medlemsstat, skal den kompetente myndighed i overensstemmelse med sin  

 nationale lovgivning oplyse vedkommende om den foreliggende begæring og om  

 muligheden for at give sit samtykke til at blive udleveret til den begærende  

 stat efter den forenklede procedure.
Artikel 7 Indhentelse af samtykke 1. Den anholdtes samtykke og i givet fald hans udtrykkelige afkald på  

 anvendelse af specialitetsreglen gives over for de kompetente retsmyndigheder  

 i den anmodede stat i overensstemmelse med dennes nationale lovgivning.
2. Medlemsstaterne træffer de nødvendige foranstaltninger, for at samtykke  

 og i givet fald afkald, som omhandlet i stk. 1, indhentes på en sådan måde,  

 at det fremgår, at den pågældende har givet udtryk herfor frivilligt og med  

 fuldt kendskab til følgerne heraf.
Med henblik herpå har den anholdte ret til  

 at lade sig rådgive.
 3. Samtykke og i givet fald afkald, som omhandlet i stk. 1, føres til  

 protokols i overensstemmelse med lovgivningen i den anmodede medlemsstat.
4. Samtykke og i givet fald afkald, som omhandlet i stk. 1, kan ikke  

 tilbagekaldes.
Medlemsstaterne kan, samtidig med deponeringen af deres  

 ratifikations-, godkendelses- eller tiltrædelsesinstrument, i en erklæring  

 angive, at samtykke og i givet fald afkald kan tilbagekaldes i henhold til  

 deres nationale regler.
I så fald medregnes den periode, der forløber mellem  

 meddelelsen om samtykke og meddelelsen om tilbagekaldelse heraf, ikke i  

 fastlæggelsen af de i artikel 16, stk. 4, i den europæiske  

 udleveringskonvention fastsatte frister.
Artikel 8 Meddelelse om samtykke 1. Den anmodede stat meddeler omgående den pågældendes samtykke til den  

 begærende stat.
For at give denne stat mulighed for i givet fald at indgive  

 en udleveringsbegæring skal den anmodede stat senest ti dage efter den  

 foreløbige anholdelse eller fængsling meddele den begærende stat, om den  

 pågældende har givet sit samtykke eller ej.
 2. Den i stk. 1 omhandlede meddelelse foretages direkte mellem de  

 kompetente myndigheder.
Artikel 9 Afkald på anvendelse af specialitetsreglen Enhver medlemsstat kan samtidig med deponeringen af sit ratifikations-,  

 godkendelses- eller tiltrædelsesinstrument eller på et hvilket som helst  

 andet tidspunkt erklære, at reglerne i artikel 14 i den europæiske  

 udleveringskonvention ikke finder anvendelse, når den pågældende i medfør af  

 artikel 7 i nærværende konvention a) giver sit samtykke til udleveringen; eller b) giver sit samtykke til udleveringen og udtrykkelig giver afkald på  

 anvendelse af specialitetsreglen.
Artikel 10 Meddelelse af afgørelsen om udlevering 1. Uanset reglerne i artikel 18, stk. 1, i den europæiske  

 udleveringskonvention meddeles afgørelsen om udlevering efter den forenklede  

 procedure og oplysningerne om denne procedure direkte mellem den kompetente  

 myndighed i den anmodede stat og den myndighed i den begærende stat, som har  

 begæret foreløbig anholdelse og fængsling.
 2. Den i stk. 1 omhandlede afgørelse meddeles senest tyve dage efter den  

 dato, hvor den pågældende har givet sit samtykke.
Artikel 11 Frist for udlevering 1. Den pågældende udleveres senest tyve dage efter at afgørelsen om  

 udlevering er blevet meddelt i overensstemmelse med artikel 10, stk. 2.
 2. En person, der ved udløbet af fristen i stk. 1 tilbageholdes, skal  

 løslades på den anmodede medlemsstats territorium.
3. Hvis den pågældende på grund af force majeure ikke kan udleveres inden  

 for den i stk. 1 fastsatte frist, skal den berørte myndighed, jf. artikel 10,  

 stk. 1, underrette den anden myndighed herom.
De to myndigheder aftaler en ny  

 dato for udleveringen.
I så fald finder udleveringen sted tyve dage efter den  

 nye dato.
Hvis den pågældende stadig tilbageholdes ved udløbet af denne  

 frist, skal han løslades.
 4. Stk. 1, 2 og 3 i denne artikel finder ikke anvendelse, hvis den  

 anmodede stat ønsker at anvende artikel 19 i den europæiske  

 udleveringskonvention.
Artikel 12 Samtykke givet efter udløbet af den i artikel 8 fastsatte frist eller under andre omstændigheder 1. Når den pågældende har givet sit samtykke efter udløbet af den frist på  

 ti dage, der er fastsat i artikel 8, - skal den anmodede stat, hvis den endnu ikke har modtaget en  

 udleveringsbegæring i medfør af artikel 12 i den europæiske  

 udleveringskonvention, iværksætte den forenklede procedure som fastsat i  

 nærværende konvention; - kan den anmodede stat, hvis den i mellemtiden har modtaget en  

 udleveringsbegæring i medfør af artikel 12 i den europæiske  

 udleveringskonvention, benytte denne forenklede procedure.
 2. Såfremt der ikke er fremsat nogen begæring om foreløbig anholdelse og  

 fængsling, og i fald der er givet samtykke efter modtagelse af en  

 udleveringsbegæring, kan den anmodede stat benytte den forenklede procedure  

 som fastsat i nærværende konvention.
 3. Medlemsstaterne erklærer samtidig med deponeringen af deres  

 ratifikations-, godkendelses- eller tiltrædelsesinstrumenter, om de agter at  

 anvende stk. 1, andet led, og stk. 2, og på hvilke betingelser.
Artikel 13 Videreudlevering til en anden medlemsstat Når den udleverede person ikke nyder godt af specialitetsreglen i  

 overensstemmelse med medlemsstatens erklæring, som omhandlet i artikel 9 i  

 denne konvention, finder artikel 15 i den europæiske udleveringskonvention  

 ikke anvendelse på hans videreudlevering til en anden medlemsstat, medmindre  

 andet fremgår af denne erklæring.
Artikel 14 Transit I tilfælde af transit i henhold til artikel 21 i den europæiske  

 udleveringskonvention gælder følgende, når der er tale om udlevering efter  

 den forenklede procedure:
a) i hastende tilfælde kan ansøgningen stiles til transitstaten i en  

 hvilken som helst skriftlig form tillige med de oplysninger, der er fastsat i  

 artikel 4. Transitstaten kan anvende samme fremgangsmåde ved meddelelse af  

 sin afgørelse; b) de i artikel 4 omhandlede oplysninger er tilstrækkelige til at gøre  

 transitstatens kompetente myndighed opmærksom på, at der er tale om  

 udlevering efter den forenklede procedure, og til at transitstaten over for  

 den udleverede person kan træffe de nødvendige foranstaltninger til  

 transitrejsens gennemførelse.
Artikel 15 Kompetente myndigheder Hver medlemsstat skal ved deponeringen af sit ratifikations-,  

 godkendelses- eller tiltrædelsesinstrument i en erklæring oplyse, hvilke  

 myndigheder der er kompetente i henseende til artikel 4-8, 10 og 14.
Artikel 16 Ikrafttræden 1. Denne konvention skal ratificeres, godkendes eller tiltrædes.  

 Ratifikations-, godkendelses- eller tiltrædelsesinstrumenterne deponeres i  

 Generalsekretariatet for Rådet for Den Europæiske Union.
Generalsekretæren  

 for Rådet underretter alle medlemsstaterne herom.
 2. Konventionen træder i kraft halvfems dage efter at den sidste  

 medlemsstat har deponeret sit ratifikations-, godkendelses- eller  

 tiltrædelsesinstrument.
 3. Indtil konventionen træder i kraft, kan hver enkelt medlemsstat  

 samtidig med deponeringen af sit ratifikations-, godkendelses- eller  

 tiltrædelsesinstrument eller på et hvilket som helt andet tidspunkt erklære,  

 at konventionen finder anvendelse for dens vedkommende i dens forbindelser  

 med de medlemsstater, der har afgivet samme erklæring, halvfems dage efter  

 deponeringen af erklæringen.
 4. Enhver erklæring, der fremsættes i medfør af artikel 9, træder i kraft  

 tredive dage efter deponeringen heraf, dog tidligst på datoen for denne  

 konventions ikrafttræden eller dens anvendelse for den pågældende stats  

 vedkommende.
 5. Konventionen finder kun anvendelse på begæringer, der er indgivet efter  

 den dato, hvor konventionen træder i kraft eller bringes i anvendelse mellem  

 den anmodede og den begærende stat.
Artikel 17 Tiltrædelse 1. Denne konvention er åben for tiltrædelse af enhver stat, der bliver  

 medlem af Den Europæiske Union.
 2. Teksten til konventionen på den tiltrædende stats sprog, som udformet  

 af Generalsekretariatet for Rådet for Den Europæiske Union og godkendt af  

 samtlige medlemsstater, har samme gyldighed som de øvrige autentiske tekster.  

 Generalsekretæren sender en bekræftet genpart heraf til hver medlemsstat.
 3. Tiltrædelsesdokumenterne deponeres i Generalsekretariatet for Rådet for  

 Den Europæiske Union.
 4. Konventionen træder i kraft over for enhver stat, der tiltræder den,  

 halvfems dage efter deponeringen af den pågældende stats tiltrædelsesdokument  

 eller på datoen for konventionens ikrafttræden, hvis den endnu ikke er trådt  

 i kraft ved udløbet af perioden på halvfems dage.
 5. Hvis konventionen endnu ikke er trådt i kraft, når  

 tiltrædelsesdokumentet deponeres, finder artikel 16, stk. 3, anvendelse på de  

 tiltrædende medlemsstater.
 Foranstående tekst er en bekræftet genpart af originaldokumentet deponeret  

 i Rådets Generalsekretariats arkiver i Bruxelles.
Bruxelles, den 20. marts 1995 Bilag 2 Konvention om hvidvaskning, efterforskning samt beslaglæggelse og konfiskation af udbyttet fra strafbart forhold PRÆAMBEL Europarådets medlemsstater og andre stater, der undertegner denne  

 konvention, der finder, at Europarådets mål er at opnå større enhed mellem dets  

 medlemmer, der er overbevist om behovet for at føre en fælles kriminalpolitik med  

 henblik på beskyttelse af samfundet, der finder, at bekæmpelsen af alvorlig kriminalitet, der er blevet et  

 stadigt voksende internationalt problem, kræver anvendelse af moderne og  

 effektive metoder på internationalt plan, der er overbevist om, at en af disse metoder er at fratage forbrydere  

 udbyttet af deres forbrydelser, der finder, at et velfungerende internationalt samarbejde må etableres for  

 at nå dette mål, har indgået følgende aftale:
KAPITEL I ANVENDELSE AF TERMER Artikel 1 Anvendelse af termer I denne konvention:
a. betyder »udbytte« enhver økonomisk fordel i  

 forbindelse med kriminelle handlinger.
Det kan bestå af alle former for  

 formuegoder som defineret i denne artikels litra b, b. omfatter »formuegoder« formuegoder af enhver art, det  

 være sig rørlige eller urørlige formuegoder, fast ejendom eller løsøre samt  

 juridiske dokumenter og papirer, der beviser adkomst til eller rettigheder  

 over sådanne formuegoder, c. betyder »redskaber« enhver form for formuegoder, der  

 anvendes eller påtænkes anvendt på en hvilken som helst måde, helt eller  

 delvis, til at begå en eller flere forbrydelser, d. betyder »konfiskation« en sanktion eller  

 foranstaltning, der pålægges af en domstol efter en retssag vedrørende en  

 eller flere forbrydelser, og som medfører en endelig berøvelse af  

 formuegoder, e. betyder »prædikatforbrydelse« enhver strafbar  

 handling, som resultat af hvilken der opstår udbytte, der kan gøres til  

 genstand for en forbrydelse som defineret i denne konventions artikel 6.
KAPITEL II FORANSTALTNINGER, DER TRÆFFES PÅ NATIONALT PLAN Artikel 2 Konfiskationsforanstaltninger 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sætte den i stand til at  

 konfiskere redskaber og udbytte eller formuegoder, hvis værdi svarer til et  

 sådant udbytte.
 2. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at denne artikels stk. 1 kun finder anvendelse på  

 forbrydelser eller kategorier af forbrydelser, der er opregnet i denne  

 erklæring.
Artikel 3 Efterforskningsmæssige og foreløbige foranstaltninger Enhver part skal vedtage sådanne lovgivningsmæssige eller andre  

 foranstaltninger, der måtte være nødvendige for at sætte den i stand til at  

 identificere og efterspore formuegoder, der skal konfiskeres i henhold til  

 artikel 2, stk. 1, og til at forhindre enhver handel med, overdragelse af  

 eller anden råden over sådanne formuegoder.
Artikel 4 Særlige efterforskningsmæssige beføjelser og teknikker 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at bemyndige sine domstole og  

 andre kompetente myndigheder til at beordre, at bankoplysninger, økonomiske  

 oplysninger eller handelsmæssige oplysninger gøres tilgængelige eller  

 beslaglægges med henblik på at udføre de handlinger, der er omhandlet i  

 artikel 2 og 3. En part kan ikke afslå at tage skridt i henhold til  

 bestemmelserne i denne artikel under henvisning til bankhemmeligheden.
 2. Enhver part skal overveje at træffe sådanne lovgivningsmæssige og andre  

 foranstaltninger, der måtte være nødvendige for at sætte den i stand til at  

 anvende særlige efterforskningsteknikker, der letter identifikation og  

 eftersporing af udbytte og indsamling af bevismateriale i denne forbindelse.  

 Sådanne teknikker kan omfatte overvågningskendelser, observation, opsnappelse  

 af telekommunikationsmeddelelser, adgang til computersystemer og kendelser om  

 at fremlægge bestemte dokumenter.
Artikel 5 Retsmidler Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sikre, at de relevante  

 parter, der berøres af foranstaltninger i henhold til artikel 2 og 3, har  

 effektive retsmidler med henblik på at bevare deres rettigheder.
Artikel 6 Forbrydelser i forbindelse med hvidvaskning 1. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at gøre følgende forhold  

 kriminelle i henhold til national lovgivning, såfremt de begås forsætligt:
a. omsætning eller overdragelse af formuegoder med viden om, at disse  

 formuegoder er udbytte, med henblik på at skjule eller tilsløre den ulovlige  

 oprindelse af formuegoderne eller på at bistå en person, der er med til at  

 begå en prædikatforbrydelse, for at undgå de retlige konsekvenser af hans  

 handlinger, b. handlinger med henblik på at skjule eller tilsløre den sande karakter,  

 oprindelse, opbevaringssted, dispositioner, bevægelser og rettigheder for så  

 vidt angår formuegoder med viden om, at disse formuegoder er udbytte, og med forbehold af forfatningsmæssige principper og grundlæggende  

 retsprincipper:
c. erhvervelse, besiddelse eller anvendelse af formuegoder med viden på  

 modtagelsestidspunktet om, at disse formuegoder var udbytte, d. deltagelse i, medvirken eller sammensværgelse med henblik på at begå,  

 forsøg på at begå og medvirken, bistand eller rådgivning i forbindelse med  

 begåelse af nogen af de forbrydelser, der er fastlagt som forbrydelser i  

 overensstemmelse med denne artikel.
2. I forbindelse med gennemførelsen eller anvendelsen af denne artikels  

 stk. 1 a. er det uden betydning, om prædikatforbrydelsen falder ind under den  

 pågældende parts strafferetlige kompetence, b. kan det fastsættes, at de forbrydelser, der er omhandlet i dette  

 stykke, ikke finder anvendelse på de personer, der begik  

 prædikatforbrydelsen, c. kan viden, hensigt eller formål, der kræves som element i forbindelse  

 med de i dette stykke fastsatte forbrydelser, udledes af objektive, faktuelle  

 omstændigheder.
 3. Enhver part kan vedtage sådanne foranstaltninger, som den finder  

 nødvendige, for også at gøre alle eller nogle af de i denne artikels stk. 1  

 nævnte handlinger til kriminelle handlinger i tilfælde, hvor lovovertræderen:
a. burde have formodet, at formuegoderne var udbytte, b. handlede med det formål at opnå profit, c. handlede med det formål at fremme udførelsen af yderligere kriminelle  

 aktiviteter.
 4. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europrådets  

 generalsekretær erklære, at denne artikels stk. 1 kun finder anvendelse på  

 prædikatforbrydelser eller kategorier af sådanne forbrydelser, der er  

 opregnet i denne erklæring.
KAPITEL III INTERNATIONALT SAMARBEJDE Del 1 Principper for internationalt samarbejde Artikel 7 Generelle principper og foranstaltninger i forbindelse med internationalt samarbejde 1. Parterne skal samarbejde med hinanden i videst muligt omfang i  

 forbindelse med efterforskning og foranstaltninger med henblik på  

 konfiskation af redskaber og udbytte.
 2. Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at sætte den i stand til på  

 de betingelser, der er fastsat i dette kapitel, at efterkomme anmodninger:
a. om konfiskation af bestemte formuegoder, der repræsenterer udbytte  

 eller redskaber, samt om konfiskation af udbytte, der består i krav om at  

 betale en sum penge, der svarer til værdien af udbyttet, b. om efterforskningsbistand og foreløbige foranstaltninger med henblik på  

 en af de to former for konfiskation, der er nævnt i ovenstående pkt. a.
Del 2 Efterforskningsbistand Artikel 8 Pligt til at bistå Parterne skal - efter anmodning - i videst muligt omfang yde hinanden  

 bistand i forbindelse med identifikation og eftersporing af redskaber,  

 udbytte og andre formuegoder, der skal konfiskeres.
En sådan bistand skal  

 omfatte enhver foranstaltning til tilvejebringelse eller sikring af bevis  

 vedrørende de nævnte formuegoders eksistens, opbevaringssted eller  

 bevægelser, art, juridisk status eller værdi.
Artikel 9 Gennemførelse af bistand Den i artikel 8 omhandlede bistand skal ydes som tilladt ved og i  

 overensstemmelse med den anmodede parts nationale ret og, i det omfang det  

 ikke er uforeneligt med national ret, i overensstemmelse med de procedurer,  

 der er specificeret i anmodningen.
Artikel 10 Uanmodede oplysninger Uden præjudice for sin egen efterforskning eller retsforfølgning kan en  

 part uden forudgående anmodning sende en anden part oplysninger vedrørende  

 redskaber og udbytte, når den finder, at afgivelse af sådanne oplysninger kan  

 bistå den modtagende part med at iværksætte eller gennemføre efterforskning  

 eller andre skridt eller kan føre til en anmodning fra denne part i henhold  

 til dette kapitel.
Del 3 Foreløbige foranstaltninger Artikel 11 Pligt til at træffe foreløbige foranstaltninger 1. På anmodning af en anden part, der har iværksat strafferetlig  

 forfølgning eller retlige skridt med henblik på konfiskation, skal en part  

 træffe de nødvendige foreløbige foranstaltninger som f.eks. fastfrysning  

 eller beslaglæggelse med henblik på at forhindre handel med, overførsel af  

 eller råden over formuegoder, der - på et senere stadium - kan gøres til  

 genstand for en anmodning om konfiskation, eller som ville kunne tjene til at  

 efterkomme anmodningen.
 2. En part, der har modtaget en anmodning om konfiskation i medfør af  

 artikel 13, skal efter anmodning træffe de i denne artikels stk. 1 omhandlede  

 foranstaltninger for så vidt angår de formuegoder, som anmodningen vedrører,  

 eller som ville kunne tjene til at efterkomme anmodningen.
Artikel 12 Gennemførelsen af foreløbige foranstaltninger 1. De i artikel 11 nævnte foreløbige foranstaltninger skal gennemføres som  

 tilladt i henhold til og i overensstemmelse med den anmodede parts nationale  

 lovgivning og, i det omfang det ikke er uforeneligt med national ret, i  

 overensstemmelse med de procedurer, der er specificeret i anmodningen.
 2. Før den anmodede part ophæver en foreløbig foranstaltning iværksat i  

 henhold til denne artikel skal den, når det er muligt, give den anmodende  

 part lejlighed til at fremføre sine grunde til støtte for en fortsættelse af  

 foranstaltningen.
Del 4 Konfiskation Artikel 13 Pligt til at konfiskere 1. En part, der har modtaget en anmodning fra en anden part om  

 konfiskation vedrørende redskaber eller udbytte, der befinder sig inden for  

 dens område, skal:
a. fuldbyrde en kendelse om konfiskation afsagt af den anmodende part i  

 relation til sådanne redskaber eller udbytte, eller b. forelægge anmodningen for sine kompetente myndigheder med henblik på at  

 få en kendelse om konfiskation og, såfremt en sådan kendelse opnås, fuldbyrde  

 den.
 2. Med henblik på anvendelse af denne artikels stk 1.b skal enhver part,  

 når det måtte være nødvendigt, være bemyndiget til at anlægge sag om  

 konfiskation i henhold til sin egen gældende ret.
3. Bestemmelserne i denne artikels stk. 1 finder også anvendelse på  

 konfiskation, der består i et krav om at betale et pengebeløb, der svarer til  

 værdien af udbytte, såfremt de formuegoder, i relation til hvilke  

 konfiskation kan gennemføres, befinder sig inden for den anmodede parts  

 område.
I forbindelse med fuldbyrdelse af konfiskation i medfør af stk. 1  

 skal den anmodede part i sådanne tilfælde, såfremt der ikke sker betaling,  

 gøre kravet gældende i relation til alle former for formuegoder, hvori kravet  

 kan realiseres.
 4. Såfremt en anmodning om konfiskation vedrører et bestemt formuegode,  

 kan parterne aftale, at den anmodede part kan fuldbyrde konfiskationen i form  

 af et krav om at betale et pengebeløb, der svarer til værdien af dette  

 formuegode.
Artikel 14 Gennemførelse af konfiskation 1. Procedurerne for at opnå og gennemføre konfiskation i henhold til  

 artikel 13 skal være fastsat i henhold til den anmodede parts ret.
 2. Den anmodede part skal være bundet af konstaterede kendsgerninger, for  

 så vidt at de er fastslået ved domfældelse eller anden retlig afgørelse inden  

 for den anmodende parts område, eller i det omfang, at en sådan domfældelse  

 eller anden retlig afgørelse indirekte er baseret på disse.
 3. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at denne artikels stk. 2 kun skal finde anvendelse  

 med forbehold af dens forfatningsmæssige principper og de grundlæggende  

 principper i dens retssystem.
 4. Såfremt konfiskationen består i et krav om at betale et pengebeløb,  

 skal den anmodede parts kompetente myndighed omregne dette beløb til denne  

 parts valuta til den kurs, der gælder på det tidspunkt, hvor beslutningen om  

 at fuldbyrde konfiskationen træffes.
 5. I tilfælde af artikel 13, stk. 1.a, skal alene den anmodende part have  

 ret til at træffe beslutning om en eventuel anmodning om fornyet prøvelse af  

 konfiskationskendelsen.
Artikel 15 Konfiskerede formuegoder Alle formuegoder, der konfiskeres af den anmodede part, skal denne part  

 disponere over i overensstemmelse med sin nationale lovgivning, medmindre  

 andet aftales mellem parterne.
Artikel 16 Ret til tvangsfuldbyrdelse og maksimumbeløb for konfiskation 1. En anmodning om konfiskation, der fremsættes i henhold til artikel 13,  

 berører ikke den amodende parts ret til selv at tvangsfuldbyrde  

 konfiskationskendelsen.
2. Intet i denne konvention skal fortolkes som tilladende, at den totale  

 konfiskationsværdi overstiger det beløb, der er anført i  

 konfiskationskendelsen.
Såfremt en part finder, at dette kunne finde sted,  

 skal de berørte parter rådføre sig med hinanden for at undgå dette.
Artikel 17 Fængselsstraf som alternativt middel Den anmodede part kan ikke pålægge fængselsstraf som alternativt  

 retsmiddel eller andre foranstaltninger, der begrænser en persons frihed, som  

 følge af en anmodning i henhold til artikel 13, såfremt den anmodende part  

 har anført dette i anmodningen.
Del 5 Nægtelse eller udsættelse af samarbejde Artikel 18 Grunde til nægtelse 1. Samarbejde i henhold til dette kapitel kan nægtes, såfremt:
a. den foranstaltning, der anmodes om, ville være i strid med  

 grundlæggende principper i den anmodede parts retssystem, eller b. efterkommelse af anmodningen vil kunne præjudicere den anmodede parts  

 suverænitet, sikkerhed, ordre public eller andre væsentlige interesser, eller c. betydningen af den sag, som anmodningen vedrører, efter den anmodede  

 parts opfattelse ikke berettiger den foranstaltning, der anmodes om, eller d. den lovovertrædelse, som anmodningen vedrører, er en politisk eller  

 skattemæssig lovovertrædelse, eller e. den anmodede part finder, at iværksættelse af den foranstaltning, der  

 anmodes om, ville være i strid med princippet »ne bis in idem«,  

 eller f. den lovovertrædelse, som anmodningen vedrører, ikke ville være ulovlig  

 i henhold til den anmodede parts lovgivning, såfremt den var begået inden for  

 dens kompetenceområde.
Dog finder den begrundelse for nægtelse af samarbejde  

 kun anvendelse på samarbejde i henhold til Del 2, såfremt den bistand, der  

 anmodes om, medfører tvangsforanstaltninger.
 2. Samarbejde i henhold til Del 2, for så vidt den bistand, der anmodes  

 om, medfører tvangsforanstaltninger, samt i henhold til dette kapitels Del 3  

 kan også nægtes, såfremt de foranstaltninger, der anmodes om, ikke ville  

 kunne træffes i henhold til den anmodede parts lovgivning med henblik på  

 efterforskning eller retsforfølgning, hvis det havde drejet sig om en  

 tilsvarende sag under dennes egen lovgivning.
 3. Såfremt den anmodede parts lovgivning kræver det, kan samarbejde i  

 henhold til Del 2, for så vidt den bistand, der anmodes om, medfører  

 tvangsforanstaltninger, samt i henhold til dette kapitels Del 3 også nægtes,  

 såfremt de foranstaltninger, der anmodes om, eller andre foranstaltninger,  

 der har lignende virkninger, ikke ville være tilladt i henhold til den  

 anmodende parts lovgivning eller, for så vidt angår den anmodende parts  

 kompetente myndigheder, såfremt anmodningen ikke er bemyndiget af enten en  

 dommer eller anden retlig myndighed, herunder offentlige anklagere, der  

 beskæftiger sig med lovovertædelser.
 4. Samarbejde i henhold til Del 4 kan også nægtes, såfremt:
a. konfiskation ikke i henhold til den anmodede parts lovgivning kan  

 bringes i anvendelse for den type lovovertrædelse, som anmodningen vedrører,  

 eller b. det, uden præjudice for den i artikel 13, stk. 3, omhandlede pligt,  

 ville være i modstrid med principperne i den anmodede parts lovgivning  

 vedrørende grænserne for konfiskation for så vidt angår forholdet mellem en  

 lovovertrædelse og:
i. en økonomisk fordel, der kunne betegnes som udbytte af den, eller ii. formuegoder, der kunne betegnes som redskaber, eller c. konfiskation i henhold til den anmodede parts lovgivning ikke længere  

 kan kræves eller gennemføres på grund af forældelse, eller d. anmodningen ikke vedrører en tidligere domfældelse eller en afgørelse  

 af retlig karakter eller en erklæring i en sådan afgørelse om, at en eller  

 flere lovovertrædelser er blevet begået, på grundlag af hvilken der er blevet  

 afsagt kendelse om eller fremsat anmodning om konfiskation, eller e. konfiskation enten ikke kan tvangsfuldbyrdes inden for den anmodende  

 parts område, eller at kendelsen om konfiskation stadig kan kæres på  

 almindelig vis, eller f. anmodningen vedrører en konfiskationskendelse, der er resultatet af en  

 kendelse afsagt in absentia, dvs. uden tilstedeværelse af den person, mod  

 hvem kendelsen blev afsagt, og såfremt den retssag, der blev ført af den  

 anmodende part, og som førte til kendelsen, efter den anmodede parts  

 opfattelse ikke opfyldte mindstekravene til retten til forsvar, som  

 anerkendes som en ret, som enhver, mod hvem der rejses sigtelse, har.
 5. For så vidt angår denne artikels stk. 4 skal en kendelse ikke anses for  

 at være afgivet in absentia, såfremt:
a. den er blevet stadfæstet eller afsagt efter indsigelse fra den  

 pågældende person, eller b. den er blevet afsagt i en appelsag, forudsat at kendelsen blev  

 appelleret af den pågældende person.
6. For så vidt angår denne artikels stk. 4 skal den anmodede part - ved  

 afgørelsen af, om mindstekravene til retten til forsvar er opfyldt - tage  

 hensyn til den kendsgerning, at den pågældende person med forsæt har søgt at  

 unddrage sig retfærdigheden, eller den kendsgerning, at den pågældende efter  

 at have haft mulighed for at gøre retlig indsigelse mod den in absentia  

 afsagte kendelse har valgt ikke at gøre dette.
Det samme gælder, såfremt den  

 pågældende person efter behørigt at være indstævnet vælger ikke at give møde  

 eller anmode om en udsættelse.
7. En part kan ikke påberåbe sig bankhemmeligheden som begrundelse for at  

 nægte samarbejde i henhold til dette kapitel.
Såfremt det kræves i henhold  

 til national lovgivning, kan en part kræve, at en anmodning om samarbejde,  

 som medfører ophævelse af bankhemmeligheden, godkendes af en dommer eller  

 anden retlig myndighed, herunder offentlige anklagere, der beskæftiger sig  

 med lovovertædelser.
 8. Uden præjudice for den begrundelse for nægtelse, der er omhandlet i  

 denne artikels stk. 1.a.:
a. skal den kendsgerning, at den person, som efterforskningen er rettet  

 imod, eller som konfiskationskendelsen gælder, er en juridisk person, ikke  

 kunne påberåbes af den anmodede part som en hindring for at indgå samarbejde  

 i henhold til dette kapitel, b. skal den kendsgerning, at den fysiske person, mod hvem en kendelse om  

 konfiskation af udbytte er blevet afsagt, senere er død, eller den  

 kendsgerning, at en juridisk person, mod hvem en kendelse om konfiskation af  

 udbytte er afsagt, senere er blevet opløst, ikke kunne påberåbes som en  

 hindring for at yde bistand i henhold til artikel 13, stk. 1.a.
Artikel 19 Udsættelse Den anmodede part kan udsætte foranstaltninger i henhold til en anmodning,  

 såfremt disse foranstaltninger ville præjudicere dens myndigheders  

 efterforskning eller retsforfølgning.
Artikel 20 Delvis eller betinget efterkommelse af en anmodning Før en part nægter eller udsætter samarbejde i henhold til dette kapitel,  

 skal den om fornødent efter at have konsulteret den anmodende part overveje,  

 hvorvidt anmodningen kan efterkommes delvis eller på sådanne betingelser, som  

 den måtte finde nødvendige.
Del 6 Notifikation af beskyttelse af tredjemands rettigheder Artikel 21 Notifikation vedrørende dokumenter 1. Parterne skal yde hinanden størst mulig gensidig bistand i forbindelse  

 med forkyndelse af retlige dokumenter til personer, der berøres af  

 midlertidige foranstaltninger og konfiskation.
 2. Intet i denne artikel har til hensigt at influere på:
a. muligheden for at fremsende retlige dokumenter gennem postvæsenet  

 direkte til personer i udlandet, b. mulighederne for, at den oprindelige parts retspersonale, embedsmænd  

 eller andre kompetente myndigheder kan foretage forkyndelse af retlige  

 dokumenter direkte gennem denne parts konsulære myndigheder eller gennem den  

 modtagende parts retspersonale, embedsmænd eller andre kompetente  

 myndigheder, medmindre den modtagende part afgiver en erklæring om det modsatte til  

 Europarådets generalsekretær på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument.
 3. Ved forkyndelse af retlige dokumenter over for personer i udlandet, der  

 berøres af midlertidige foranstaltninger eller konfiskationskendelser, der er  

 afsagt inden for den afsendende parts område, skal denne part angive, hvilke  

 retsmidler der kan bringes i anvendelse i henhold til dens lovgivning over  

 for sådanne personer.
Artikel 22 Anerkendelse af udenlandske afgørelser 1. Ved behandling af en anmodning om samarbejde i henhold til Del 3 og 4  

 skal den anmodede part anerkende enhver retlig afgørelse truffet inden for  

 den anmodende parts område for så vidt angår rettigheder, der påberåbes af  

 tredjemand.
 2. Anerkendelse kan nægtes, såfremt:
a. tredjemand ikke havde rimelig lejlighed til at gøre sine rettigheder  

 gældende, eller b. afgørelsen er uforenelig med en afgørelse, der allerede er truffet  

 inden for den anmodede parts område, vedrørende samme sag, eller c. den er uforenelig med den anmodede parts ordre public, eller d. afgørelsen blev truffet i modstrid med bestemmelser vedrørende  

 enekompetence fastsat i den anmodede parts lovgivning.
Del 7 Proceduremæssige og andre generelle regler Artikel 23 Central myndighed 1. Parterne skal udpege en central myndighed eller om nødvendigt flere  

 centrale myndigheder, der skal være ansvarlige for at afsende og besvare  

 anmodninger, der rejses i henhold til dette kapitel, efterkommelse af sådanne  

 anmodninger eller videregivelse af dem til de myndigheder, der har kompetence  

 til at efterkomme dem.
 2. Enhver part skal på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument give Europarådets generalsekretær meddelelse om navn  

 og adresse på de myndigheder, der udpeges i medfør af denne artikel.
Artikel 24 Direkte kommunikation 1. De centrale myndigheder skal kommunikere direkte med hinanden.
2. I hastende tilfælde kan anmodninger eller meddelelser i henhold til  

 dette kapitel sendes direkte af den anmodende parts retlige myndigheder,  

 herunder offentlige anklagere, til den anmodede parts tilsvarende  

 myndigheder.
I sådanne tilfælde skal der samtidig sendes en kopi til den  

 anmodede parts centrale myndighed gennem den anmodende parts centrale  

 myndighed.
 3. Enhver anmodning eller meddelelse i henhold til denne artikels stk. 1  

 eller 2 kan ske gennem International Criminal Police Organisation (Interpol).
 4. Såfremt en anmodning afgives i medfør af denne artikels stk. 2, og  

 myndigheden ikke har kompetence til at behandle anmodningen, skal den henvise  

 anmodningen til den kompetente nationale myndighed og straks informere den  

 anmodende part om, at den har gjort dette.
 5. Anmodninger eller meddelelser i henhold til dette kapitels Del 2, som  

 ikke medfører tvangsforanstaltninger, kan fremsendes direkte af den anmodende  

 parts kompetente myndigheder til den anmodede parts kompetente myndigheder.
Artikel 25 Formaliteter og sprog i forbindelse med anmodninger 1. Alle anmodninger i henhold til dette kapitel skal være skriftlige.  

 Moderne telekommunikationsmidler som f.eks. telefax kan benyttes.
 2. Med forbehold af bestemmelserne i denne artikels stk. 3 kan der ikke  

 kræves oversættelser af anmodninger eller støttedokumenter.
3. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - over for Europarådets generalsekretær afgive en  

 erklæring om, at den forbeholder sig ret til at kræve, at anmodninger rettet  

 til den og dokumenter til støtte for en sådan anmodning ledsages af en  

 oversættelse til dens eget sprog eller til et af Europarådets officielle  

 sprog eller til et af disse sprog, som parten måtte angive.
Den kan ved denne  

 lejlighed erklære sig rede til at acceptere oversættelse til ethvert andet  

 sprog, som den måtte angive.
De øvrige parter kan anvende  

 reciprocitetsreglen.
Artikel 26 Legalisering Dokumenter, der fremsendes i forbindelse med gennemførelsen af dette  

 kapitel, skal være fritaget for alle legaliseringsformaliteter.
Artikel 27 Anmodningens indhold 1. Enhver anmodning om samarbejde i henhold til dette kapitel skal  

 specificere:
a. den myndighed, der retter forespørgslen, og den myndighed, der står for  

 efterforskningen eller retsforfølgningen, b. genstand og begrundelse for anmodningen, c. de forhold, herunder relevante kendsgerninger (som. f.eks. dato og sted  

 for samt nærmere omstændigheder i forbindelse med lovovertrædelsen), som  

 efterforskningen eller retsforfølgningen har relation til, undtagen i  

 tilfælde af en anmodning om notifikation, d. for så vidt anmodningen medfører tvangsforanstaltninger:
i. teksten til lovbestemmelserne eller, såfremt dette ikke er muligt, en  

 redegørelse vedrørende de retsregler, der finder anvendelse, og ii. en angivelse af, at den foranstaltning, der anmodes om, eller  

 eventuelle andre foranstaltninger, der har samme følgevirkninger, kan træffes  

 inden for den anmodende parts område i henhold til dens egen lovgivning, e. hvor det er nødvendigt og i det omfang, at det er muligt:
i. detaljerede oplysninger vedrørende den eller de berørte personer,  

 herunder navn, fødselsdato og -sted, nationalitet og opholdssted og, såfremt  

 det drejer sig om en juridisk person, hjemstedet, og ii. de formuegoder, i relation til hvilke der anmodes om samarbejde, hvor  

 de befinder sig, deres tilknytning til den eller de berørte personer,  

 eventuel tilknytning til lovovertrædelsen samt eventuelle andre til rådighed  

 værende oplysninger om andre personers rettigheder over formuegoderne, og f. en eventuel særlig procedure, som den anmodende part ønsker fulgt.
 2. En anmodning om foreløbige foranstaltninger i henhold til Del 3 i  

 relation til beslaglæggelse af formuegoder, der kan gøres til genstand for  

 realisering i medfør af en konfiskationskendelse, der består i et krav om at  

 betale et pengebeløb, skal også angive det maksimumbeløb, som søges inddrevet  

 på grundlag af de pågældende formuegoder.
 3. Udover de i stk. 1 anførte angivelser skal enhver anmodning i henhold  

 til Del 4 indeholde:
 a. i tilfælde af artikel 13, stk. 1.a:
i. en bekræftet genpart af konfiskationskendelsen afsagt af en domstol  

 inden for den anmodende parts område og en erklæring vedrørende grundlaget  

 for afsigelsen af kendelsen, såfremt disse grunde ikke er angivet i selve  

 kendelsen, ii. en attestation fra den anmodende parts kompetente myndighed om, at  

 konfiskationskendelsen kan tvangsfuldbyrdes, og at den ikke på sædvanlig måde  

 kan appelleres, iii. oplysning om, i hvilket omfang der anmodes om tvangsfuldbyrdelse af  

 kendelsen, samt iv. oplysninger om nødvendigheden af at træffe foreløbige  

 foranstaltninger.
b. i tilfælde af artikel 13, stk. 1.b, en redegørelse for de  

 kendsgerninger, som den anmodende part påberåber sig, og som er  

 tilstrækkelige til at sætte den anmodede part i stand til at anmode om en  

 sådan kendelse i henhold til dens nationale lovgivning, c. såfremt tredjemand har haft lejlighed til at gøre krav gældende,  

 dokumentation for, at dette har været tilfældet.
Artikel 28 Mangelfulde anmodninger Såfremt en anmodning ikke er i overensstemmelse med bestemmelserne i dette  

 kapitel, eller de afgivne oplysninger ikke er tilstrækkelige til at gøre det  

 muligt for den anmodede part at behandle anmodningen, kan denne part bede den  

 anmodende part om at ændre anmodningen eller at supplere den med yderligere  

 oplysninger.
 2. Den anmodede part kan fastsætte en tidsfrist for modtagelse af sådanne  

 ændringer eller oplysninger.
 3. Medens den afventer de krævede ændringer eller oplysninger i relation  

 til en anmodning i henhold til dette kapitels Del 4, kan den anmodede part  

 træffe enhver af de i dette kapitels Del 2 eller 3 omhandlede  

 foranstaltninger.
Artikel 29 Flere anmodninger 1. Såfremt den anmodede part modtager mere end en anmodning i henhold til  

 dette kapitels Del 3 eller 4 vedrørende den samme person eller de samme  

 formuegoder, skal eksistensen af flere anmodninger ikke forhindre, at den  

 anmodede part behandler disse anmodninger og herunder træffer foreløbige  

 foranstaltninger.
 2. I tilfælde af flere anmodninger i henhold til dette kapitels Del 4 skal  

 den anmodede part overveje at konsultere de anmodende parter.
Artikel 30 Pligt til at give begrundelser Den anmodede part skal begrunde enhver beslutning om at nægte, udsætte  

 eller fastsætte betingelser for samarbejde i henhold til dette kapitel.
Artikel 31 Oplysning 1. Den anmodede part skal straks oplyse den anmodende part om:
a. foranstaltninger, der iværksættes i medfør af en anmodning i henhold  

 til dette kapitel, b. slutresultatet af foranstaltninger, der gennemføres på grundlag af  

 anmodningen, c. en afgørelse om at nægte eller udsætte samarbejde i henhold til dette  

 kapitel eller om helt eller delvis at fastsætte betingelser for et sådant  

 samarbejde, d. eventuelle omstændigheder, som gør det umuligt at gennemføre den  

 foranstaltning, der anmodes om, eller som vil kunne forsinke den væsentligt,  

 og e. i tilfælde af foreløbige foranstaltninger, der træffes i medfør af en  

 anmodning i henhold til dette kapitels Del 2 eller 3, sådanne bestemmelser i  

 henhold til dens nationale lovgivning, som automatisk ville medføre ophævelse  

 af den foreløbige foranstaltning.
 2. Den anmodende part skal straks oplyse den anmodede part om:
a. en ny kendelse eller andre omstændigheder, som medfører, at  

 konfiskationskendelsen ophører helt eller delvis med at kunne  

 tvangsfuldbyrdes, og b. enhver udvikling af faktuel eller juridisk art, som gør, at en  

 foranstaltning i henhold til dette kapitel ikke længere er berettiget.
 3. Såfremt en part på grundlag af samme konfiskationskendelse anmoder om  

 konfiskation inden for mere end en parts område, skal den oplyse alle parter,  

 der er berørt af en tvangsfuldbyrdelse af kendelsen, om anmodningen.
Artikel 32 Restriktioner vedrørende anvendelse 1. Den anmodede part kan gøre efterkommelse af en anmodning betinget af,  

 at de indhentede oplysninger eller beviser ikke uden dens forudgående  

 samtykke anvendes eller overdrages af den anmodende parts kompetente  

 myndigheder til brug for anden efterforskning eller retsforfølgning end den,  

 der er anført i anmodningen.
 2. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til Europarådets  

 generalsekretær erklære, at oplysninger eller beviser, som den fremskaffer i  

 henhold til dette kapitel, ikke uden dens forudgående samtykke må anvendes  

 eller overdrages af den anmodende parts kompetente myndigheder til brug for  

 anden efterforskning eller retsforfølgning end den, der er anført i  

 anmodningen.
Artikel 33 Fortrolighed 1. Den anmodende part kan kræve, at den anmodede part skal behandle  

 kendsgerninger i forbindelse med og indholdet af en anmodning fortroligt  

 bortset fra i det omfang, det er nødvendigt for at efterkomme anmodningen.  

 Såfremt den anmodede part ikke kan opfylde kravet om fortrolighed, skal den  

 straks oplyse den anmodende part herom.
 2. Den anmodende part skal, såfremt det ikke er i strid med principperne i  

 dens nationale lovgivning, og såfremt den bliver anmodet herom, behandle  

 beviser og oplysninger, som tilvejebringes af den anmodede part, fortroligt  

 bortset fra i det omfang, det er nødvendigt af hensyn til den efterforskning  

 eller retsforfølgning, der er beskrevet i anmodningen.
3. Med forbehold af bestemmelserne i dens nationale lovgivning skal en  

 part, der har modtaget uanmodede oplysninger i henhold til artikel 10,  

 overholde eventuelle krav om fortrolighed, som måtte rejses af den part, der  

 afgiver disse oplysninger.
Såfremt den anden part ikke kan efterkomme et  

 sådant krav, skal den straks oplyse den part, der fremsender oplysningerne,  

 herom.
Artikel 34 Omkostninger De almindelige omkostninger i forbindelse med at efterkomme en anmodning  

 skal afholdes af den anmodede part.
Såfremt efterkommelse af en anmodning  

 kræver omkostninger af betydeligt omfang eller ekstraordinær karakter, skal  

 parterne konsultere hinanden med henblik på at aftale vilkårene for  

 efterkommelse af anmodnigen, og hvorledes omkostningerne skal afholdes.
Artikel 35 Erstatning 1. Når der af en person er rejst sag om erstatningspligt som følge af en  

 handling eller undladelse i forbindelse med samarbejde i henhold til dette  

 kapitel, skal de berørte parter overveje at konsultere hinanden med henblik  

 på, hvor det er hensigtsmæssigt, at afgøre fordelingen af den erstatning, der  

 eventuelt skal betales.
 2. En part, der er blevet involveret i en erstatningssag, skal bestæbe sig  

 på at informere den anden part om en sådan retssag, såfremt denne part kunne  

 have en interesse i sagen.
KAPITEL IV AFSLUTTENDE BESTEMMELSER Artikel 36 Undertegnelse og ikrafttræden 1. Denne konvention skal være åben for undertegnelse af alle Europrådets  

 medlemsstater samt ikke-medlemsstater, der har deltaget i dens udarbejdelse.  

 Disse stater kan udtrykke deres samtykke til at være bundet af den:
a. ved undertegnelse uden forbehold for så vidt angår ratifikation eller  

 godkendelse, eller b. ved undertegnelse med forbehold for ratifikation eller godkendelse  

 efterfulgt af ratifikation eller godkendelse.
 2. Ratifikations- eller godkendelsesinstrumenter skal deponeres hos  

 Europarådets generalsekretær.
 3. Denne konvention træder i kraft den første dag i den måned, der følger  

 efter udløbet af en periode på tre måneder efter den dato, hvor tre stater,  

 hvoraf mindst to er medlemmer af Europarådet, har udtrykt deres samtykke til  

 at være bundet af konventionen i overensstemmelse med bestemmelserne i stk.  

 1.
 4. For så vidt angår enhver undertegnende stat, der efterfølgende  

 udtrykker samtykke til at være bundet af den, træder konventionen i kraft den  

 første dag i den måned, der følger efter udløbet af en periode på tre måneder  

 efter datoen for dens tilkendegivelse af at ville være bundet af konventionen  

 i overensstemmelse med bestemmelserne i stk. 1.
Artikel 37 Tiltrædelse af konventionen 1. Efter denne konventions ikrafttræden kan Europarådets Ministerkomite  

 efter at have konsulteret de kontraherende parter opfordre enhver stat, der  

 ikke er medlem af Europarådet, og som ikke har deltaget i dens udarbejdelse,  

 til at tiltræde konventionen ved beslutning truffet med det flertal, der er  

 fastsat i artikel 20.d i Europarådets statut, og med enstemmighed blandt  

 repræsentanterne for de kontraherende stater, der er berettiget til at sidde  

 i komiteen.
 2. For så vidt angår tiltrædende stater træder konventionen i kraft den  

 første dag i den måned, der følger efter udløbet af en periode på tre måneder  

 efter deponeringen af tiltrædelsesinstrumentet hos Europarådets  

 generalsekretær.
Artikel 38 Territorialt anvendelsesområde 1. Enhver stat kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - angive, inden for hvilket område eller hvilke  

 områder denne konvention skal finde anvendelse.
2. Enhver stat kan på et senere tidspunkt ved erklæring til Europarådets  

 generalsekretær udvide anvendelsen af denne konvention til ethvert andet  

 område, der er angivet i erklæringen.
For så vidt angår et sådant område  

 træder konventionen i kraft den første dag i den måned, der følger efter  

 udløbet af en periode på tre måneder efter datoen for generalsekretærens  

 modtagelse af en sådan erklæring.
 3. Enhver erklæring, der afgives i henhold til ovenstående to stykker, kan  

 for så vidt angår ethvert område, der er anført i en sådan erklæring,  

 tilbagetrækkes ved notifikation stilet til generalsekretæren.  

 Tilbagetrækningen træder i kraft den første dag i den måned, der følger efter  

 udløbet af en periode på tre måneder fra datoen for generalsekretærens  

 modtagelse af en sådan notifkation.
Artikel 39 Forholdet til andre konventioner og aftaler 1. Denne konvention berører ikke rettigheder og forpligtelser, der følger  

 af internationale, multilaterale konventioner vedrørende særlige forhold.
 2. Parterne til denne konvention kan indgå bilaterale eller multilaterale  

 aftaler med hinanden vedrørende de forhold, der er omhandlet i denne  

 konvention, med henblik på at supplere eller bestyrke dens bestemmelser eller  

 fremme gennemførelsen af de principper, som den indeholder.
 3. Såfremt to eller flere parter allerede har indgået en aftale eller  

 traktat for så vidt angår et spørgsmål, der er omhandlet i denne konvention,  

 eller på anden måde har etableret indbyrdes relationer for så vidt angår  

 dette spørgsmål, er de berettiget til at lade denne aftale eller traktat  

 finde anvendelse - eller lade regulere på samme måde - i stedet for denne  

 konvention, såfremt det fremmer internationalt samarbejde.
Artikel 40 Forbehold 1. En stat kan - på tidspunktet for undertegnelse eller ved deponeringen  

 af sit ratifikations-, godkendelses- eller tiltrædelsesinstrument - erklære,  

 at den vil benytte sig af en eller flere af de forbehold, der nævnes i  

 artikel 2, stk. 2, artikel 6, stk. 4, artikel 14, stk. 3, artikel 21, stk. 2,  

 artikel 25, stk. 3, og artikel 32, stk. 2. Der kan ikke tages andre  

 forbehold.
2. Enhver stat, der har taget forbehold i henhold til ovenstående stykke,  

 kan helt eller delvis tilbagetrække et sådant forbehold ved notifikation  

 stilet til Europarådets generalsekretær.
Tilbagetrækkelsen træder i kraft på  

 datoen for generalsekretærens modtagelse af en sådan notifikation.
3. En part, der har taget forbehold for så vidt angår en bestemmelse i  

 denne konvention, kan ikke kræve, at en anden part bringer denne bestemmelse  

 i anvendelse.
Den kan dog, såfremt dens forbehold er delvis eller betinget,  

 kræve, at bestemmelsen bringes i anvendelse i det omfang, den selv har  

 accepteret den.
Artikel 41 Ændringer 1. Ændringer til denne konvention kan foreslås af enhver part, og  

 Europarådets generalsekretær skal give underretning herom til Europarådets  

 medlemsstater og til enhver ikke-medlemsstat, som har tiltrådt eller er  

 blevet opfordret til at tiltræde denne konvention i overensstemmelse med  

 bestemmelserne i artikel 37.
 2. Der skal gives underretning til European Committee on Crime Problems  

 (Europarådets Strafferetskomite) om enhver ændring, der foreslås af en part,  

 og denne komite skal forelægge Ministerkomiteen en udtalelse om den  

 foreslåede ændring.
 3. Ministerkomiteen skal behandle den foreslåede ændring og den udtalelse,  

 der er afgivet af European Committee on Crime Problems, og kan vedtage  

 ændringen.
 4. Teksten til enhver ændring, der vedtages af Ministerkomiteen i  

 overensstemmelse med denne artikels stk. 3, skal fremsendes til parterne til  

 godkendelse.
 5. Enhver ændring, der vedtages i overensstemmelse med denne artikels stk.  

 3, træder i kraft den tredivte dag efter, at alle parter har underrettet  

 generalsekretæren om deres godkendelse deraf.
Artikel 42 Afgørelse af tvister 1. Europarådets European Committee on Crime Problems skal holdes  

 underrettet om fortolkning og anvendelse af dennne konvention.
 2. I tilfælde af tvist mellem parter for så vidt angår fortolkning eller  

 anvendelse af denne konvention skal de forsøge at afgøre tvisten ved  

 forhandling eller andre fredelige midler efter eget valg, herunder  

 indbringelse af tvisten for European Committee on Crime Problems, for en  

 voldgiftsinstans, hvis afgørelse skal være bindende for parterne, eller for  

 Den Internationale Domstol, efter aftale mellem de berørte parter.
Artikel 43 Opsigelse 1. Enhver part kan på ethvert tidspunkt opsige denne konvention ved  

 notifikation stilet til Europarådets generalsekretær.
 2. En sådan opsigelse træder i kraft den første dag i den måned, der  

 følger efter udløbet af en periode på tre måneder efter datoen for  

 generalsekretærens modtagelse af notifikationen.
 3. Denne konvention skal imidlertid fortsat finde anvendelse på  

 tvangsfuldbyrdelse i henhold til artikel 14 af konfiskation, som der er  

 anmodet om i overensstemmelse med bestemmelserne i denne konvention før  

 datoen for opsigelsens ikrafttræden.
Artikel 43 Notifikationer Europarådets generalsekretær skal notificere Europarådets medlemsstater og  

 enhver stat, der har tiltrådt denne konvention, om:
a. undertegning, b. deponering af ratifikations-, godkendelses- eller  

 tiltrædelsesinstrumenter, c. datoen for denne konventions ikrafttræden i overensstemmelse med  

 artikel 36 og 37, d. forbehold taget i medfør af artikel 40, stk. 1, e. enhver anden handling, notifikation eller meddelelse vedrørende denne  

 konvention.
 Parterne har - efter behørigt at være bemyndiget hertil - undertegnet  

 denne konvention.
Udfærdiget i Strasbourg den 8. november 1990 på engelsk og fransk, idet  

 begge tekster skal have samme gyldighed, i et enkelt eksemplar, der deponeres  

 i Europarådets arkiver.
Europarådets generalsekretær fremsender bekræftede  

 genparter heraf til Europarådets medlemsstater, til de ikke-medlemsstater,  

 der har deltaget i udarbejdelsen af denne konvention, samt til de  

 medlemsstater, der er blevet opfordret til at tiltræde den.
Bilag 3 Uddrag af bekendtgørelse nr. 50 af 17. juni 1993 af FN-konventionen af 20.  

 december 1988 imod ulovlig handel med narkotika og psykotrope stoffer Artikel 3 Forbrydelser og sanktioner 1. Hver part skal træffe sådanne forholdsregler, som vil være nødvendige  

 for at fastslå følgende forhold som lovovertrædelser i henhold til dens  

 nationale lovgivning, når overtrædelsen begås forsætligt:
(a) (i) Produktion, fremstilling, udvinding, tilberedning, tilbud, udbud  

 til salg, distribution, salg, levering på hvilke som helst betingelser,  

 mæglervirksomhed, forsendelse, transitforsendelse, transport, import eller  

 eksporrt af en hver form for narkotika eller psykotrope stoffer, der strider  

 imod bestemmelserne i 1961-Konventionen, den ændrede 1961-Konvention eller  

 1971-Konventionen; (ii) Dyrkning af opiumvalmue, kokabusk eller hampeplante med henblik på  

 fremstilling af narkotika i strid med bestemmelserne i 1961-Konventionen og  

 den ændrede 1961-Konvention; (iii) Besiddelse eller køb af enhver form for narkotika eller psykotrope  

 stoffer med henblik på enhver af de under punkt (i) anførte former for  

 virksomhed; (iv) Fremstilling, transport eller distribution af udstyr, materialer  

 eller stoffer, som anført i tabel I og tabel II, med viden om, at de skal  

 anvendes i forbindelse med eller til ulovlig dyrkning, produktion eller  

 fremstilling af narkotika eller psykotrope stoffer; (v) Organisering, ledelse eller finansiering af enhver af de under  

 punkterne (i), (ii), (iii) eller (iv) anførte forbrydelser.
(b) (i) Tilegnelse eller overførsel af formuegoder med viden om, at disse  

 formuegoder hidrører fra en eller flere forbrydelser i henhold til pkt (a) i  

 nærværende stykke eller fra deltagelse i sådanne forbrydelser, med det formål  

 at skjule eller tilsløre formuegodets ulovlige oprindelse eller at bistå  

 enhver person, der er indblandet i begåelse af en sådan forbrydelse eller  

 forbrydelser med den hensigt at unddrage sig de retlige konsekvenser af disse  

 handlinger; (ii) Fordølgelse eller tilsløring af et formuegodes beskaffenhed,  

 oprindelse, placering, rådighed, bevægelse, rettigheder over eller  

 ejendomsret til det, vidende at et sådant formuegode hidrører fra en eller  

 flere forbrydelser i henhold til pkt. (a) i nærværende stykke eller fra  

 deltagelse i sådanne forbrydelser; (c) Under iagttagelse af hver parts forfatningsmæssige principper og  

 retssystemets grundlæggende begreber:
(i) Erhvervelse, besiddelse eller anvendelse af formuegoder med viden på  

 modtagelsestidspunktet om, at formuegodet hidrørte fra en eller flere  

 forbrydelser i henhold til pkt. (a) i nærværende stykke eller fra deltagelse  

 i en sådan forbrydelse eller forbrydelser; (ii) Besiddelse af udstyr eller materialer eller stoffer optaget i tabel I  

 og tabel II med viden om, at de bliver anvendt eller skal anvendes i eller  

 til ulovlig dyrkning, produktion eller fremstilling af narkotika eller  

 psykotrope stoffer; (iii) Offentlig ansporing eller tilskyndelse af andre i enhver form til at  

 begå nogen af de i nærværende artikel nævnte forbrydelser eller til ulovligt  

 at anvende narkotika eller psykotrope stoffer; (iv) Deltagelse i, tilknytning eller medvirken til at begå og forsøg på at  

 begå og ved hjælp til, tilskyndelse til, fremme af og rådgivning i  

 forbindelse med udførelsen af enhver af de i nærværende artikel indeholdte  

 forbrydelser.
 2. Under forbehold af hver parts forfatningsmæssige principper og dens  

 retssystems grundlæggende begreber skal enhver part træffe sådanne  

 foranstaltninger, som måtte være nødvendige til at fastslå at besiddelse, køb  

 eller dyrkning af narkotika eller psykotrope stoffer til personligt forbrug i  

 strid med bestemmelserne i 1961-Konventionen, den ændrede 1961-Konvention  

 eller 1971-Konventionen er forbrydelser i henhold til dens nationale  

 lovgivning, hvis de er begået forsætligt.
 3. Kendskab til, hensigt eller formål indgående som bestanddel af en  

 forbrydelse i henhold til nærværende artikels stk. 1 vil kunne udledes af  

 objektive faktiske omstændigheder.
 4. (a) Hver part skal gøre begåelse af de i henhold til denne artikels  

 stk. 1 fastslåede forbrydelser genstand for sanktioner, som tager hensyn til  

 disse forbrydelsers alvorlige karakter, såsom fængsling eller andre former  

 for frihedsberøvelse, økonomiske sanktioner og konfiskation.
 (b) Udover domfældelse eller starf kan parterne bestemme, at en person,  

 der har begået en forbrydelse i henhold til denne artikels stk. 1,  

 underkastes foranstaltninger som behandling, uddannelse, efterbehandling,  

 revalidering og resocialisering.
 (c) Uanset bestemmelserne i ovenstående pkt. (a) og (b) kan parterne i  

 relevante sager af mindre art som alternativ til domfældelse eller straf  

 træffe foranstaltninger såsom uddannelse, revalidering eller resocialisering,  

 samt, når overtræderen er stofmisbruger, behandling og efterbehandling.
 (d) Parterne kan, enten som alternativ til domfældelse eller straf eller  

 ud over domfældelse eller straf for en forbrydelse i henhold til denne  

 artikels stk. 2, træffe foranstaltninger med henblik på behandling,  

 uddannelse, efterbehandling, revalidering eller resocialisering af  

 overtræderen.
 5. Parterne skal sikre, at deres domstole og andre kompetente myndigheder,  

 som har jurisdiktion hertil, kan tage hensyn til faktiske omstændigheder, der  

 gør begåelse af de i denne artikels stk. 1 nævnte forbrydelser særligt  

 alvorlige, såsom:
(a) at en organiseret kriminel gruppe, som overtræderen tilhører, har  

 været indblandet i forbrydelsen; (b) at overtræderen er indblandet i andre internationale organiserede  

 kriminelle aktiviteter; (c) at overtræderen er indblandet i andre ulovlige aktiviteter, som er  

 fremmet ved begåelse af forbrydelsen; (d) at overtræderen har gjort brug af vold eller våben; (e) at overtræderen beklæder et offentligt embede, og at forbrydelsen har  

 relation til det pågældende embede; (f) at mindreårige er blevet misbrugt eller udnyttet; (g) at forbrydelsen er begået i en straffeanstalt eller i en  

 uddannelsesinstitution eller i en socialinstitution eller i umiddelbar nærhed  

 heraf, eller på andre steder, hvor skolebørn og studerende færdes med henblik  

 på undervisnings-, sports- eller sociale aktiviteter; (h) tidligere domfældelse, i særdeleshed for forbrydelser af lignende art,  

 hvad enten de er begået i udlandet eller i den pågældendes eget land, i den  

 udstrækning, en parts nationale lovgivning tillader det.
 6. Parterne skal søge at sikre, at skønsmæssige juridiske beføjelser i  

 henhold til deres nationale lovgivning i forbindelse med strafforfølgning af  

 personer for forbrydelser efter denne artikel udøves således, at  

 retshåndhævelsen gøres så effektiv som muligt i forbindelse med disse  

 forbrydelser og under hensyntagen til nødvendigheden af at afskrække fra  

 begåelse af sådanne forbrydelser.
 7. Parterne skal sikre, at deres domstole eller andre kompetente  

 myndigheder tager hensyn til alvoren af de i denne artikels stk. 1 nævnte  

 forbrydelser samt til de i denne artikels stk. 5 nævnte omstændigheder ved  

 forbrydelser, når de overvejer muligheden af en løsladelse før tiden eller  

 prøveløsladelse af personer, der er dømt for sådanne forbrydelser.
 8. Enhver part skal, hvis det er hensigtsmæssigt, ved sin nationale  

 lovgivning fastsætte en lang forældelsesfrist for at indlede retsforfølgning  

 for enhver forbrydelse i henhold til stk. 1 i denne artikel og en endnu  

 længere forældelsesfrist, når den angivelige overtræder har unddraget sig  

 retsforfølgning.
 9. Enhver part skal træffe de fornødne foranstaltninger i overensstemmelse  

 med sit eget retssystem for at sikre, at en person, der er tiltalt for eller  

 dømt for en forbrydelse i henhold til denne artikels stk. 1, og som opholder  

 sig inden for partens territorium, er tilstede under den påkrævede  

 straffesag.
 10. Med henblik på samarbejdet mellem parterne i henhold til denne  

 konvention, herunder især samarbejdet i henhold til artikel 5, 6, 7 og 9,  

 skal forbrydelser ifølge denne artikel ikke anses for at være skattemæssige  

 eller politiske forbrydelser eller anses for at have et politisk motiv uden  

 præjudice for parternes forfatningsmæssige begrænsninger og grundlæggende  

 nationale lovgivning.
 11. Intet i denne artikel skal anfægte princippet om, at beskrivelsen af  

 de forbrydelser den omhandler, samt de juridiske straffriheds- og  

 strafnedsættelsesgrunde derfor er forbeholdt en parts nationale lovgivning,  

 og at sådanne forbrydelser skal retsforfølges og straffes i overensstemmelse  

 med denne lovgivning.
Artikel 5 Konfiskation 1. Hver part skal træffe sådanne foranstaltninger, som måtte være  

 nødvendige for at muliggøre konfiskation af:
(a) udbytte fra forbrydelser i henhold til artikel 3, stk. 1, eller  

 formuegoder, hvis værdi modsvarer et sådant udbytte, (b) narkotika og psykotrope stoffer, materialer og udstyr eller andre  

 hjælpemidler, der er anvendt eller påtænkt anvendt på nogen måde i  

 forbindelse med de i henhold til artikel 3, stk. 1, omhandlede forbrydelser.
 2. Hver part skal ligeledes træffe sådanne foranstaltninger, som måtte  

 være nødvendige for at gøre det muligt for dens kompetente myndigheder at  

 identificere, efterspore og indefryse eller beslaglægge udbytte, formuegoder,  

 hjælpemidler eller andre i denne artikels stk. 1 omhandlede effekter, med  

 konfiskation for øje.
 3. Med henblik på at gennemføre de i denne artikel omhandlede  

 foranstaltninger skal parterne give domstolene eller andre kompetente  

 myndigheder beføjelse til at afsige kendelse om, at bankudtog, finansielle  

 dokumenter eller handelsdokumenter stilles til rådighed eller beslaglægges.  

 Ingen part må under henvisning til bankhemmeligheden afslå at handle i  

 henhold til bestemmelserne i dette stykke.
 4. (a) Efter anmodning i henhold til denne artikel fra en anden part med  

 jurisdiktion over en forbrydelse i henhold til artikel 3, stk. 1, skal den  

 part inden for hvis territorium udbytte, formuegoder, hjælpemidler eller  

 andre i denne artikels stk. 1 omhandlede effekter befinder sig:
(i) forelægge anmodningen for sine kompetente myndigheder med henblik på  

 at opnå kendelse om konfiskation, og hvis en sådan kendelse afsiges,  

 efterkomme den; eller (ii) forelægge en kendelse om konfiskation udstedt af den begærende part i  

 henhold til stk. 1 i denne artikel for de kompetente myndigheder med henblik  

 på at give den retskraft i det ønskede omfang, for så vidt som den har  

 forbindelse med udbytte, formuegoder, hjælpemidler eller andre effekter, som  

 omhandlet i stk. 1, og som befinder sig inden for den anmodede parts  

 territorium.
 (b) Efter anmodning i henhold til denne artikel fra en anden part med  

 jurisdiktion over en forbrydelse i henhold til artikel 3, stk. 1, skal den  

 anmodede part træffe foranstaltninger til at identificere, efterspore og  

 indefryse eller beslaglægge udbytte, formuegoder, hjælpemidler eller andre i  

 denne artikels stk. 1 omhandlede effekter med henblik på, at der kan afsiges  

 kendelse om endelig konfiskation, som beordret enten af den begærende part  

 eller i medfør af en anmodning fra den anmodede part i henhold til dette  

 stykkes pkt. (a).
 (c) De i stk. 4, pkt. (a) og (b), nævnte afgørelser eller handlinger skal  

 foretages af den anmodede part i overensstemmelse med og undergivet  

 bestemmelserne i dens nationale lovgivning og proceduremæssige regler eller  

 en eventuel bilateral eller multilateral traktat, overenskomst eller aftale,  

 som den måtte være bundet af over for den begærende part.
(d) Bestemmelserne i artikel 7, stk. 6 til 19, skal finde anvendelse  

mutatis mutandis.
Ud over de i artikel 7, stk. 10, beskrevne  

 oplysninger skal anmodninger, der fremsættes i henhold til denne artikel,  

 indeholde følgende:
(i) for så vidt angår anmodninger i medfør af dette stykkes, pkt. (a),  

 (i), en beskrivelse af de formuegoder, der skal konfiskeres, samt en  

 redegørelse for de omstændigheder, som den anmodende part påberåber sig, og  

 som er tilstrækkelige til at gøre det muligt for den anmodede part at anmode  

 om en kendelse i medfør af dens nationale lovgivning; (ii) for så vidt angår anmodninger i medfør af pkt. (a), (ii), en genpart,  

 der kan anvendes i retten, af en kendelse om konfiskation, som er udstedt af  

 den begærende part, og som anmodningen er baseret på, samt en redegørelse for  

 omstændighederne og oplysninger om, i hvilket omfang kendelsen ønskes  

 fuldbyrdet; (iii) for så vidt angår anmodninger vedrørende pkt. (b), en redegørelse  

 for de omstændigheder, som den begærende part påberåber sig, og en  

 beskrivelse af de handlinger, der ønskes iværksat.
 (e) Parterne skal til Generalsekretæren fremsende teksten til de love og  

 forskrifter, som sætter denne bestemmelse i kraft, samt teksten til enhver  

 efterfølgende ændring i sådanne love og forskrifter.
 (f) Hvis en part vælger at gøre de i dette stykkes pkt. (a) og (b),  

 omhandlede foranstaltninger betinget af eksistensen af en relevant traktat,  

 skal denne part betragte denne konvention som det nødvendige og  

 tilstrækkelige traktatgrundlag.
 (g) Parterne skal søge at indgå bilaterale og multilaterale traktater,  

 overenskomster og aftaler med henblik på at øge effektiviteten af det  

 internationale samarbejde i henhold til denne artikel.
 5. (a) Udbytte eller formuegoder, der konfiskeres af en part i medfør af  

 denne artikels stk. 1 eller stk. 4, skal afhændes af den pågældende part i  

 overensstemmelse med dens nationale lovgivning og administrative procedurer.
 (b) Når en part handler på en anden parts anmodning i medfør af denne  

 artikel, kan den især overveje at indgå aftaler om:
(i) at bidrage med værdien af et sådant udbytte eller sådanne formuegoder  

 eller midler fra salget deraf, eller en betydelig del deraf, til  

 mellemstatslige organer, der har specialiseret sig i at bekæmpe den ulovlige  

 handel med og misbrug af narkotika og psykotrope stoffer; (ii) at dele - på permanent basis eller fra sag til sag - udbytte eller  

 formuegoder, eller midler fra salget deraf med andre parter i  

 overensstemmelse med dens nationale lovgivning, administrative procedurer  

 eller bilaterale eller multilaterale aftaler indgået med henblik herpå.
 6. (a) Såfremt udbytte er omsat eller konverteret til andre formuegoder,  

 skal disse formuegoder kunne gøres til genstand for de i denne artikel  

 omhandlede foranstaltninger i stedet for udbyttet.
 (b) Såfremt udbytte er blandet sammen med formuegoder, der er erhvervet  

 retmæssigt, skal sådanne formuegoder, uden præjudice for beføjelser  

 vedrørende konfiskation eller indefrysning, kunne gøres til genstand for  

 konfiskation op til den anslåede værdi af det udbytte, der er blandet sammen  

 med andre formuegoder.
 (c) Indtægter eller andre midler, der stammer fra:
(i) udbytte; (ii) formuegoder, som udbyttet er omsat eller konverteret til; eller (iii) formuegoder, som udbyttet er blandet sammen med, skal ligeledes være  

 omfattet af de i denne artikel omhandlede forholdsregler på samme måde og i  

 samme omfang som udbyttet.
 7. Enhver part kan overveje at sikre omvendt bevisbyrde for så vidt angår  

 den lovlige oprindelse af påstået udbytte eller andre formuegoder, som kan  

 være genstand for konfiskation, i det omfang et sådant skridt er i  

 overensstemmelse med principperne i dens nationale lovgivning og karakteren  

 af dens retsforfølgnings- og andre procedureregler.
 8. Bestemmelserne i denne artikel skal ikke fortolkes som præjudicerende  

 for rettigheder, som en godtroende tredjemand måtte have.
 9. Intet i denne artikel skal anfægte princippet om, at de  

 foranstaltninger, den henviser til, skal defineres og gennemføres i  

 overensstemmelse med og være undergivet bestemmelserne i en parts nationale  

 lovgivning.
Bilag 4 I dette bilag sammenholdes den gældende formulering af de  

 bestemmelser, der berøres af lovforslaget, med de foreslåede ændringer.
I bilaget er den gældende formulering af udleveringslovens kapitel 3  

 medtaget, mens der for så vidt angår den foreslåede affattelse af kapitel 3 a  

 henvises til lovforslaget § 1 I lov nr. 249 af 9. juni 1967 om udlevering af lovovertrædere foretages  

 følgende ændringer:
 1. I § 11, stk. 1, indsættes efter »kun«: »,  

 jf. dog kapitel 3 a,».
 2. I § 13 ændres »retsplejelovens kapitler 68, 69, 71  

 og 72,» til: »retsplejelovens kapitel 69 om anholdelse, kapitel 70  

 om varetægtsfængsling, kapitel 72 om legemsindgreb, kapitel 73 om ransagning  

 og kapitel 75 b om beslaglæggelse,».
 3. I § 17, stk. 3, ændres »retsplejelovens kapitler 71  

 og 72« til: »retsplejelovens kapitel 69 om anholdelse og kapitel 70  

 om varetægtsfængsling«.
4. - - - Kapitel 3.
 Behandlingen af sager om udlevering.
 § 11. Udlevering kan kun ske efter en anmodning, der indeholder  

 oplysninger om tid og sted for den strafbare handling, dennes beskaffenhed og  

 de anvendelige straffebestemmelser.
 Stk. 2. Med anmodningen skal følge udskrift af den beslutning om  

 anholdelse eller fængsling eller af den dom, der danner grundlag for  

 anmodningen.
§ 12. Medmindre justitsministeren allerede på grundlag af  

 anmodningen og de oplysninger, der følger med denne, finder at burde nægte  

 udlevering, sendes anmodningen til politiet på det sted, hvor den, som søges  

 udleveret, har ophold.
Politiet iværksætter derefter uden ophold den  

 undersøgelse, der er nødvendig for at afgøre, om betingelserne for udlevering  

 er opfyldt.
For denne undersøgelse gælder bestemmelserne i retsplejelovens 4.  

 bog med de fornødne lempelser.
 § 13. Til fremme af undersøgelsen og for at sikre udleveringen kan  

 de retsmidler, der er omtalt i retsplejelovens kapitler 68, 69, 71 og 72,  

 anvendes i samme omfang som i sager vedrørende lovovertrædelser af  

 tilsvarende art, der forfølges her i landet.
§ 14. Når der iværksættes undersøgelse efter § 12, skal der  

 beskikkes en forsvarer for den, som søges udleveret, medmindre den pågældende  

 selv vælger en forsvarer.
I øvrigt finder reglerne i retsplejelovens kapitel  

 66 om beskikkelse og valg af forsvarer tilsvarende anvendelse.
 Stk. 2. Udgifter til beskikket forsvarer og andre sagsomkostninger  

 afholdes af det offentlige, medmindre retten under særlige omstændigheder  

 bestemmer, at de skal betales af den, som søges udleveret.
 § 15. Efter afslutningen af den undersøgelse, der omtales i § 12,  

 forelægges spørgsmålet om udlevering justitsministeren til afgørelse.
 Stk. 2. Træffer ministeren beslutning om udlevering, skal den  

 pågældende samtidig med, at der gives ham meddelelse om beslutningen, gøres  

 bekendt med adgangen til domstolsprøvelse efter § 16 og med fristen for  

 fremsættelse af anmodning herom.
 § 16. Den, der efter justitsministerens beslutning skal udleveres,  

 kan forlange, at politiet indbringer spørgsmålet om beslutningens lovlighed  

 for retten på det sted, hvor han opholder sig.
Stk. 2. Anmodning herom skal fremsættes inden 3 dage efter, at  

 beslutningen er meddelt den pågældende.
Når særlige omstændigheder taler  

 derfor, kan justitsministeren tillade, at beslutningen indbringes for retten,  

 selv om anmodning herom først fremsættes efter fristens udløb.
Stk. 3. Rettens afgørelse træffes ved kendelse.
Kære til  

 landsretten kan kun ske inden for en frist på 3 dage.
Bestemmelsen i  

 retsplejelovens § 949, stk. 2, finder tilsvarende anvendelse.
 § 17. Medmindre den pågældende giver afkald på at indbringe  

 beslutningen om udlevering for retten, kan han ikke udleveres før udløbet af  

 den frist på 3 dage, som nævnes i § 16. Indbringes beslutningen for retten,  

 kan udlevering ikke ske, før beslutningen er fundet lovlig ved endelig  

 retskendelse.
 Stk. 2. Udleveringen skal gennemføres snarest muligt efter de i  

 stk. 1 nævnte tidspunkter.
Stk. 3. For at sikre udleveringens gennemførelse kan de i  

 retsplejelovens kapitler 71 og 72 omtalte retsmidler anvendes.
Fængsling, som  

 er sket efter denne bestemmelse, skal ophæves, hvis udlevering ikke har  

 fundet sted inden 30 dage efter de i stk. 1 nævnte tidspunkter.
I særlige  

 tilfælde kan retten dog forlænge denne frist.
 § 18. I forbindelse med en beslutning om udlevering kan  

 justitsministeren bestemme, at genstande, som er beslaglagt eller taget i  

 bevaring under sagen, med forbehold af tredjemands eventuelle rettigheder  

 skal overgives til den myndighed, som har anmodet om udlevering.
 5. I § 19, stk. 1, ændres »retsplejelovens kapitler  

 68, 69, 71 og 72,» til: »retsplejelovens kapitel 69 om anholdelse,  

 kapitel 70 om varetægtsfængsling, kapitel 72 om legemsindgreb, kapitel 73 om  

 ransagning og kapitel 75 b om beslaglæggelse,».
 Kapitel 4.
 Andre bestemmelser.
 § 19. Er en person efterlyst af myndighederne i en fremmed stat  

 som sigtet, tiltalt eller dømt for en strafbar handling, der må antages at  

 kunne begrunde udlevering efter denne lov, kan de retsmidler, der omtales i  

 retsplejelovens kapitler 68, 69, 71 og 72, anvendes i samme omfang, som hvis  

 anmodning om udlevering forelå, jfr. § 13.
Stk. 2. - - - § 2 I lov nr. 323 af 4. juni 1986 om international fuldbyrdelse af straf m.v.  

 foretages følgende ændringer:
 1. Efter § 5 indsættes:
»Kapitel 3 a FN-konventionen imod ulovlig handel med narkotika og psykotrope  

 stoffer og den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold § 5 a.
Afgørelser om konfiskation, som er omfattet af FN-  

 konventionen imod ulovlig handel med narkotika og psykotrope stoffer eller  

 den europæiske konvention om hvidvaskning, efterforskning samt beslaglæggelse  

 og konfiskation af udbyttet fra strafbart forhold, jf. bilag 3 og 4 til denne  

 lov, kan fuldbyrdes efter reglerne i kapitel 3, når konventionens betingelser  

 er opfyldt.« Kapitel 3 Den europæiske konvention om straffedommes internationale  

 retsvirkninger § 4. Afgørelser, som er omfattet af den europæiske konvention om  

 straffedommes internationale retsvirkninger, jfr. bilag 2 til denne lov, kan  

 fuldbyrdes efter reglerne i konventionens afsnit II, jfr. afsnit I.
 § 5. Retsplejelovens regler om udenretlig vedtagelse af bøde eller  

 konfiskation finder tilsvarende anvendelse ved fuldbyrdelse af udenlandske  

 afgørelser om bøde eller konfiskation, jfr. konventionens art. 37.
 Stk. 2. Afgørelse i henhold til konventionens art. 39, stk. 2,  

 træffes ved kendelse.
 Stk. 3. Der kan ikke her i landet fastsættes forvandlingsstraf for  

 en udenlandsk bøde, jfr. konventionens art. 48.
 2. Overskriften til kapitel 4 affattes således:
 »Fælles regler om behandlingen af sager om fuldbyrdelse af  

 udenlandske afgørelser i Danmark efter kapitel 2-3 a«.
Kapitel 4 Fælles regler om behandlingen af sager om fuldbyrdelse af udenlandske  

 afgørelser i Danmark efter kapitel 2-3 3. I § 10, stk. 1, og § 12, stk. 2, ændres  

 »3« til: »3 a«.
 § 10. Gælder der i forhold til en anden stat ikke nogen af de i  

 kapitel 2-3 nævnte konventioner eller af de i § 9 nævnte overenskomster, kan  

 justitsministeren, når humanitære eller andre særlige hensyn taler derfor,  

 bestemme, at straf m.v., som er pålagt i den anden stat, kan fuldbyrdes her i  

 landet.
Stk. 2-4.- - - § 12. - - - Stk. 2. Justitsministeren kan fastsætte yderligere bestemmelser  

 til gennemførelse af de i kapitel 2-3 nævnte konventioner, de i § 9 nævnte  

 overenskomster samt reglerne i denne lov.
§ 3 I lov nr. 214 af 31. maj 1963 om samarbejde med Finland, Island, Norge og  

 Sverige angående fuldbyrdelse af straf m.v. som ændret ved lov nr. 322 af 4.  

 juni 1986 foretages følgende ændringer:
 1. I § 7 indsættes efter »betinget dom«:  

 »eller dom til samfundstjeneste«.
 § 7. Der kan her i landet anordnes tilsyn med personer, der i  

 henhold til en i Finland, Island, Norge eller Sverige afsagt betinget dom  

 skal undergives tilsyn.
 2. I § 8, stk. 1, 2. pkt., indsættes efter »betingede  

 dom«: »eller i dommen til samfundstjeneste«.
 3. I § 8, stk. 2, indsættes efter »en betinget  

 dom«: »eller en dom til samfundstjeneste.«.
§ 8. Når der er anordnet tilsyn efter § 7, finder borgerlig  

 straffelovs regler om betingede domme tilsvarende anvendelse.
Træffer retten  

 bestemmelse om fuldbyrdelse af en i den betingede dom fastsat straf, skal  

 denne omsættes til en dansk strafart efter reglerne i § 4.
 Stk. 2. Såfremt omstændighederne taler derfor, kan  

 anklagemyndigheden eller retten overlade til vedkommende myndighed i  

 domslandet at træffe afgørelse i sager, hvor der efter reglerne i stk. 1 er  

 spørgsmål om ændring af en betinget dom.
 4. § 9 affattes således:
» § 9. Såfremt en person, der i Finland, Island, Norge eller  

 Sverige er idømt en betinget dom eller en dom til samfundstjeneste, her i  

 landet dømmes for strafbart forhold, kan retten, selv om der ikke er anordnet  

 tilsyn efter § 7, i overensstemmelse med straffelovens regler om betingede  

 domme træffe afgørelse om, at der skal fastsættes ubetinget straf for  

 forhold, der er omfattet af den betingede dom eller af dommen til  

 samfundstjeneste.« § 9. Såfremt en person, der er betinget dømt i Finland, Island,  

 Norge eller Sverige, her i landet dømmes for strafbart forhold, kan retten,  

 selv om der ikke er anordnet tilsyn efter § 7, i overensstemmelse med  

 borgerlig straffelovs regler om betingede domme træffe afgørelse om, at der  

 skal fastsættes ubetinget straf for forhold, der er omfattet af den betingede  

 dom.
 5. I § 11, stk. 2, indsættes efter »borgerlig  

 straffelovs § 60«: »eller § 66«.
§ 11. - - - Stk. 2. Såfremt en person, der er betinget dømt her i landet, i  

 Finland, Island, Norge eller Sverige dømmes for strafbart forhold begået i  

 prøvetiden, uden at der ved dommen tages stilling til spørgsmålet om ændring  

 af den betingede dom, finder borgerlig straffelovs § 60 tilsvarende  

 anvendelse.
§ 4 I lov om rettens pleje, jf. lovbekendtgørelse nr. 905 af 10. november 1992  

 som senest ændret ved § 34 i lov nr. 387 af 14. juni 1994, § 1 i lov nr. 389  

 af 14. juni 1995, lov nr. 390 og 393 af 14. juni 1995 samt § 4 i lov nr. 427  

 af 14. juni 1995, foretages følgende ændringer:
 Efter § 190 indsættes:
» § 191. En person, der er frihedsberøvet i udlandet, og som  

 har meddelt samtykke hertil, kan overføres til Danmark for i en straffesag at  

 afgive forklaring eller medvirke ved konfrontation.
Den pågældende skal under  

 overførslen være frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til overførslen.
Stk. 2. Afgørelse om frihedsberøvelse træffes af retten efter  

 anmodning fra politiet.
Retten påser, at den pågældende har meddelt samtykke  

 til midlertidig overførsel som nævnt i stk. 1. For frihedsberøvelsen  

 fastsættes en frist, der kan forlænges.
Rettens afgørelse træffes ved  

 kendelse, der ikke kan kæres.
 Stk. 3. Den pågældende må under opholdet her i landet ikke drages  

 til ansvar eller udleveres videre til tredjeland for nogen strafbar handling  

 begået før overførslen her til landet.
 Stk. 4. Under frihedsberøvelsen er den pågældende alene undergivet  

 de indskrænkninger, som er nødvendige til sikring af frihedsberøvelsens  

 øjemed og opretholdelse af orden og sikkerhed på anbringelsesstedet.  

 Anbringelse kan ske i arresthus, jf. retsplejelovens § 770, stk. 2.
Stk. 5. Justitsministeren kan fastsætte nærmere regler om  

 behandlingen af personer, der er frihedsberøvet i medfør af stk. 1.« §§ 191-195. (Ophævet).
