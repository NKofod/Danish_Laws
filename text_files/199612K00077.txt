Nr LSF 77 Forslag til Lov om ændring af ophavsretsloven og om ophævelse af lov om  

 Den Kulturelle Fond og om visse bevillinger på ophavsretsområdet  

 (Eksemplarfremstilling m.v. til fordel for handicappede, kabelviderespredning  

 af radio- og fjernsynsudsendelser, uoverdrageligt vederlagskrav ved udlejning  

 af videogrammer og fonogrammer m.v.)1) Fremsat af kulturministeren (Jytte Hilden) den 20. november 1996 Vedtaget ved tredjebehandling den 20. december 1996 Lov nr. 1207 af 27/12/1996 § 1 I lov nr. 395 af 14. juni 1995 om ophavsret, som ændret ved lov nr. 295 af  

 24. april 1996, foretages følgende ændringer:
 1. § 17, stk. 1, ophæves, og i stedet indsættes:
»Det er tilladt at gengive og sprede eksemplarer af udgivne værker,  

 når gengivelsen og de spredte eksemplarer er særligt bestemt til brug for  

 blinde, svagtseende, døve og talelidende samt personer i øvrigt, der på grund  

 af handicap er ude af stand til at læse trykt tekst.
Sker gengivelsen eller  

 eksemplarspredningen i erhvervsøjemed, har ophavsmanden krav på vederlag.
 Stk. 2. Bestemmelserne i stk. 1 finder ikke anvendelse på en  

 gengivelse, som udelukkende består af lydoptagelser, samt ved spredning af  

 eksemplarer, der sker ved udlejning til almenheden.
Stk. 3. Erhververen af et eksemplar af værker, som af andre er  

 fremstillet i overensstemmelse med stk. 1, må fremstille sådanne eksemplarer  

 på grundlag af det erhvervede eksemplar, herunder sikkerhedseksemplarer, som  

 er nødvendige for, at erhververen kan udnytte eksemplaret efter dets formål.  

 De fremstillede eksemplarer må ikke udnyttes på anden måde.
Retten til at  

 udnytte dem bortfalder, hvis det erhvervede eksemplar gøres tilgængeligt for  

 almenheden.
Dette gælder dog ikke ved udlån og udlejning af erhvervede  

 eksemplarer, som foretages af statslige eller kommunale institutioner og  

 andre sociale eller almennyttige institutioner.« Stk. 2 og 3 bliver herefter stk. 4 og 5.
 2. § 35 affattes således:
»§ 35. Værker, som udsendes trådløst i radio eller fjernsyn,  

 må samtidig og uændret videreudsendes over kabelanlæg og på samme måde  

 videreudsendes til almenheden ved hjælp af radioanlæg, såfremt betingelserne  

 for aftalelicens efter § 50 er opfyldt.
Bestemmelsen i 1. pkt. gælder ikke  

 for rettigheder, som indehaves af radio- og fjernsynsforetagender.
 Stk. 2. Uanset bestemmelsen i stk. 1 må værker, der indgår i en  

 trådløs radio- eller fjernsynsudsendelse, som modtages ved hjælp af egen  

 antenne, videreudsendes over kabelanlæg, som ikke omfatter mere end 2  

 tilslutninger.
Stk. 3. Ejeren af et anlæg som nævnt i stk. 1 er ansvarlig for, at  

 der træffes aftale om videreudsendelse af radio- og fjernsynsudsendelser over  

 anlægget.
Er et vederlag, som ejeren skal betale efter en aftale indgået i  

 overensstemmelse med stk. 1 eller en kendelse fra Ophavsretslicensnævnet  

 efter § 48, stk. 1, fastsat som et beløb pr. tilslutning, er brugeren af den  

 enkelte tilslutning pligtig at betale ejeren et beløb, som svarer  

 dertil.« 3. I § 47, stk. 1, 1. pkt., og § 47, stk. 2, ændres  

 »§ 17, stk. 2,» til: »§ 17, stk. 1 og 4,».
 4. I § 47, stk. 1, 1. pkt., udgår »§ 35,», og i  

§ 47, stk. 2, udgår »§ 35«.
 5. I § 47, stk. 3, udgår »§ 35 eller«.
 6. § 47, stk. 1, 3. pkt., affattes således:
»Kulturministeren fastsætter nærmere regler for nævnets virksomhed og  

 kan herunder fastsætte bestemmelser om dækning af omkostningerne ved  

 virksomheden.« 7. § 48, stk. 1, affattes således:
»Nægter en organisation, som er godkendt efter § 50, stk. 3, eller et  

 radio- eller fjernsynsforetagende uden rimelig grund at give samtykke til, at  

 værker og udsendelser, som udsendes trådløst, samtidig og uændret  

 videreudsendes over kabelanlæg, eller tilbydes en sådan videreudsendelse på  

 urimelige vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Bestemmelsen i § 50, stk. 1,  

 2. pkt., finder tilsvarende anvendelse.« 8. I § 48, stk. 2, ændres »§ 17, stk. 3,» til:  

 »§ 17, stk. 5,», og i § 48, stk. 3, ændres »§ 17, stk.  

 3« til: »§ 17, stk. 5«.
 9. I § 49, stk. 1, ændres »§ 17, stk. 2,» til:  

 »§ 17, stk. 1 og 4,».
 10. I § 49, stk. 1, udgår »§ 35«.
 11. I § 50, stk. 1, 1. pkt., ændres »§ 17, stk.  

 3,» til: »§ 17, stk. 5,».
 12. I § 50, stk. 1, 1. pkt., ændres »og § 30«  

 til: »§§ 30 og 35«.
 13. I § 50 indsættes som stk. 3 og 4:
»Stk. 3. Rettighedsorganisationer, som indgår aftaler om samtidig og  

 uændret videreudsendelse af radio- eller fjernsynsudsendelser af den i § 35  

 nævnte karakter, skal godkendes af kulturministeren.
Ministeren kan bestemme,  

 at en godkendt organisation på nærmere angivne områder skal være en  

 fællesorganisation, som omfatter flere grupper af rettighedshavere.
Aftaler  

 indgået i strid med 1. og 2. pkt. er ugyldige.
Stk. 4. Erhvervsmæssig virksomhed, hvorved en repræsentant for  

 indehaveren af ophavsretten eller en kontraktmæssig indehaver af denne ret  

 indgår aftaler om offentlig fremførelse af et musikværk, der er beskyttet  

 efter denne lov, skal godkendes af kulturministeren.
Ministeren kan fastsætte  

 nærmere vilkår for godkendelsen.
Aftaler indgået i strid med 1. og 2. pkt. er  

 ugyldige.« 14. I § 51, stk. 1, ændres »§ 17, stk. 3,» til:  

 »§ 17, stk. 5,».
 15. I § 51, stk. 1, ændres »og § 30« til:  

 »§§ 30 og 35«.
 16. I § 51 indsættes efter stk. 2 som nyt stykke:
»Stk. 3. Vederlagskrav, som de i henhold til § 50, stk. 3,  

 godkendte organisationer ønsker at fremsætte i forbindelse med  

 værksudnyttelse efter § 35, skal fremsættes samtidig over for brugerne.« Stk. 3 bliver herefter stk. 4.
 17. I § 52, stk. 1, ændres »§ 17, stk. 3,» til:  

 »§ 17, stk. 5,».
 18. I § 52 indsættes som stk. 7 :
»Stk. 7. Kulturministeren kan fastsætte nærmere regler om  

 dækning af omkostningerne ved forligsmandens virksomhed.« 19. Efter § 58 indsættes:
»Bestemmelser om uoverdrageligt vederlagskrav ved udlejning af  

 billed- og lydoptagelser § 58 a.
Har en ophavsmand til en producent af billed- eller  

 lydoptagelser overdraget sin ret til gennem udlejning af sådanne optagelser  

 at gøre et værk tilgængeligt for almenheden, har ophavsmanden ret til et  

 rimeligt vederlag fra producenten for udlejningen.
Retten til vederlag kan  

 kun udøves gennem organisationer, der repræsenterer de enkelte grupper af  

 rettighedshavere.
Bestemmelserne i 1. og 2. pkt. kan ikke fraviges ved  

 aftale.« 20. I § 65, stk. 4, 1. pkt., ændres »§ 17, stk.  

 3,» til: »§ 17, stk. 1-3 og 5,».
 21. I § 65, stk. 4, 1. pkt., indsættes efter  

 »49-57«: », § 58 a«.
 22. I § 66, stk. 2, 1. pkt., ændres »§ 17, stk.  

 3,» til: »§ 17, stk. 1-3 og 5,».
 23. I § 66, stk. 2, 1. pkt., udgår »§ 35, stk.  

 1,».
 24. I § 66 indsættes som stk. 3:
»Stk. 3. Uanset bestemmelsen i stk. 1 må lydoptagelser, som udsendes  

 trådløst i radio eller fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« 25. I § 67, stk. 2, 1. pkt., ændres »§ 17, stk.  

 3,» til: »§ 17, stk. 1, 3 og 5,».
 26. I § 67, stk. 2, 1. pkt., udgår »§ 35, stk.  

 1,».
 27. I § 67 indsættes som stk. 3:
»Stk. 3. Uanset bestemmelsen i stk. 1 må billedoptagelser, som  

 udsendes trådløst i fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« 28. I § 69, stk. 3, 1. pkt., indsættes efter »§  

 15,»: »§ 17, stk. 1-3,».
 29. I § 70, stk. 3, 1. pkt., ændres »§ 17, stk.  

 3,» til: »§ 17, stk. 1, 3 og 5,».
§ 2 Stk. 1. Loven træder i kraft den 1. januar 1997. § 1, nr. 2, 4, 5,  

 7, 10, 12, 13, 15, 16, 23, 24, 26 og 27, dog først den 1. januar 1998. § 50,  

 stk. 4, i lov om ophavsret, som affattet ved denne lovs § 1, nr. 13, træder i  

 kraft den 1. januar 1997.
 Stk. 2. Den 1. januar 1997 ophæves lov nr. 409 af 13. juni 1990 om  

 Den Kulturelle Fond og om visse bevillinger på ophavsretsområdet.
Stk. 3. Nægter organisationer, der repræsenterer de i lov om  

 ophavsret §§ 1, 65, 70 og 71 nævnte rettighedshavere, uden rimelig grund at  

 give samtykke til, at værker, fremførelser og frembringelser, som indgår i  

 udsendelser i radio eller fjernsyn af den i lov om ophavsret § 35, stk. 5,  

 nævnte karakter, samtidig og uændret videreudsendes over kabelanlæg, eller  

 tilbydes en sådan videreudsendelse på urimelige vilkår, kan det i lov om  

 ophavsret § 48, stk. 1, omtalte nævn (Ophavsretslicensnævnet) på begæring for  

 året 1997 meddele den fornødne tilladelse og fastsætte de nærmere vilkår  

 herfor.
Bestemmelsen i lov om ophavsret § 50, stk. 1, 2. pkt., finder  

 tilsvarende anvendelse.
 Stk. 4. Bestemmelserne i § 1, nr. 19 og 21, finder anvendelse på  

 aftaler indgået efter den 19. november 1992. For aftaler indgået før den 1.  

 juli 1994 finder bestemmelserne i § 1, nr. 19 og 21, dog kun anvendelse,  

 såfremt ophavsmænd eller udøvende kunstnere eller repræsentanter for disse  

 inden den 1. januar 1997 over for producenten har fremsat krav herom.
§ 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som de særlige færøske eller grønlandske forhold tilsiger.
Oprindeligt fremsat forslag § 1 I lov nr. 395 af 14. juni 1995 om ophavsret, som ændret ved lov nr. 295 af  

 24. april 1996, foretages følgende ændringer:
 1. § 17, stk. 1, ophæves og i stedet indsættes:
»Det er tilladt at gengive og sprede eksemplarer af udgivne værker,  

 når gengivelsen og de spredte eksemplarer er særligt bestemt til brug for  

 blinde, svagtseende, døve og talelidende.
Sker gengivelsen eller  

 eksemplarspredningen i erhvervsøjemed, har ophavsmanden krav på vederlag.
 Stk. 2. Bestemmelserne i stk. 1 finder ikke anvendelse på en  

 gengivelse, som udelukkende består af lydoptagelser, samt ved spredning af  

 eksemplarer, der sker ved udlejning til almenheden.
Stk. 3. Erhververen af et eksemplar af værker, som af andre er  

 fremstillet i overensstemmelse med stk. 1, må fremstille sådanne eksemplarer  

 på grundlag af det erhvervede eksemplar, herunder sikkerhedseksemplarer, som  

 er nødvendige for, at erhververen kan udnytte eksemplaret efter dets formål.  

 De fremstillede eksemplarer må ikke udnyttes på anden måde.
Retten til at  

 udnytte dem bortfalder, hvis det erhvervede eksemplar gøres tilgængeligt for  

 almenheden.
Dette gælder dog ikke ved udlån og udlejning af erhvervede  

 eksemplarer, som foretages af statslige eller kommunale institutioner og  

 andre sociale eller almennyttige institutioner.« Stk. 2 og 3 bliver herefter stk. 4 og 5.
 2. § 35 affattes således:
»§ 35. Værker, som udsendes trådløst i radio eller fjernsyn,  

 må samtidig og uændret videreudsendes over kabelanlæg og på samme måde  

 videreudsendes til almenheden ved hjælp af radioanlæg, såfremt betingelserne  

 for aftalelicens efter § 50 er opfyldt.
Bestemmelsen i 1. pkt. gælder ikke  

 for rettigheder, som indehaves af radio- og fjernsynsforetagender.
 Stk. 2. Uanset bestemmelsen i stk. 1 må værker, der indgår i en  

 trådløs radio- eller fjernsynsudsendelse, som modtages ved hjælp af egen  

 antenne, videreudsendes over kabelanlæg, som ikke omfatter mere end 2  

 tilslutninger.
Stk. 3. Ejeren af et anlæg, som nævnt i stk. 1, er ansvarlig for,  

 at der træffes aftale om videreudsendelse af radio- og fjernsynsudsendelser  

 over anlægget.
Er et vederlag, som ejeren skal betale efter en aftale indgået  

 i overensstemmelse med stk. 1 eller en kendelse fra Ophavsretslicensnævnet  

 efter § 48, stk. 1, fastsat som et beløb pr. tilslutning, er brugeren af den  

 enkelte tilslutning pligtig at betale ejeren et beløb, som svarer  

 dertil.« 3. I § 47, stk. 1, 1. pkt., og § 47, stk. 2, ændres  

 »§ 17, stk. 2,» til: »§ 17, stk. 1 og 4,».
 4. I § 47, stk. 1, 1. pkt., udgår: »§ 35,», og i  

§ 47, stk. 2, udgår: »§ 35«.
 5. I § 47, stk. 3, udgår: »§ 35 eller«.
 6. § 47, stk. 1, 3. pkt., affattes således:
»Kulturministeren fastsætter nærmere regler for nævnets virksomhed og  

 kan herunder fastsætte bestemmelser om dækning af omkostningerne ved  

 virksomheden.« 7. § 48, stk. 1, affattes således:
»Nægter en organisation, som er godkendt efter § 50, stk. 3, eller et  

 radio- eller fjernsynsforetagende uden rimelig grund at give samtykke til, at  

 værker og udsendelser, som udsendes trådløst, samtidig og uændret  

 videreudsendes over kabelanlæg, eller tilbydes en sådan videreudsendelse på  

 urimelige vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Bestemmelsen i § 50, stk. 1,  

 2. pkt., finder tilsvarende anvendelse.« 8. I § 48, stk. 2, ændres »§ 17, stk. 3,» til:  

 »§ 17, stk. 5,», og i § 48, stk. 3, ændres »§ 17, stk.  

 3« til: »§ 17, stk. 5«.
 9. I § 49, stk. 1, ændres »§ 17, stk. 2,» til:  

 »§ 17, stk. 1 og stk. 4,».
 10. I § 49, stk. 1, udgår: »§ 35«.
 11. I § 50, stk. 1, 1. pkt., ændres »§ 17, stk.  

 3,» til: »§ 17, stk. 5,».
 12. I § 50, stk. 1, 1. pkt., ændres »og § 30«  

 til: »§ 30 og § 35«.
 13. I § 50 indsættes som stk. 3-4:
»Stk. 3. Rettighedsorganisationer, som indgår aftaler om samtidig og  

 uændret videreudsendelse af radio- eller fjernsynsudsendelser af den i § 35  

 nævnte karakter, skal godkendes af kulturministeren.
Ministeren kan bestemme,  

 at en godkendt organisation på nærmere angivne områder skal være en  

 fællesorganisation, som omfatter flere grupper af rettighedshavere.
Aftaler  

 indgået i strid med 1. og 2. pkt. er ugyldige.
Stk. 4. Erhvervsmæssig virksomhed, hvorved en repræsentant for  

 indehaveren af ophavsretten eller en kontraktmæssig indehaver af denne ret  

 indgår aftaler om offentlig fremførelse af et musikværk, der er beskyttet  

 efter denne lov, skal godkendes af kulturministeren.
Ministeren kan fastsætte  

 nærmere vilkår for godkendelsen.
Aftaler indgået i strid med 1. og 2. pkt. er  

 ugyldige.« 14. I § 51, stk. 1, ændres »§ 17, stk. 3,» til:  

 »§ 17, stk. 5,».
 15. I § 51, stk. 1, ændres »og § 30« til: »§  

 30 og § 35«.
 16. I § 51 indsættes efter stk. 2 som nyt stk. 3:
»Stk. 3. Vederlagskrav, som de i henhold til § 50, stk. 3,  

 godkendte organisationer ønsker at fremsætte i forbindelse med  

 værksudnyttelse efter § 35, skal fremsættes samtidigt over for  

 brugerne.« Stk. 3 bliver herefter stk. 4.
17. I § 52, stk. 1, ændres »§ 17, stk. 3,» til:  

 »§ 17, stk. 5,» 18. I § 52 indsættes som stk. 7 :
»Stk. 7. Kulturministeren kan fastsætte nærmere regler om  

 dækning af omkostningerne ved forligsmandens virksomhed.« 19. Efter § 58 indsættes:
»Bestemmelser om uoverdrageligt vederlagskrav ved udlejning af  

 billed- og lydoptagelser § 58 a.
Har en ophavsmand til en producent af billed- eller  

 lydoptagelser overdraget sin ret til gennem udlejning af sådanne optagelser  

 at gøre et værk tilgængeligt for almenheden, har ophavsmanden ret til et  

 rimeligt vederlag fra producenten for udlejningen.
Retten til vederlag kan  

 kun udøves gennem organisationer, der repræsenterer de enkelte grupper af  

 rettighedshavere.
Bestemmelserne i 1. og 2. pkt. kan ikke fraviges ved  

 aftale.« 20. I § 65, stk. 4, 1. pkt., ændres »§ 17, stk.  

 3,» til: »§ 17, stk. 1-3 og stk. 5,».
 21. I § 65, stk. 4, 1. pkt., indsættes efter  

 »49-57«: », § 58 a«.
 22. I § 66, stk. 2, 1. pkt., ændres »§ 17, stk.  

 3,» til: »§ 17, stk. 1-3 og stk. 5,».
 23. I § 66, stk. 2, 1. pkt., udgår: »§ 35, stk.  

 1,».
 24. I § 66 indsættes som stk. 3:
»Stk. 3. Uanset bestemmelsen i stk. 1 må lydoptagelser, som udsendes  

 trådløst i radio eller fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« 25. I § 67, stk. 2, 1. pkt., ændres »§ 17, stk.  

 3,» til: »§ 17, stk. 1 og stk. 3 og stk. 5,».
 26. I § 67, stk. 2, 1. pkt., udgår: »§ 35, stk.  

 1,».
 27. I § 67 indsættes som stk. 3:
»Stk. 3. Uanset bestemmelsen i stk. 1 må billedoptagelser, som  

 udsendes trådløst i fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« 28. I § 69, stk. 3, 1. pkt., indsættes efter »§  

 15,»: »§ 17, stk. 1-3,».
 29. I § 70, stk. 3, 1. pkt., ændres »§ 17, stk.  

 3,» til: »§ 17, stk. 1 og stk. 3 og stk. 5,».
§ 2 Stk. 1. Loven træder i kraft den 1. januar 1997. § 1, nr. 2, 4-5,  

 7, 10, 12-13, 15-16, 23-24, 26 og 27, dog først den 1. januar 1998. § 50,  

 stk. 4, i lov om ophavsret, som affattet ved denne lovs § 1, nr. 13, træder i  

 kraft den 1. januar 1997.
 Stk. 2. Den 1. januar 1997 ophæves lov nr. 409 af 13. juni 1990 om  

 Den Kulturelle Fond og om visse bevillinger på ophavsretsområdet.
Stk. 3. Nægter organisationer, der repræsenterer de i lov om  

 ophavsret § 1, § 65, § 70 og § 71 nævnte rettighedshavere, uden rimelig grund  

 at give samtykke til, at værker, fremførelser og frembringelser, som indgår i  

 udsendelser i radio eller fjernsyn af den i lov om ophavsret § 35, stk. 5,  

 nævnte karakter, samtidig og uændret videreudsendes over kabelanlæg, eller  

 tilbydes en sådan videreudsendelse på urimelige vilkår, kan det i lov om  

 ophavsret § 48, stk. 1, omtalte nævn (Ophavsretslicensnævnet) på begæring for  

 året 1997 meddele den fornødne tilladelse og fastsætte de nærmere vilkår  

 herfor.
Bestemmelsen i lov om ophavsret § 50, stk. 1, 2. pkt., finder  

 tilsvarende anvendelse.
 Stk. 4. Bestemmelserne i § 1, nr. 19 og 21, finder anvendelse på  

 aftaler indgået efter den 19. november 1992. For aftaler indgået før den 1.  

 juli 1994 finder bestemmelserne i nr. 19 og 21 dog kun anvendelse, såfremt  

 ophavsmænd eller udøvende kunstnere eller repræsentanter for disse inden den  

 1. januar 1997 over for producenten har fremsat krav herom.
§ 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Den gældende ophavsretslov blev gennemført i juni 1995. Der var tale om en  

 generel lovrevision, som havde til formål at tilvejebringe en samlet ny og  

 systematisk moderniseret ophavsretslovgivning.
Der henvises til FT 1994-95 s.  

 2260, 2850, 6311, 6622, A s. 1311, B s. 793. De væsentligste nyskabelser i  

 loven var følgende:
 - Fotografiloven blev ophævet og beskyttelsen af fotografier inkorporeret  

 i ophavsretsloven.
- Lovens aftalelicenssystem blev udbygget og forenklet.
Nye bestemmelser  

 om aftalelicens blev gennemført for fotokopiering inden for  

 erhvervsvirksomhed m.v., for optagelse af radio- og tv-udsendelser til brug i  

 undervisning samt for optagelse af udsendelser til brug for syns- og  

 hørehandicappede.
 - Adgangen til at fremstille eksemplarer til privat brug blev præciseret,  

 således at den kun gælder for fysiske personer og ikke for juridiske  

 personer.
 - Der blev givet fri adgang til udnyttelse af radio- og tv-udsendelser i  

 form af tidsforskudt brug på sygehuse, i plejehjem, fængsler og lignende.
 - Billedkunstnernes retlige stilling blev styrket.
 - Der blev skabt ligestilling med hensyn til beskyttelse mellem udøvende  

 og skabende kunstnere.
 - Der blev indført nye regler om beskyttelse for fremstillere af lyd- og  

 billedoptagelser.
 I den nye lov blev der endvidere taget højde for udviklingen inden for EU.  

 Det drejede sig om gennemførelse af følgende EF-direktiver:
 - Rådets direktiv 92/100/EØF af 19. november 1992 om udlejnings- og  

 udlånsrettigheder samt om visse andre ophavsretsbeslægtede rettigheder i  

 forbindelse med intellektuel ejendomsret.
 - Rådets direktiv 93/83/EØF af 27. september 1993 om samordning af visse  

 bestemmelser vedrørende ophavsrettigheder og ophavsretsbeslægtede rettigheder  

 i forbindelse med radio- og tv-udsendelse via satellit og viderespredning pr.  

 kabel.
 - Rådets direktiv 93/98/EØF af 29. oktober 1993 om harmonisering af  

 beskyttelsestiden for ophavsret og visse beslægtede rettigheder.
 Hovedformålet med lovforslaget er supplerende at gennemføre visse  

 bestemmelser i satellit- og kabeldirektivet samt udlejnings- og  

 udlånsdirektivet, for hvilke der i de 2 direktiver er fastsat senere  

 gennemførelsesfrister end de for direktiverne almindeligt gældende.  

 Direktiverne er optrykt som henholdsvis bilag 3 og 4. Indholdsmæssigt drejer  

 det sig om nye bestemmelser for kabelviderespredning (ændringsforslag nr. 2,  

 4-5, 7, 10, 12-13, 15-16, 23-24, 26 og 27) og om gennemførelse af et  

 uoverdrageligt vederlagskrav ved udlejning af videogrammer og fonogrammer  

 (nr. 19 og 21).
 Ud over de direktivbestemte ændringsforslag er det et centralt punkt i  

 lovforslaget, at der foreslås nye bestemmelser om eksemplarfremstilling m.v.  

 til fordel for blinde, svagtseende m.v. (nr. 1, 3, 8-9, 11, 14, 17, 20, 22,  

 25, 28 og 29) med sigte på, at de handicappede får øgede muligheder for at  

 drage fordel af den nye digitale teknik.
2. Lovforslaget i hovedtræk 2.1. Kabelviderespredning m.v.
Tvangslicensordningen i den gældende lovs § 35 for kabelviderespredning  

 m.v. af radio- eller fjernsynsudsendelser foreslås omlagt til en  

 aftalelicensordning (ændringsforslag nr. 2). Ændringen er nødvendig som følge  

 af art. 8, stk. 2, i satellit- og kabeldirektivet.
Efter art. 8, stk. 2, skal  

 tvangslicensordninger på kabelområdet være afskaffet inden den l. januar 1998  

 og erstattet af en eneretsordning baseret på kollektiv rettighedsforvaltning  

 (art. 9).
Den siden 1985 gældende tvangslicensordning for kabelviderespredning har  

 efter Kulturministeriets opfattelse fungeret tilfredsstillende for såvel  

 rettighedshavere som brugere.
De væsentligste træk i ordningen foreslås  

 derfor videreført i den nye aftalebaserede ordning.
Dette indebærer navnlig,  

 at de organisationer, som varetager rettighedshavernes interesser over for  

 kabelanlæggene, fortsat skal være undergivet offentlig kontrol.
Der bør  

 endvidere - i tilfælde af uenighed mellem brugerne og rettighedshaverne -  

 fortsat være mulighed for en administrativt bindende nævnsafgørelse i  

 tilfælde, hvor en kabelspredning nægtes uden rimelig grund eller tilbydes på  

 urimelige vilkår.
2.2. Uoverdrageligt vederlagskrav ved udlejning Der foreslås nye bestemmelser om et uoverdrageligt vederlagskrav for  

 ophavsmænd og udøvende kunstnere i forbindelse med udlejning af fonogrammer  

 og videogrammer (ændringsforslag nr. 19 og 21). Bestemmelserne er nødvendige  

 som følge af art. 4 i udlejnings- og udlånsdirektivet.
Det uoverdragelige  

 vederlagskrav skal efter direktivets art. 13, stk. 8, være gennemført senest  

 den 1. juli 1997.
Efter ophavsretslovens § 58 er producenten af en film i et vist omfang  

 legitimeret til at sprede eksemplarer af filmen ved udlejning, uanset om der  

 er indgået aftale herom med de medvirkende ophavsmænd.
For de udøvende  

 kunstnere gælder det, at de formodes at have overdraget deres ret til  

 udlejning til filmproducenten, medmindre andet er aftalt, jf. § 65, stk. 3.
 Efter direktivets art. 4 og ændringsforslag nr. 19 og 21 skal ophavsmænd  

 og udøvende kunstnere have en uoverdragelig ret til vederlag, uanset om  

 udlejningsretten er overgået til producenten ved udtrykkelig aftale, eller  

 den formodes at være overgået.
2.3. Syns- og hørehandicappede Den gældende lovs § 17, stk. 1, om eksemplarfremstilling til fordel for  

 blinde, svagtseende, døve og talelidende foreslås ændret, således at de  

 handicappede ikke kun skal have muligheder for fremstilling af eksemplarer i  

 blindeskrift og lignende, men også have mulighed for at drage fordel af den  

 nye digitale teknik (ændringsforslag nr. 1). Forslaget tilsigter at skabe en  

 balance mellem på den ene side de handicappedes behov for uden ophavsretlige  

 hindringer at kunne udnytte den nye teknik og på den anden side hensynet til  

 ophavsmændenes legitime økonomiske interesser, herunder at modvirke, at  

 materiale, der på grundlag af de nye bestemmelser fremstilles særligt til  

 brug for de handicappede, kan gøres til genstand for piratkopiering.
Det  

 foreslås samtidig, at der tilvejebringes en ligestilling mellem blinde,  

 svagtseende, døve og talelidende, når det gælder undtagelsesbestemmelser i  

 ophavsretsloven.
2. 4. Loven om Den Kulturelle Fond og de heri indeholdte  

 koncessionsbestemmelser vedrørende DRAMA-RET, KODA-DRAMATIK og KODA Loven af l3. juni 1990 om Den Kulturelle Fond og visse bevillinger på  

 ophavsretsområdet (bilag 2) indebar en aftrapning over 5 år af de afgifter,  

 som de efter loven koncessionerede selskaber KODA, KODA-DRAMATIK og DRAMA-RET  

 m.v. siden 1930'erne har betalt til Den Kulturelle Fond.
Loven er således i  

 dag stort set uden indhold og foreslås ophævet (§ 2, stk. 2.).  

 Kulturministeriet finder dog, at KODAs virksomhed fortsat bør være undergivet  

 offentligt tilsyn.
Det foreslås derfor, at 1990-lovens koncessionsordning  

 vedrørende KODA med enkelte redaktionelle ændringer overføres til  

 ophavsretsloven (ændringsforslag nr. 13).
2.5. Herudover indeholder lovforslaget en del tekniske forslag om  

 blandt andet dækning af omkostningerne ved Ophavsretslicensnævnets virksomhed  

 og udgifterne ved mægling efter lovens § 52 (ændringsforslag nr. 6 og 18) 3. Lovforslagets økonomiske og administrative konsekvenser Lovforslaget vil medføre besparelser i forbindelse med  

 Ophavsretslicensnævnets virksomhed.
Udgifterne til nævnet har igennem årene  

 været varierende og androg i 1995 ca. 66.000 kr.
Mæglingsinstituttet i lovens  

 § 52 har endnu ikke været i brug, og det er derfor ikke muligt at angive de  

 økonomiske konsekvenser på dette område.
Forslaget om ophævelse af lov om Den Kulturelle Fond og om visse  

 bevillinger på det ophavsretlige område indebærer med virkning fra og med  

 finansåret 1997, at statens tilskud til fonden på 220.000 kr. årligt  

 bortfalder, jf. finanslovens § 21.11.23. Forskellige tilskud 70. Diverse  

 tilskud.
Desuden bortfalder Danmarks Radios tilskud til fonden på 325.000 kr.  

 årligt, jf. § 21.22.11. Den Kulturelle Fond.
Lovforslaget medfører i øvrigt ikke direkte økonomiske eller  

 personalemæssige konsekvenser for staten, amtskommunerne eller kommunerne.
De  

 indirekte økonomiske, herunder erhvervsøkonomiske konsekvenser, som måtte  

 følge af aftaler, som indgås på grundlag af ophavsretslovgivningen, og  

 omfanget af den brug af beskyttede værker, som sådanne aftaler måtte lede  

 til, kan der efter sagens natur ikke gives nogen oplysning om.
4. Miljømæssige konsekvenser Forslaget har ingen miljømæssige konsekvenser.
5. Forholdet til EU-retten Forslaget indebærer, at de bestemmelser i henholdsvis satellit- og  

 kabeldirektivet og udlejnings- og udlånsdirektivet, som på grund af senere  

 opfyldelsesfrister ikke blev medtaget ved den generelle lovrevision i 1995,  

 nu gennemføres i den danske ophavsretslov.
6. Høring Lovforslaget har været udsendt til høring hos 95 myndigheder,  

 institutioner, organisationer m.fl.
De ved svarfristens udløb den 15. oktober  

 1996 fremkomne 48 høringssvar er afspejlet i bemærkningerne til lovforslagets  

 enkelte bestemmelser.
 I enkelte tilfælde er der under høringen fremkommet forslag, som ikke er  

 omfattet af lovforslaget.
Samrådet for Ophavsret og Dansk Journalistforbund har peget på behovet  

 for, at aftalicenserne i den gældende lovs §§ 13 og 14 vedrørende  

 fotokopiering inden for undervisning og erhvervsvirksomhed m.v. udvides til  

 også at omfatte digital kopiering, navnlig i form af indscanning af  

 materiale i databaser.
Samrådet mener ikke, at det kan være rigtigt, at Den  

 danske Forlæggerforenings og Danske Dagblades Forenings modstand mod en  

 aftalelicens på de nævnte områder fortsat skal stille sig hindrende for, at  

 der tilvejebringes det fornødne retsgrundlag for aftaleindgåelser også på det  

 digitale område, til glæde for såvel rettighedshavere som brugere.
Kulturministeriet må være enig i, at den omfattende lagring af et stort  

 antal beskyttede værker, som i dag finder sted i forbindelse med oparbejdelse  

 af databaser af forskellig art, kan tale for, at man i en nærmere fremtid bør  

 overveje at gennemføre aftalelicensbestemmelser på de af Samrådet for  

 Ophavsret og Dansk Journalistforbund nævnte områder.
I betragtning af  

 områdets internationale karakter må det imidlertid være ministeriets  

 opfattelse, at sådanne overvejelser bør afvente resultatet af den  

 diplomatiske konference, som inden for WIPO afholdes i december 1996 blandt  

 andet med med henblik på fastlæggelse af en ny international regulering af  

 betydning for det digitale område.
Herudover har Copy-Dan, Undervisnings- og Erhvervskopier, ligesom i en  

 række tidligere henvendelser til Kulturministeriet foreslået, at bestemmelsen  

 i den gældende lovs § 14 om aftalelicens for fotokopiering inden for  

 offentlige eller private institutioner og erhvervsvirksomheder udvides,  

 således at bestemmelsen kommer til at gælde for alle udgivne værker.  

 Det anføres, at udvidelsen er nødvendig for at sikre, at den eksisterende  

 kopiering af noder og musikalier, som foretages af amatørkor, kan  

 lovliggøres.
Den gældende bestemmelse, hvis hovedanvendelsesområde er de  

 såkaldte presseklip, giver kun adgang til fotokopiering af »fagmæssige  

 artikler i aviser, tidsskrifter og samleværker og korte afsnit af andre  

 udgivne værker af fagmæssig art samt af illustrationer, som er gengivet i  

 tilslutning til teksten«.
Kulturministeriet finder ikke, at der på nuværende tidspunkt bør foretages  

 en ændring i ophavsretslovens § 14 af den af Copy-Dan ønskede karakter.  

 Ministeriet har herved navnlig lagt vægt på, at de begrænsninger i  

 fotokopieringsadgangen, som er fastsat i lovens § 14, forud for  

 gennemførelsen af bestemmelsen i 1995 var genstand for indgående overvejelser  

 i Ophavsretsudvalget.
Den af Copy-Dan foreslåede ændring bør på denne  

 baggrund efter ministeriets opfattelse under alle omstændigheder afvente  

 senere overvejelser om en udvidelse af bestemmelsen til også at omfatte  

 digital kopiering som nævnt ovenfor.
Bemærkninger til lovforslagets enkelte bestemmelser Til § 1 Til nr. 1 Til stk. 1 Efter den gældende lovs § 17, stk. 1, 1. pkt., er det tilladt at  

 fremstille eksemplarer i blindeskrift af udgivne litterære og  

 musikalske værker.
Bestemmelsen skal ses på baggrund af, at det efter lovens § 12 ikke er  

 tilladt for juridiske personer at fremstille eksemplarer til privat brug,  

 ligesom der efter § 12, stk. 2, nr. 3, gælder et forbud mod fremstilling af  

 eksemplarer til privat brug af edb-programmer i digitaliseret form.
Det samme  

 gælder for andre værker, når eksemplarfremstillingen sker på grundlag af en  

 gengivelse af værket i digitaliseret form, jf. § 12, stk. 2, nr. 4.
 Bestemmelserne om eksemplarfremstilling til privat brug giver således kun  

 de blinde og svagtseende og deres institutioner meget begrænsede muligheder  

 for at udnytte den nye digitalteknologi.
Ved lovrevisionen i 1995 blev der i § 17, stk. 1, 3. pkt., givet mulighed  

 for, at kulturministeren kunne fastsætte nærmere regler om  

 eksemplarfremstilling af blindeskrift i digital form.
Dette skete efter  

 henvendelser fra Danmarks BlindeBibliotek og Fonden for Aktive Blinde, hvori  

 det blev anført, at fremstilling af eksemplarer i blindeskrift på papir i vid  

 udstrækning er erstattet af fremstilling af maskinlæsbare eksemplarer.  

 Eksemplarerne kan være udgivet på diskette, trukket fra en ekstern database  

 eller foreligge som følge af elektronisk kopiering.
Den maskinlæsbare tekst  

 konverteres herefter til maskinlæsbar blindeskrift, som fx udskrives på den  

 blindes egen printer eller læses som blindeskrift på et braille-display.
I forbindelse med senere forhandlinger omkring udstedelse af de nævnte  

 regler har det vist sig, at de i 1995 gennemførte bestemmelser ikke i  

 tilstrækkelig grad tilgodeser de blindes behov.
Ministeriet har således  

 kunnet konstatere, at der - ud over muligheden for at fremstille eksemplarer  

 i blindeskrift i maskinlæsbar form - også er behov for, at der kan foretages  

 transmission af maskinlæsbar blindeskrift fra centrale databaser.
Da de  

 gældende bestemmelser kun giver mulighed for eksemplarfremstilling, foreslås  

 det i stk. l, at den gældende bestemmelse udvides til også at omfatte  

 gengivelse ved visning eller fremførelse og eksemplarspredning.
 Forslaget indebærer, at vilkårene for handicappedes adgang til at udnytte  

 litterære og kunstneriske værker for fremtiden vil være udtømmende fastlagt i  

 selve loven, og at bestemmelsen i den gældende lovs § 17, stk. l, 3. pkt., om  

 udstedelse af administrative regler derfor kan udgå af lovteksten.
Efter forslaget til stk. 1 er det tilladt at gengive udgivne værker, når  

 gengivelsen særligt er bestemt til brug for blinde og svagtseende.
Med ordet  

 »gengive« og ordene »sprede eksemplarer« præciseres det,  

 at bestemmelsen i stk. l betyder en indskrænkning i ophavsmandens eneret  

 efter lovens § 2 til eksemplarfremstilling, offentlig visning og fremførelse  

 samt - inden for bestemmelsens anvendelsesområde, dvs. spredning til brug for  

 blinde og svagtseende m.v. - også i eneretten til eksemplarspredning.
Med  

 hensyn til udlejning henvises til forslaget til stk. 2 og bemærkningerne  

 hertil.
 Forslaget giver generelt en mulighed for, at udgivne værker i enhver form,  

 herunder også i syntetisk tale, kan være til rådighed for blinde og  

 svagtseende uanset den anvendte teknik.
Undtagelsesbestemmelsen i den gældende lovs § 17, stk. 1, om fremstilling  

 af blindeskrift omfatter kun litterære og musikalske værker, ikke andre typer  

 af værker som fx kunstværker og filmværker.
Forslaget til stk. 1 omfatter  

 alle værker.
Baggrunden herfor er fremkomsten af de mange nye typer  

 multimedieværker i digital form.
Skal de blinde og svagtseende kunne få nytte  

 af disse frembringelser, er det nødvendigt, at undtagelsesbestemmelsen  

 udformes så bredt, at den dækker alt, hvad der kan forekomme af værker i  

 sådanne frembringelser.
Det fremstillede materiale skal være særligt bestemt til brug for blinde  

 og svagtseende.
Det betyder, at det kun er tilladt at foretage gengivelse i  

 form af eksemplarfremstilling, visning og fremførelse m.v., når der er klare  

 holdepunkter for at antage, at formålet udelukkende er at betjene blinde og  

 svagtseende.
Foretages gengivelsen af andre end de blinde og svagtseende selv  

 eller institutioner, som særligt har til formål at betjene denne gruppe  

 handicappede, må det forudsættes, at værksgengivelsen har egenskaber, som  

 viser, at gengivelsen er særligt tilrettelagt for blinde.
Der kan fx være  

 tale om, at eksemplaret er tilpassset til brug sammen med et edb-program, som  

 gør det muligt at læse værket ved hjælp af en læseliste, eller at der er  

 mulighed for, at teksten kan forstørres i ekstraordinær grad med henblik på  

 skærmlæsning eller tilegnes ved hjælp af syntetisk tale og lignende.
 Efter den gældende lovs § 17, stk. 1, 2. pkt., er det tilladt at  

 affotografere eksemplarer af udgivne litterære og musikalske værker til brug  

 ved undervisningen på skoler for døve og talelidende.
Forslaget til stk. 1 betyder, at der for de døve og talelidende kommer til  

 at gælde undtagelsesbestemmelser, der svarer til, hvad der er foreslået for  

 blinde og svagtseende.
Forslaget indebærer, at bestemmelsen i den gældende  

 lovs § 17, stk. 1, 2. pkt., om affotograffering på skoler for døve og  

 talelidende udvides til generelt - dvs. også uden for  

 undervisningssituationer - at give mulighed for en sådan gengivelse af  

 udgivne værker, som måtte være formålstjenlig for denne gruppe af  

 handicappede.
Der vil navnlig være tale om særligt tilrettelagte gengivelser  

 i tekst og billede kombineret med tegnsprog eller tydelig diktion og  

 lignende.
 I lyset af de muligheder, som digitalteknologien rummer for de blinde,  

 døve og talelidende, finder Kulturministeriet ikke, at det er rimeligt at  

 opretholde en forskelsbehandling mellem de nævnte grupper af stærkt  

 handicappede, når det gælder undtagelsesbestemmelser i ophavsretsloven.
 Forslaget til stk. 1 gælder kun for udgivne værker, dvs. tilfælde hvor  

 eksemplarer af værket med ophavsmandens samtykke er bragt i handelen eller på  

 anden måde spredt blandt almenheden, jf. lovens § 8, stk. 2. Med hensyn til  

 gengivelse på grundlag af en udsendelse i radio eller fjernsyn henvises til  

 den særlige aftalelicensbestemmelse til fordel for syns- og hørehandicappede  

 i den gældende lovs § 17, stk. 3, jf. § 48, stk. 2, om lyd- og  

 billedoptagelser fra radio eller fjernsyn inden for statslige og kommunale  

 institutioner m.v.
 Under høringen har Danmarks BlindeBibliotek, Danmarks Biblioteksforening  

 og Statens Bibliotekstjeneste anført, at den foreslåede nye  

 undtagelsesbestemmelse i § 17, stk. 1, ud fra en ligestillingsbetragtning bør  

 udvides til også at gælde for andre, der på grund af handicap er ude af stand  

 til at læse trykt tekst.
Kulturministeriet må nære betænkelighed ved det af Blindebiblioteket m.fl.  

 stillede forslag, som vil betyde, at de målgrupper af svært handicappede, som  

 forslaget til § 17, stk. 1, tilsigter at give mulighed for fri gengivelse  

 m.v. af beskyttede værker, ikke længere vil være klart afgrænsede.
Der  

 stilles på denne baggrund ikke noget forslag om, at § 17, stk. 1, udvides til  

 også at omfatte personer, som i almindelighed er ude af stand til at læse  

 trykt tekst.
Kulturministeriet har overvejet, om forslaget til stk. 1 bør have karakter  

 af en generel licensordning svarende til, hvad der fx i dag gælder for  

 fremstilling af lydbøger til handicappede, der ikke sker i erhvervsøjemed,  

 jf. lovens § 17, stk. 2, og lovens § 17, stk. 3, om aftalelicens for  

 optagelser fra radio- og fjernsyn til fordel for syns- og hørehandicappede.  

 Ministeriet er nået til det resultat, at der gør sig særlige forhold gældende  

 for de blinde, døve og talelidende.
Der er tale om en begrænset og  

 veldefineret brugerkreds af svært handicappede, og det er normalt ikke andre  

 end de handicappede selv, der er i stand til at udnytte gengivelser og  

 eksemplarer, som er særligt tilrettelagt for disse grupper.
Hertil kommer, at  

 eksemplarfremstilling og eksemplarspredning på dette område må antages at  

 være af marginal betydning i forhold til fx normal forlagsmæssig trykning og  

 distribution af bøger.
Ministeriet finder derfor ikke, at de foreslåede  

 undtagelsesbestemmelser, i det omfang gengivelsen foretages af de  

 handicappede selv eller deres institutioner, kan siges at stride mod nogen  

 normal udnyttelse af beskyttede værker eller mod ophavsmandens interesser i  

 øvrigt.
I overensstemmelse hermed foreslås det, at der i disse tilfælde skal  

 være tale om en fri udnyttelse, dvs. at der hverken skal indhentes samtykke  

 eller betales vederlag til ophavsmanden.
Anderledes ligger forholdet, når det gælder gengivelse m.v., som sker i  

 erhvervsøjemed, herunder ved forlagsmæssig virksomhed.
Hensynet til en  

 rimelig balance mellem på den ene side de handicappedes særlige situation og  

 på anden side hensynet til ophavsmændenes legitime økonomiske interesser må  

 her føre til, at der gennemføres en tvangslicensordning.
 I overensstemmelse hermed foreslås det i stk. 1, 2. pkt., at fremstilling  

 af særlige gengivelser m.v. til fordel for blinde, svagtseende, døve og  

 talelidende, som foretages i erhvervsøjemed, kan ske uden samtykke fra  

 ophavsmændene, men at disse har krav på vederlag.
 Kan der ikke opnås enighed om vederlagets størrelse, kan spørgsmålet  

 indbringes for Ophavsretslicensnævnet, som har den endelige administrative  

 afgørelse, jf. lovforslagets nr. 3.
 Med hensyn til gengivelse, der udelukkende består af gengivelse af  

 lydoptagelser og spredning af eksemplarer, der sker ved udlejning til  

 almenheden, henvises til forslaget til stk. 2 og bemærkningerne hertil.
Til stk. 2 I forslaget til stk. 2 bestemmes det, at adgangen til at gengive og sprede  

 eksemplarer af udgivne værker til fordel for blinde, svagtseende, døve og  

 talelidende efter stk. 1 ikke skal gælde for gengivelser, som  

udelukkende består i gengivelse af lydoptagelser.
Drejer det sig om gengivelse af litterære værker i rene  

 lydoptagelser, er forholdet omfattet af tvangslicensbestemmelsen om  

 fremstilling af såkaldte lydbøger i den gældende lovs § 17, stk. 2. Efter  

 denne bestemmelse må der, når det ikke sker i erhvervsøjemed, mod vederlag  

 fremstilles lydoptagelser af udgivne litterære værker med henblik på udlån  

 til blinde, svagtseende og andre, som er ude af stand til at læse almindelige  

 bøger.
Bestemmelsen i § 17, stk. 2, omfatter kun lydoptagelse af litterære  

 værker, ikke optagelse af musikværker.
Dette skal ses på baggrund af, at  

 udbuddet af lydoptagelser af musikværker for alle grupper af befolkningen er  

 så omfattende, at der ikke er behov for særlige undtagelsesbestemmelser for  

 de handicappede.
Kommunernes Landsforening har under høringen fremført ønske om, at  

 bestemmelsen om fremstilling af lydbøger med henblik på distribution af  

 eksemplarer af disse til blinde og svagtseende bør udvides til også at gælde  

 for udsendelse af lydaviser over telefonnettet.
Spørgsmålet har været  

 overvejet af Ophavsretsudvalget samt i forbindelse med lovrevisionen i 1995.  

 Kulturministeriet må på baggrund af disse overvejelser fortsat være af den  

 opfattelse, at forslaget fra Kommunernes Landsforening vil indebære en  

 væsentlig risiko for uberettiget udnyttelse, idet adgangen til aflytning af  

 telefonaviser over telefonnettet principielt står åben for alle.
Ministeriet  

 finder derfor ikke, at der bør gives mulighed for en sådan udnyttelse uden  

 samtykke fra rettighedshaverne.
Det er efter forslaget til stk. 2 kun lydoptagelser, som udelukkende  

 består i gengivelse af musikværker, som er undtaget fra adgangen til  

 gengivelse m.v. til fordel for de i § 17, stk. 1, nævnte handicappede.
Indgår  

 en lydoptagelse sammen med andet materiale i en multimediefrembringelse,  

 omfattes forholdet af forslaget til § 17, stk. 1.
Efter forslaget til stk. 2 gælder de særlige bestemmelser til fordel for  

 de i stk. 1 nævnte handicappede heller ikke for spredning af eksemplarer, som  

 sker ved udlejning til almenheden.
På baggrund af de almindelige bestemmelser  

 om eksemplarspredning i lovens § 19, hvorefter spredning af eksemplarer ved  

 udlejning kræver samtykke fra ophavsmanden, finder Kulturministeriet det  

 naturligt, at der - også på handicapområdet - bør indhentes samtykke fra  

 ophavsmændene til enhver spredning af eksemplarer til almenheden, som sker  

 ved udlejning.
Til stk. 3 Forslaget til stk. 3 indebærer, at erhververen af et eksemplar af værker,  

 der af andre er fremstillet efter de særlige bestemmelser i forslaget  

 til stk. 1, får en vis begrænset ret til at fremstille sådanne eksemplarer,  

 herunder sikkerhedseksemplarer, som er nødvendige for, at erhververen inden  

 for sine egne interne rammer kan udnytte det erhvervede eksemplar efter dets  

 formål.
Forslaget ligger på linie med, hvad der efter lovens § 36, stk. 1,  

 nr. 1 og 2, og stk. 2, gælder for benyttelse af edb-programmer og digitale  

 frembringelser.
Adgangen til at fremstille brugs- og sikkerhedseksemplarer bør være nøje  

 begrænset til de formål, der angives i bestemmelsen.
Bestemmelsen er udformet  

 med sigte på, at det ikke under nogen form skal være lovligt at videresprede  

 de fremstillede brugs- og sikkerhedseksemplarer.
For at modvirke en  

 piratmæssig eksemplarfremstilling og spredning af markedsførte eksemplarer,  

 der af andre er fremstillet og særligt tilrettelagt for handicappede,  

 foreslås det i stk. 3, 2. og 3. pkt., at de brugs- og sikkerhedseksemplarer,  

 som en erhverver har ret til at fremstille efter forslaget til stk. 3, 1.  

 pkt., ikke må udnyttes på anden måde, samt at erhververens ret til at udnytte  

 brugs- og sikkerhedseksemplarerne bortfalder, hvis det erhvervede eksemplar  

 gøres tilgængeligt for almenheden, uanset på hvilken måde dette sker.
Adgangen til at fremstille brugs- og sikkerhedskopier efter forslaget til  

 stk. 3 gælder kun for den, der har erhvervet et eksemplar ved en endelig  

 ejendomsovergang.
Er eksemplaret i en brugers besiddelse som følge af udlån  

 eller udlejning eller anden begrænset overdragelse, omfattes forholdet ikke  

 af forslaget til § 17, stk. 3.
Når det gælder spredning af erhvervede eksemplar ved udlån og udlejning  

 fra statslige og kommunale institutioner og lignende, må det antages, at der  

 foreligger de fornødne muligheder for kontrol med de fremstillede brugs- og  

 sikkerhedseksemplarer.
Det foreslås derfor i stk. 3, 4. pkt., at det skal  

 være tilladt for statslige eller kommunale institutioner og andre sociale  

 eller almennyttige institutioner at bevare brugs- og sikkerhedseksemplarer,  

 selv om der foretages udlån eller udlejning af erhvervede eksemplarer.
Med  

 hensyn til udlejning henvises i øvrigt til forslaget til stk. 2 og  

 bemærkningerne hertil.
 Forslaget til de nye bestemmelser vedrørende handicappede i § 17, stk.  

 1-3, er under høringen blevet positivt modtaget af Danmarks BlindeBibliotek,  

 Dansk Blindesamfund, Danmarks Biblioteksforening, Dansk BiblioteksCenter,  

 Dansk Dataforening, Fonden for Aktive Blinde, Kommunernes Landsforening,  

 Københavns Kommune, Refsnæsskolen, Statens Bibliotekstjeneste og  

 Statsbiblioteket i Århus.
 Den danske Forlæggerforening har meddelt, at man ingen kommentarer har til  

 forslaget.
Samrådet for Ophavsret og Dansk Journalistforbund har udtalt sig imod  

 forslaget.
Det anføres, at der ikke er sagligt belæg for at udvide  

 undtagelsesbestemmelsen i ophavsretslovens § 17 på den måde, som forslaget er  

 udformet.
Det er Samrådets opfattelse, at der ikke bør tages særlige hensyn  

 til en svag samfundsgruppe, de syns- og hørehandicappede, på bekostning af  

 andre svage grupper i samfundet, såsom ophavsmændene og de udøvende  

 kunstnere.
Det anføres videre, at det må være en offentlig opgave at sørge  

 for, at værker m.v. i nødvendigt omfang stilles til rådighed for blinde, døve  

 m.fl.
Samrådet finder, at en fornuftig løsning ville være at indføre en  

 generel aftalelicens på handicapområdet.
Samrådet kan ikke acceptere, at der  

 indføres en tvangslicens for erhvervsmæssig udnyttelse.
Kommercielle  

 foretagender bør efter Samrådets opfattelse alene kunne erhverve  

 udgivelsesrettigheder på grundlag af en eneret til ophavsmænd og udøvende  

 kunstnere.
Samrådet kan heller ikke støtte, at statslige og andre  

 ikke-erhvervsmæssige foretagender ikke skal betale vederlag for en sådan  

 udnyttelse.
Staten bør sørge for betaling til rettighedshavere i enhver  

 sammenhæng, hvor beskyttet materiale anvendes af syns-, læse- eller  

 hørehandicappede.
Samrådet er desuden betænkelig ved den udnyttelse i form af  

 databaser, Internettet og andre digitale tjenester, som forslaget åbner for.  

 Det anføres endelig, at der kan opstå problemer med at afgrænse, hvilke  

 værker der er »særligt bestemt« til brug for blinde, døve m.fl.,  

 hvilket vil kunne medføre pirateri på området.
 Sammenslutningen af Scenografer, Instruktører og Film- og TV-arbejdere har  

 tilkendegivet, at man pricipielt ikke vil tage afstand fra forslaget om  

 indførelse af tvangslicensbestemmelser på området, under den forudsætning at  

 reglerne ikke kan omgås eller udvides til skade for ophavsmændene.
 Under drøftelser med repræsentanter for ressortministerierne i de øvrige  

 nordiske lande i Reykjavik i august 1996 er det tilkendegivet, at forslag af  

 lignende karakter er under overvejelse i de andre nordiske lande.
Til nr. 2 Til stk. 1 I 1985 blev der gennemført en tvangslicensordning for samtidig og uændret  

 fordeling af udsendelser i radio og fjernsyn over kabelanlæg m.v.
Ordningen -  

 også kaldet Copy-Dan kabellicensen - blev videreført uændret i § 35 i  

 ophavsretsloven af 1995.
Tvangslicensordningen indebærer, at radio- og fjernsynsudsendelser uden  

 samtykke fra ophavsmændene kan fordeles over kabelanlæg mv. i samtidig og  

 uændret form mod betaling af vederlag til de i udsendelserne medvirkende  

 ophavsmænd og udøvende kunstnere m.fl.
Kan der ikke mellem kabelanlæggene og  

 rettighedshaverne opnås enighed om vederlagets størrelse, kan spørgsmålet  

 efter lovens § 47, stk. 1, indbringes for Ophavsretslicensnævnet, der kan  

 træffe den endelige administrative afgørelse i sagen.
 Kabelanlæg, som modtager udsendelserne ved hjælp af egen antenne, og som  

 ikke omfatter mere end 25 tilslutninger i en bygning eller i en gruppe af  

 nærliggende bygninger, er undtaget fra vederlagspligten, jf. lovens § 35,  

 stk. 2.
 Tvangslicensen omfatter ikke udsendelser, som foretages via  

 kommunikationssatellitter, medmindre der samtidig sker direkte udsendelse til  

 almenheden, samt udsendelser, som sker i kodet form, jf. lovens § 35, stk. 5.  

 Kabelfordeling af de nævnte udsendelser er omfattet af den almindelige  

 bestemmelse om eneret til offentlig fremførelse i lovens § 2, hvilket  

 indebærer, at der må træffes aftale med rettighedshaverne.
Den foreslåede ændring af § 35 har til formål at omlægge  

 tvangslicensordningen til en aftalebaseret ordning. Ændringen er nødvendig  

 som følge af art. 8, stk. 2, i satellit- og kabeldirektivet.
Efter art. 8,  

 stk. 2, skal tvangslicensordninger på kabelområdet senest den l. januar 1998  

 være erstattet af eneretsordninger baseret på kollektiv rettighedsforvaltning  

 (art. 9). Forslaget indebærer, at tvangslicensen fra det nævnte tidspunkt  

 ændres til en aftalelicensordning svarende til, hvad der efter  

 ophavsretslovens § 50 gælder på en række andre brugerområder, fx for  

 radiofoniernes udsendelsesrettigheder (§ 30), optagelser til  

 undervisningsbrug, fotokopiering m.v. (§§ 13-14 og § 17, stk. 3).
 Forslaget til stk. 1 indebærer, at såvel udsendelser, der foretages via  

 kommunikationssatellitter, som kodede udsendelser vil være omfattet af den  

 nye aftalelicensordning.
Med hensyn til kabelfordeling af udsendelser fra kommunikationssatellitter  

 finder Kulturministeriet det på baggrund af den teknologiske udvikling ikke  

 længere hensigtsmæssigt at opretholde en forskel mellem direkte sendende  

 satellitter og kommunikationssatellitter.
Enhver, der har installeret en  

 parabolantenne, har i dag mulighed for at modtage signaler også fra  

 kommunikationssatellitter.
Når det gælder kodede udsendelser, er der ikke i satellit- og  

 kabeldirektivet taget stilling til, om sådanne udsendelser skal være omfattet  

 af direktivets bestemmelser om aftalebaseret kabelretransmission.
For  

 primærudsendelser i kodet form bestemmes det i direktivets art. 1, stk. 2,  

 litra c, at der skal foretages rettighedsklarering, såfremt afkodningsudstyr  

 er stillet til rådighed for almenheden af sendeforetagendet eller med dettes  

 samtykke.
En tilsvarende bestemmelse findes ikke i direktivets kap. 3 om  

 kabelretransmission.
I art. 8, stk. 1, bestemmes det kun, at de i kap. 3  

 fastlagte retransmissionsbestemmelser skal gælde for »programmer fra  

 andre medlemsstater«.
Da den i direktivets kap. 3 gennemførte ordning for kabelretransmission i  

 sin kerne er en aftalebaseret ordning, synes de hensyn, som har ført til at  

 undtage kodede programmer fra den gældende tvangslicensordning, ikke på samme  

 måde at gøre sig gældende i forbindelse med en aftalelicens.
Det foreslås  

 derfor, at viderespredning af kodede udsendelser på basis af en aftalelicens  

 undergives samme regler, som efter direktivets kap. 1 gælder for  

 rettighedsklarering af initial udsendelsesvirksomhed.
Kodede udsendelser vil  

 således være omfattet af aftalelicensordningen i alle tilfælde, hvor  

 afkodningsudstyr af radio- eller fjernsynsforetagendet eller med dettes  

 samtykke er stillet til rådighed for almenheden, uanset hvor dette måtte være  

 sket.
 Anvendelsesområdet for aftalelicensen vil herefter i almindelighed være  

 begrebet »udsendes i radio eller fjernsyn«, således som dette  

 begreb er nærmere fastlagt i bemærkningerne til ophavsretslovens § 2.  

 Aftalelicensen vil på denne baggrund omfatte:
- sendinger, der foretages over det konventionelle radio- eller  

 tv-jordsendenet (såkaldte terrestriske sendinger), - sendinger, der foretages over rundspredende satellitter (såkaldte  

 tv-satellitter, direkte sendende satellitter eller DBS-satellitter), - sendinger, der foretages over kommunikationssatellitter (såkaldte  

 FSS-satellitter, »fixed satellite services«, der oprindelig var  

 forbeholdt udveksling af tjenesteydelser inden for  

 telekommunikationssektoren), - kodede sendinger, såfremt dekodere er gjort tilgængelige for almenheden  

 af det udsendende radio- eller fjernsynsforetagende, eller med dettes  

 samtykke.
På et enkelt punkt er anvendelsesområdet for den nye aftalelicens snævrere  

 end begrebet »udsendes i radio og fjernsyn« i ophavsretslovens § 2.  

 Det drejer sig om såkaldt »kabelfødte programmer«, dvs.  

 videreudsendelse af udsendelser, som primært er udsendt via kabel.
Efter  

 ministeriets opfattelse er der ikke noget behov for at regulere  

 rettighedsforholdene for samtidig videreudsendelse af programmer mellem  

 forskellige kabelanlæg.
Med ordet »trådløst« præciseres det, at  

 aftalelicensen for videreudsendelse ikke gælder, når den oprindelige  

 udsendelse er sket over et kabelanlæg.
Det er i øvrigt uden betydning, på hvilken måde det signal, der anvendes  

 til videreudsendelse, modtages.
I de fleste tilfælde modtages signalet  

 trådløst, men også videreudsendelse af udsendelser i radio og fjernsyn, som  

 sker på basis af en lukket langdistancefremføring, fx via langdistancekabel  

 eller radiokæde, vil være omfattet af aftalelicensen, forudsat de pågældende  

 udsendelser samtidig udsendes trådløst til almenheden her i landet eller  

 andetsteds.
Forslaget til stk. 1, 2. pkt, hvorefter aftalelicensordningen ikke skal  

 gælde for rettigheder, som indehaves af radio- og fjernsynsforetagender, er  

 en konsekvens af satellit- og kabeldirektivets art. 10. Efter art. 10 er det  

 ikke muligt at pålægge radio- og fjernsynsforetagender, at de skal lade deres  

 rettigheder udøve gennem en rettighedshaverorganisation.
Dette indebærer, at  

 den enkelte kabeldistributør - medmindre andet kan aftales - må indgå  

 individuelle aftaler med radio- og fjernsynsforetagenderne om retten til  

 videreudsendelse af deres udsendelser over kabelanlæg m.v.
Forslaget til stk. 1, omfatter - ligesom den gældende tvangslicensordning  

 - i overensstemmelse med Bernerkonventionens art. 11 bis enhver udsendelse i  

 radio eller fjernsyn, uanset om der er tale om danske eller udenlandske  

 programmer.
Under høringen har Forenede Danske Antenneanlæg (FDA), Tele  

 Danmark, Kommunernes Landsforening og Boligselskabernes Landsforening stillet  

 forslag om, at danske udsendelser undtages fra den nye aftalelicensordning.  

 Kulturministeriet kan ikke være enig i det fremsatte forslag.
De  

 konventionsmæssige, mediepolitiske og praktiske grunde, som i 1985 ledte til,  

 at den gennemførte tvangslicensordning kom til at omfatte enhver udsendelse i  

 radio og fjernsyn, uanset om der er tale om danske eller udenlandske  

 programmer, taler efter ministeriets opfattelse med samme styrke for, at  

 dette også bør gælde for den foreslåede nye aftalelicensordning.
 Med hensyn til mulighederne for at Ophavsretslicensnævnet kan træffe  

 afgørelse i sager, hvor det ikke har været muligt at opnå en aftalemæssig  

 forståelse mellem kabelanlæggene og rettighedshaverne, herunder radio- og  

 fjernsynsforetagender, henvises til ændringsforslag nr. 7 og bemærkningerne  

 hertil.
Til stk. 2 Efter den gældende lovs § 35, stk. 2, er viderefordeling over kabelanlæg,  

 som modtager radio- og fjernsynsudsendelser ved hjælp af egen antenne, og som  

 ikke omfatter mere end 25 tilslutninger i en bygning eller i en gruppe af  

 nærliggende bygninger, undtaget fra ophavsretlige krav.
I en henvendelse fra december 1994 til Kulturministeriet har en gruppe  

 bestående af visse medlemmer af Kontaktudvalget vedrørende fællesantenneanlæg  

 samt KODA og Copy-Dan givet udtryk for, at der finder en urimelig  

 forskelsbehandling sted imellem husstande, der er tilsluttet kabel-tv og  

 husstande, der er tilsluttet fællesantenneanlæg med højst 25 tilslutninger.  

 Det påpeges, at der i loven bør fastsættes en ny grænse for  

 betalingsfritagelse, og at denne bør fastlægges således, at eneretten til  

 offentlig fremførelse skal gælde, når 2 eller flere husstande fordeler  

 signaler fra samme modtagningskilde.
Der henvises i denne forbindelse til en  

 hollandsk højesteretsdom fra 1993.
Under høringen har forslaget fået støtte fra Boligselskabernes  

 Landsforening, Copy-Dan, Forenede Danske Antenneanlæg, Stofa, Tele Danmark og  

 Kommunernes Landsforening.
Det anføres blandt andet, at den nuværende grænse  

 på 25 tilslutninger medfører en forvridning af konkurrencen til fordel for  

 modtagelse af radio- og fjernsynsudsendelser ved hjælp af parabolantenne.
 Kulturministeriet har på denne baggrund overvejet, om den gældende  

 25-tilslutningsgrænse, som er vel indarbejdet i praksis, bør ændres.
Hovedformålet med den gældende 25-tilslutningsgrænse har været gennem en  

 lovgivningsmæssig præcisering af, hvornår der skal klareres rettigheder i  

 forbindelse med kabelviderespredning, at undgå unødige og langvarige  

 retstvister mellem rettighedshavere og brugere.
Da dette formål lige vel kan  

 opnås ved en lavere grænse end 25 tilslutninger, finder Kulturministeriet at  

 burde imødekomme ønsket om en lavere grænse.
På denne baggrund foreslås det i § 35, stk. 2, at værker, der indgår i en  

 trådløs radio- eller fjernsynsudsendelse, som modtages ved hjælp af egen  

 antenne, må videreudsendes over kabelanlæg, som ikke omfatter mere end 2  

 tilslutninger.
Forslaget vil medføre, at den danske undergrænse for  

 rettighedsklarering i forbindelse med kabelviderespredning stort set kommer  

 på linie med, hvad der i dag gælder i Storbritannien og Holland.
Kulturministeriet har ved udformningen af den nye undergrænse for  

 betalingspligt fundet det rigtigst fortsat at anvende udtrykket  

 »tilslutninger« og ikke som foreslået under høringen antal  

 husstande.
Det er herved forudsat, at de nærmere retningslinier for  

 betalingspligt, der af Copy-Dan, Kabel-TV, i 1996 er fastlagt i forbindelse  

 med den gældende 25-tilslutningsregel af Copy-Dan i hovedsagen videreføres  

 under den nye aftalelicensordning.
Til stk. 3 Forslaget til stk. 3, 1. pkt., hvorefter ejeren af et kabelanlæg er  

 ansvarlig for, at der indgås de fornødne aftaler efter stk. 1, i forbindelse  

 med viderefordeling af radio- og fjernsynsudsendelser over kabelanlægget,  

 svarer til den gældende lovs § 35, stk. 4. Det samme gælder forslaget i stk.  

 3, 2. pkt, om, at brugeren af den enkelte kabeltilslutning er pligtig at  

 foretage afregning med ejeren af kabelanlægget i tilfælde, hvor det vederlag,  

 som ejeren skal betale efter en indgået aftale eller en kendelse fra  

 Ophavsretslicensnævnet, er fastsat som et beløb pr. tilslutning.
Kulturministeriet må være af den opfattelse, at der også i forbindelse med  

 en kommende aftalelicensordning er behov for bestemmelser af den nævnte  

 karakter.
Bestemmelserne blev gennemført i 1989 som følge af, at det efter  

 længere tids tvivl blev konstateret, at ejerne af udlejningsejendomme ikke  

 inden for rammerne af boliglovgivningen kunne opkræve kabelvederlag hos de  

 enkelte tilsluttede husstande.
 På baggrund af synspunkter fremsat af Forenede Danske Antenneanlæg i  

 foreningens høringssvar finder Kulturministeriet det rigtigt at præcisere, at  

 forslaget til § 35, stk. 3, ikke omfatter situationer, hvor de enkelte  

 tilslutninger til et kabelanlæg ved såkaldt »pakkevalg« eller brug  

 af dekodere i anlægget har fravalgt givne radio- eller fjernsynsprogrammer,  

 som i øvrigt er til rådighed over kabelanlægget.
Til nr. 3 Ændringen af § 47, stk. 1, 1. pkt., er af teknisk karakter.
Det foreslås,  

 at Ophavsretslicensnævnet får kompetence til at træffe afgørelse om  

 vederlagets størrelse efter den nye tvangslicensbestemmelse i § 17, stk. 1,  

 om gengivelse og eksemplarspredning til brug for blinde, svagtseende m.v.,  

 som foretages i erhvervsøjemed.
 Henvisningen i § 47, stk. 1, 1. pkt., til § 17, stk. 4, hvorefter der mod  

 betaling af vederlag til ophavsmanden kan fremstilles lydoptagelser af  

 udgivne litterære værker, når dette ikke sker i erhvervsmæssigt øjemed,  

 svarer til henvisningen i § 47, stk. 1, 1. pkt., til den gældende lovs § 17,  

 stk. 2.
Efter den gældende lovs § 47, stk. 2, kan kulturministeren fastsætte  

 nærmere regler om opkrævning af vederlag i henhold til § 17, stk. 2, § 18,  

 stk. 1, § 35 og § 68. Ændringsforslaget er af teknisk karakter.
Det foreslås,  

 at kulturministeren får bemyndigelse til også at fastsætte nærmere regler om  

 opkrævning af vederlag efter den nye tvangslicensbestemmelse i § 17, stk. 1,  

 om gengivelse og eksemplarspredning til brug for blinde, svagtseende m.v.,  

 som foretages i erhvervsøjemed.
 Henvisningen i § 47, stk. 2, til § 17, stk. 4, hvorefter der mod betaling  

 af vederlag til ophavsmanden kan fremstilles lydoptagelser af udgivne  

 litterære værker (lydbøger), når dette ikke sker i erhvervsmæssigt øjemed,  

 svarer til henvisningen i § 47, stk. 2, til den gældende lovs § 17, stk. 2.
Til nr. 4 Det foreslås, at henvisningen til § 35 i den gældende lovs § 47, stk. 1,  

 1. pkt., udgår.
Dette er en konsekvens af, at reglerne i § 35 om  

 kabelviderespredning overgår fra en tvangslicensordning til en aftalebaseret  

 ordning.
Som følge af omlægningen ophører Ophavsretslicensnævnets kompetence  

 i sager om tvangslicens og overflyttes til § 48, stk. 1, som vedrører nævnets  

 kompetence i aftalelicenssager.
Det foreslås videre, at henvisningen til § 35 i den gældende lovs § 47,  

 stk. 2, udgår.
Dette er en konsekvens af, at reglerne i § 35 om  

 kabelviderespredning overgår fra en tvangslicensordning til en aftalebaseret  

 ordning.
Som følge af omlægningen er opkrævningen af vederlag ikke længere  

 undergivet en tvangslicens.
Til nr. 5 Efter den gældende lovs § 47, stk. 3, kan det - i tilfælde hvor en bruger  

 ikke betaler vederlag efter tvangslicensbestemmelserne i lovens § 35  

 (kabelspredning) og § 68 (brug af grammofonplader i radio og TV) - ved dom  

 bestemmes, at den pågældende værksudnyttelse kun kan foretages med  

 ophavsmandens samtykke, indtil betaling er sket.
Det foreslås, at henvisningen til § 35 i § 47, stk. 3, udgår.
Dette er en  

 konsekvens af, at reglerne i § 35 om kabelspredning overgår fra en  

 tvangslicensordning til en aftalebaseret ordning.
Til nr. 6 Ved ophavsretsloven af 1961 indførtes det såkaldte Tvangslicensnævn, hvis  

 opgave er at fastsætte et passende vederlag til de ophavsmænd, hvis værker  

 benyttes i henhold til en tvangslicensbestemmelse.
Nævnsordningen er  

 videreført i ophavsretsloven af 1995, hvor nævnet har ændret navn til  

 Ophavsretslicensnævnet.
De nærmere regler for nævnets virksomhed er fastsat i  

 bekendtgørelse nr. 260 af 14. juli 1962.
 De gældende bestemmelser giver ikke mulighed for at fastsætte nærmere  

 regler om dækning af omkostningerne ved nævnets virksomhed.
Baggrunden for oprettelsen af Tvangslicensnævnet var, at borgerne skulle  

 have mulighed for at få en endelig administrativ afgørelse fra en uvildig  

 instans i tilfælde, hvor der ikke kunne opnås enighed mellem parterne om  

 størrelsen af det vederlag, der skulle betales for brugen af et værk i  

 henhold til tvangslicensbestemmelser.
De indbragte sager drejede sig i de  

 første år navnlig om fastsættelsen af vederlag til udøvende kunstnere og  

 fonogramproducenter for brugen af fonogrammer i radio og fjernsyn, den  

 såkaldte Gramex-ordning i lovens § 68, og om brugen af fotografier og værker  

 i undervisningsantologier og alment oplysende fremstillinger.
I de senere år  

 har en stor del af de sager, der er blevet forelagt for nævnet, ændret  

 karakter i form af større kompleksitet og en udvidet kreds af berørte parter.  

 Både blandt rettighedshavere og brugere er der en høj grad af organisering,  

 hvilket indebærer, at størstedelen af de sager, der nu forelægges for nævnet,  

 har et professionelt og erhvervsmæssigt præg.
Dette gælder ikke mindst for  

 sager på kabelspredningsområdet, som har udgjort en stadig stigende del af  

 nævnets virksomhed.
 Forslaget til § 47, stk. 1, 3. pkt., indebærer, at kulturministeren får en  

 bemyndigelse til at fastætte nærmere regler om dækning af omkostningerne ved  

 nævnets virksomhed.
 I Norge findes en ordning, hvorefter omkostningerne i forbindelse med  

 behandlingen ved det tilsvarende norske nævn i almindelighed skal dækkes af  

 parterne.
Under høringen har Advokatrådet, Boligselskabernes Landsforening, Forenede  

 Danske Antenneanlæg, Advokatfirmaet Reumert & Partnere og Samrådet for  

 Ophavsret udtalt sig imod forslaget.
Det anføres, at nævnets omkostninger  

 fortsat bør udredes af det offentlige, ligesom det er tilfældet med en lang  

 række andre offentlige nævn.
Det anføres videre, at det vil kunne blive  

 uforholdsmæssigt omkostningskrævende specielt for mindre organisationer at  

 skulle dække nævnets omkostninger, hvilket vil kunne indebære en risiko for,  

 at nogle vil foretrække at anlægge retssag.
Det påpeges endelig, at forslaget  

 er for vidtrækkende, idet niveauet for omkostningerne ikke samtidig angives.
 Kulturministeriet har forståelse for de under høringen fremkomne  

 synspunkter, men ministeriet finder fortsat, at der bør gives  

 kulturministeren bemyndigelse til at fastsætte regler af den nævnte karakter.  

 Det forudsættes, at udnyttelsen af bemyndigelsen sker efter forhandlinger med  

 de berørte parter.
Til nr. 7 Efter lovens § 48, stk. 1, kan Ophavsretslicensnævnet på begæring meddele  

 tilladelse til samt fastsætte de nærmere vilkår for samtidig og uændret  

 kabelviderespredning af radio- eller fjernsynsudsendelser i tilfælde, hvor  

 radio- eller fjernsynsforetagender uden rimelig grund nægter at give  

 tilladelse hertil eller tilbyder en sådan videreudsendelse på urimelige  

 vilkår.
Bestemmelsen blev ændret i 1994, således at nævnet blev gjort  

 kompetent til at træffe afgørelse med hensyn til alle  

 kabelspredningsrettigheder, som en radiofoni måtte have, og i forhold til  

 alle typer af programmer, herunder kodede udsendelser.
Lovændringen i 1994  

 var nødvendiggjort af art. 12, stk. 2, i satellit- og kabeldirektivet.
 Formålet med forslaget er, som anført i de almindelige bemærkninger, at  

 sikre en fortsat mulighed for en administrativt bindende afgørelse i alle  

 tilfælde af uenighed mellem rettighedshaverne, herunder radiofonier, og  

 brugerne, når kabelviderespredning nægtes uden rimelig grund eller tilbydes  

 på urimelige vilkår.
På denne baggrund foreslås Ophavsretslicensnævnets kompetence udvidet til  

 også at omfatte aftaler, som omfattes af den foreslåede nye  

 aftalelicensbestemmelse i § 35. For så vidt angår kodede udsendelser kan  

 nævnet alene tage stilling til selve viderespredningen af de kodede  

 programmer.
Spørgsmålet om prisen på selve dekodningsudstyret, dekoderleje og  

 omkostninger ved andre rent tekniske forhold i forbindelse med  

 videreudsendelsesvirksomheden falder uden for nævnets kompetence.
Efter forslaget til § 48, stk. 1, skal nævnet anlægge en  

 rimelighedsvurdering ved afgørelsen af, om der foreligger et misbrug af  

 eneretten i tilfælde, hvor en godkendt organisation eller radiofoni uden  

 rimelig grund nægter at give samtykke til kabelviderespredning eller stiller  

 urimelige betingelser herfor.
Rimelighedsbedømmelsen bør foretages ud fra en  

 samlet vurdering af den konkrete sags omstændigheder, idet der ved afgørelsen  

 blandt andet bør lægges vægt på almene samfundsmæssige hensyn til udbredelsen  

 af radio- og fjernsynsudsendelser og konkurrenceretlige hensyn, herunder  

 princippet om ikke-diskriminering.
For så vidt angår kodede udsendelser er det ministeriets opfattelse, at en  

 generel nægtelse af samtykke til videreudsendelse over kabelanlæg i  

 almindelighed ikke vil kunne anses som rimelig, hvis afkodningsudstyr er  

 stillet til rådighed for almenheden af radio- eller fjernsynsforetagendet  

 eller med dettes samtykke, uanset hvor dette måtte være sket.
Satellit- og  

 kabeldirektivet bygger på den forudsætning, at der inden for EU skal være den  

 videst mulige adgang til viderespredning af fjernsynsudsendelser, ligesom  

 hensynet til modvirkning af markedsopdeling må antages at tilsige, at en  

 generel nægtelse af samtykke til viderespredning af kodede udsendelser i  

 almindelighed ikke kan anses som rimelig.
Det samme må gælde for ikke-kodede udsendelser, hvis radio- eller  

 fjernsynsforetagender benytter den såkaldte signalret til generelt at nægte  

 programspredning inden for bestemte områder, men tillader en sådan spredning  

 andetsteds.
Det må herved tages i betragtning, at en del EU-lande ikke er  

 tilsluttet den europæiske overenskomst om beskyttelse af  

 fjernsynsudsendelser, som rummer den internationale retsbeskyttelse på dette  

 område.
Under høringen har Dansk Industri, Boligselskabernes Landsforening,  

 Forenede Danske Antenneanlæg, Stofa, Tele Danmark, Kommunernes Landsforening  

 og UBOD (Union of Broadcasting Organizations regarding cable distribution in  

 Denmark) generelt kunnet tilslutte sig forslaget om nævnskompetence på dette  

 område.
Dansk Industri har særlig udtrykt tilfredshed med, at  

 konkurrenceretlige hensyn bør inddrages i Ophavsretslicensnævnets  

 vurderingsgrundlag.
UBOD har anført, at det bør præciseres, at  

 rimelighedskriteriet kun kan finde anvendelse ved egentlig nægtelse af  

 samtykke til kabelviderespredning, mens der ved bedømmelsen af de af  

 rettighedshaverne fastsatte vilkår skal gælde et urimelighedskriterium.
Tele  

 Danmark har særlig fremhævet, at der ved rimelighedsvurderingen skal lægges  

 vægt på konkurrenceretlige hensyn, og at det bør tydeliggøres, at bevisbyrden  

 for et vederlagskravs urimelighed ikke ligger hos brugeren.
Efter en samlet gennemgang af de modtagne høringssvar må Kulturministeriet  

 være af den opfattelse, at det ikke vil være hensigtsmæssigt at opstille  

 særlige begrænsninger for Ophavsretslicensnævnets virksomhed.
Nævnet bør  

 kunne træffe afgørelse ud fra en fri bedømmelse af samtlige i den konkrete  

 sag relevante forhold.
 Henvisningen til den gældende lovs § 50, stk. 1, 2. pkt., indebærer, at en  

 afgørelse truffet af Ophavsretslicensnævnet i medfør af § 48, stk. 1, også  

 har virkning for rettighedshavere, som ikke er repræsenteret af de godkendte  

 organisationer.
Efter art. 11 i satellit- og kabeldirektivet skal der være mulighed for,  

 at parterne kan rette henvendelse til en forligsmand i tilfælde, hvor der  

 ikke kan opnås enighed om viderespredning af en radio- eller tv-udsendelse  

 pr. kabel.
Det er endvidere forudsat i direktivet, at parterne i videst  

 muligt omfang skal nå til enighed om vilkårene for kabelviderespredning m.v.
Ministeriet har overvejet, hvorvidt der skulle åbnes mulighed for, at den  

 i ophavsretslovens § 52 nævnte forligsmand skulle kunne inddrages i  

 forhandlingerne om kabelspredning, men har ikke fundet det nødvendigt at  

 stille et sådant forslag under hensyn til, at der efter forslaget under nr. 7  

 er mulighed for at få en bindende nævnsafgørelse.
Efter ministeriets  

 opfattelse er det mest hensigtsmæssigt, at forligsmuligheden afprøves inden  

 for rammerne af behandlingen i Ophavsretslicensnævnet.
De for nævnet gældende  

 procedureregler udelukker ikke, at nævnet forsøger en mægling mellem de  

 involverede parter, inden der træffes en bindende administrativ afgørelse.
Til nr. 8 Forslaget er af teknisk karakter. Ændringen i den gældende lovs § 48, stk.  

 2 og 3, hvorefter henvisningerne til § 17, stk. 3, erstattes af henvisninger  

 til § 17, stk. 5, er en konsekvens af ændringsforslag nr. 1, hvorefter  

 bestemmelsen i den gældende lovs § 17, stk. 3, i fremtiden bliver § 17, stk.  

 5.
Det gælder herefter uændret, at Ophavsretslicensnævnet på begæring kan  

 træffe afgørelse i tilfælde, hvor et radio- eller tv-foretagende nægter  

 institutioner tilladelse til at optage udsendelser til brug for syns- og  

 hørehandicappede, eller hvor der ikke kan opnås enighed om vilkårene.
Efter §  

 48, stk. 3, er det en forudsætning for nævnets kompetence i forhold til  

 radiofonierne, at der foreligger en aftale om optagelser fra radio efter  

 fjernsyn til fordel for de handicappede mellem brugerne og en organisation,  

 der omfatter en væsentlig del af de danske ophavsmænd til den pågældende art  

 af værker.
Til nr. 9 Forslaget om at ændre den gældende lovs § 49, stk. 1, således at  

 henvisningen til § 17, stk. 2, erstattes af en henvisning til § 17, stk. 1 og  

 stk. 4, er en teknisk konsekvens af ændringsforslag nr. 1.
 Henvisningen til § 17, stk. 1, indebærer, at forældelsesreglen for krav om  

 vederlag i henhold til bestemmelser om tvangslicens også kommer til at  

 omfatte den gengivelse og eksemplarspredning af udgivne værker i  

 erhvervsøjemed til brug for handicappede, som foretages med hjemmel i den nye  

 bestemmelse i § 17, stk. 1.
 Henvisningen til § 17, stk. 4, er ligeledes en teknisk konsekvens af  

 ændringsforslag nr. 1, hvorefter den gældende lovs § 17, stk. 2, i fremtiden  

 bliver § 17, stk. 4. Det gælder herefter uændret, at forældelsesreglen i § 49  

 finder anvendelse på vederlagskrav vedrørende ikke-erhvervsmæssig  

 eksemplarfremstilling i form af lydoptagelse af udgivne litterære værker med  

 henblik på udlån til blinde, svagtseende, ordblinde, læsehandicappede og  

 andre, som er ude af stand til at læse almindelige bøger.
Til nr. 10 Forslaget er af teknisk karakter. Ændringen er en konsekvens af, at § 35  

 ændres fra at være en tvangslicens til en aftalebaseret ordning.  

 Forældelsesbestemmelserne for kabelspredning skal derfor ikke længere være  

 indeholdt i § 49 vedrørende forældelse i forbindelse med  

 tvangslicensbestemmelser.
Forholdet vil herefter være omfattet af den  

 gældende lovs § 51, stk. 3, om forældelse i forbindelse med aftalelicens, som  

 efter ændringsforslag nr. 16 bliver § 51, stk. 4.
Til nr. 11 Forslaget er af teknisk karakter. Ændringen i den gældende lovs § 50, stk.  

 1, 1. pkt., hvorefter henvisningen til § 17, stk. 3, erstattes af en  

 henvisning til § 17, stk. 5, er en konsekvens af ændringsforslag nr. 1,  

 hvorefter bestemmelsen i den gældende lovs § 17, stk. 3, i fremtiden bliver §  

 17, stk. 5.
 Det gælder herefter uændret ifølge § 50, stk. 1, 1. pkt., at de  

 institutioner, som optager radio- og tv-udsendelser til brug for syns- og  

 hørehandicappede, kan påberåbe sig aftalelicens, hvis der foreligger en  

 aftale om denne værksudnyttelse med en organisation, der omfatter en  

 væsentlig del af de danske ophavsmænd til den pågældende art af værker.
Til nr. 12 Forslaget indebærer, at den foreslåede nye aftalelicensordning i lovens §  

 35, jf. ændringsforslag nr. 2, indføjes i lovens § 50, som indeholder de  

 almindelige bestemmelser, som er fælles for lovens aftalelicensbestemmelser.  

 Dette indebærer, at organisationer, som fremtidig vil indgå aftaler om  

 videreudsendelse over kabelanlæg, skal omfatte en væsentlig del af danske  

 rettighedshavere til en bestemt art af værker.
Aftalelicensen giver i  

 hovedsagen kabelanlæggene ret til at udnytte værker af ikke-repræsenterede  

 ophavsmænd, herunder også udenlandske ophavsmænd, på samme måde og på samme  

 vilkår, som er fastlagt i den med organisationen ingåede aftale.
Dette  

 gælder, uanset om den aftalesluttende danske organisation arbejder på  

 grundlag af fuldmagter fra udenlandske ophavsmænd eller ikke.
De  

 aftalesluttende organisationer skal godkendes af kulturministeren.
Der  

 henvises til ændringsforslag nr. 13 og bemærkningerne hertil.
Til nr. 13 Til stk. 3 Efter den gældende tvangslicensordning i lovens § 35 kan vederlagskravet  

 kun gøres gældende af en af kulturministeren godkendt fællesorganisation  

 (Copy-Dan, Kabel-TV), som omfatter ophavsmænd, udøvende kunstnere og andre  

 rettighedshavere, herunder radio- og fjernsynsforetagender og fotografer,  

 hvis værker, præstationer, frembringelser og billeder anvendes i radio- og  

 fjernsynsudsendelser i Danmark, jf. den gældende lovs § 35, stk. 3.
Som nævnt i de almindelige bemærkninger finder Kulturministeriet, at den  

 gældende tvangslicensordning har fungeret tilfredsstillende for såvel  

 rettighedshavere som brugere.
De væsentligste træk ved ordningen bør derfor  

 videreføres i den foreslåede nye aftalelicensordning i § 35. Et væsentligt  

 træk ved den hidtidige ordning har været, at kabelanlæggene så vidt muligt  

 kun skulle træde i kontakt med en enkelt fællesorganisation for at foretage  

 den for kabelspredningen nødvendige rettighedsklarering.
Efter det for  

 ministeriet oplyste må det forventes, at rettighedshavernes organisationer  

 ved interne samarbejdsaftaler vil etablere et tilsvarende samarbejde, når det  

 gælder den nye aftalelicensordning.
På denne baggrund samt under hensyn til,  

 at den i ændringsforslag nr. 2 foreslåede aftalebaserede ordning også  

 omfatter spredning af programmer, som ikke har været omfattet af den  

 hidtidige tvangslicensordning, finder Kulturministeriet det ikke påkrævet  

 lovgivningsmæssigt at fastholde, at enhver programspredning via kabelanlæg  

 rettighedsmæssigt skal klareres via en enkelt fællesorganisation.
Det  

 foreslås derfor, at den offentlige kontrol med  

 rettighedshaverorganisationerne begrænses til, at kulturministeren skal  

 godkende alle organisationer, som ønsker at gøre rettighedskrav gældende,  

 samt at der - for tilfælde, hvor det ikke måtte lykkes for organisationerne  

 at nå frem til de nødvendige samarbejdsaftaler - gives kulturministeren en  

 mulighed for at bestemme, at en godkendt organisation for så vidt angår  

 bestemte typer af programspredning skal være en fællesorganisation, som  

 omfatter flere grupper af rettighedshavere.
Det foreslås i § 50, stk. 3, 3.  

 pkt., at aftaler, der er indgået i strid med godkendelsesreglerne, er  

 ugyldige.
Med hensyn til karakteren af de organisationer, som kan slutte  

 aftaler om kabelspredning med aftalelicensvirkning henvises til  

 ændringsforslag nr. 12 og bemærkningerne.
Til stk. 4 Loven om den Kulturelle Fond fra 1990, hvis formål fortrinsvis er at  

 fremme tonekunsten, særlig i teatrets tjeneste, har i dag ingen reel  

 betydning.
Fonden blev før i tiden for hovedpartens vedkommende finansieret  

 af to afgifter.
Den ene afgift var lagt på erhvervsmæssig  

 mellemmandsvirksomhed med hensyn til offentlig fremførelse af dramatik og  

 musik, som efter lovens § 4 er undergivet enerettigheder for DRAMA-RET,  

 KODA-DRAMATIK og KODA.
Den anden afgift påhvilede opførelseshonorarer, som  

 danske teaterledere aftalte direkte med udenlandske mellemmænd for forfattere  

 og komponister.
Loven fra 1990 nedtrappede disse afgifter over fem år,  

 således at de i 1996 udgør 0 kr.
Tilbage af Den Kulturelle Fonds indtægter er derfor kun nogle beskedne  

 tilskud fra staten og Danmarks Radio, som fra »fonden« overføres  

 til Statens Musikråd.
Også disse tilskud bør nu afskaffes.
 Det foreslås derfor i lovforslagets § 2, stk. 2, at loven om Den  

 Kulturelle Fond m.v. som helhed ophæves.
Efter 1990-lovens § 4 skal organisationer, der på ophavsmandens vegne  

 indgår kontrakter om offentlig fremførelse af et musikværk, have tilladelse  

 fra kulturministeren til at udøve den pågældende virksomhed.
Der er efter  

 loven udstedt bevillinger til følgende organisationer: DRAMA-RET vedrørende  

 dramatiske værker, KODA-DRAMATIK vedrørende musikdramatiske værker og KODA  

 vedrørende musik.
 Kulturministeriet finder, at tiden er løbet fra koncessionsordningerne for  

 så vidt angår DRAMA-RET og KODA-DRAMATIK.
Derimod synes der fortsat at være grund til at videreføre  

 koncessionsordningen med hensyn til offentlig fremførelse af musik, hvilket  

 vil sige, at der bør være hjemmel til at udstede bevilling til KODA.
Det er  

 ministeriets opfattelse, at en vis offentlig kontrol og tilsyn med KODA er  

 nødvendig med henblik på at sikre, at KODA's virksomhed udøves i  

 overensstemmelse med gældende love og almindelige retsgrundsætninger.  

 Endvidere finder ministeriet det i almindelighed vigtigt ud fra et  

 forbrugersynspunkt, at der udøves kontrol med organisationer, som i praksis  

 har en monopolstilling.
 Det foreslås derfor i forslaget til stk. 4, at bestemmelserne vedrørende  

 godkendelse af KODA af systematiske grunde overføres til ophavsretsloven.  

 Forslaget svarer med redaktionelle ændringer til den gældende bestemmelse i §  

 4 i lov om Den Kulturelle Fond og om visse bevillinger på ophavsretsområdet.
Til nr. 14 Forslaget er af teknisk karakter. Ændringen i den gældende lovs § 51, stk.  

 1, hvorefter henvisningen til § 17, stk. 3, erstattes af en henvisning til §  

 17, stk. 5, er en konsekvens af ændringsforslag nr. 1, hvorefter bestemmelsen  

 i den gældende lovs § 17, stk. 3, i fremtiden bliver § 17, stk. 5.
 Det gælder herefter uændret ifølge § 51, stk. 1, at de regler om  

 fordelingen af vederlag for optagelser af radio- og tv-udsendelser til brug  

 for syns- og hørehandicappede, som en repræsentativ organisation af  

 ophavsmænd har fastsat i tilslutning til en aftalelicens vedrørende denne  

 værksudnyttelse, skal finde tilsvarende anvendelse over for ophavsmænd, som  

 står uden for organisationen.
Til nr. 15 Forslaget er af teknisk karakter.
Forslaget om indføjelse af en henvisning  

 til § 35 i § 51, stk. 1, indebærer, at de bestemmelser, der angår  

 individuelle rettighedshaveres muligheder for at gøre krav gældende i  

 forbindelse med de i loven i øvrigt gældende aftalelicensbestemmelser, også  

 skal finde anvendelse på individuelle krav i forbindelse med den foreslåede  

 nye aftalelicensordning for videreudsendelse via kabelanlæg.
Til nr. 16 Forslaget til et nyt stk. 3 i lovens § 51 betyder, at de godkendte  

 rettighedshaverorganisationer på kabelområdet over for kabelanlæggene skal  

 gøre deres vederlagskrav gældende samtidigt.
Dette skal ses på baggrund af  

 det i de almindelige bemærkning tilkendegivne grundsynspunkt, hvorefter  

 landets kabelanlæg ikke bør stilles i den situation, at man for så vidt angår  

 en konkret programspredning ikke kan klarere alle rettigheder på samme tid.
Til nr. 17 Forslaget til den ændrede henvisning i ophavsretslovens § 52, stk. 1,  

 hvorefter henvisningen til § 17, stk. 3, erstattes med en henvisning til §  

 17, stk. 5, er en konsekvens af ændringsforslag nr. 1, hvorefter bestemmelsen  

 i den gældende lovs § 17, stk. 3, i fremtiden bliver § 17, stk. 5.
Til nr. 18 Ved ophavsretsloven af 1995 gennemførtes i § 52 nye bestemmelser om  

 mægling.
Mægling kan begæres, når en af parterne har afbrudt forhandlingerne  

 eller afvist et ønske om forhandlinger, eller når forhandlingerne ikke synes  

 at ville føre til noget resultat.
Mægling kan begæres, når der ikke mellem parterne kan nås til enighed om  

 indgåelse af aftaler om eksemplarfremstillling til undervisningsbrug (§ 13,  

 stk. 1), fotokopiering til intern brug i erhvervsvirksomhed m.v. (§ 14) og  

 optagelse af radio- og fjernsynsudsendelser til brug for syns- og  

 hørehandicappede (§ 17, stk. 3). Bestemmelserne om mægling har endnu ikke  

 været bragt i anvendelse.
Der blev ved loven i 1995 ikke taget stilling til  

 spørgsmålet om dækning af omkostninger ved forligsmandens virksomhed, idet  

 det var forudsat, at omkostningerne, på samme måde som tilfældet har været  

 for Ophavsretslicensnævnet, dækkes af statskassen.
I Sverige findes en  

 ordning, hvorefter de parter, der begærer mægling, selv må afholde  

 omkostningerne.
 Forslaget til § 52, stk. 7, indebærer, at kulturministeren får en  

 bemyndigelse til at fastsætte nærmere regler om dækning af omkostningerne ved  

 forligsmandens virksomhed.
Advokatrådet, Forenede Danske Antenneanlæg og Samrådet for Ophavsret har  

 ikke kunnet tilslutte sig forslaget.
Det anføres blandt andet, at en  

 bestemmelse om omkostningsdækning vil modvirke de samfundsmæssige og andre  

 hensyn, der ligger bag etableringen af mæglingsinstituttet.
Det påpeges  

 endvidere, at det vil være urimeligt at pålægge den begærende part at betale  

 mæglingsomkostningerne, idet reglen altid vil indebære, at omkostningerne  

 skal afholdes af brugerne, som er den svage part.
Kulturministeriet har forståelse for de under høringen fremsatte  

 synspunkter, men ministeriet må fortsat være af den opfattelse, at der bør  

 gives mulighed for, at kulturministeren kan fastsætte nærmere regler af den  

 nævnte karakter.
Det forudsættes, at udnyttelsen af bemyndigelsen sker efter  

 forhandlinger med de berørte parter.
Til nr. 19 Forslaget til § 58 a samt den foreslåede overskrift til bestemmelsen er  

 nyt.
Efter forslaget skal ophavsmanden have ret til et rimeligt vederlag,  

 hvis han til en producent af billed- eller lydoptagelser har overdraget sin  

 ret til gennem udlejning at gøre et værk tilgængeligt for almenheden.  

 Vederlagskravet skal være uoverdrageligt.
Forslaget fremsættes til opfyldelse  

 af art. 4 i udlejnings- og udlånsdirektivet, hvorefter et uoverdrageligt  

 vederlagskrav af den nævnte art skal være gennemført senest den 1. juli 1997.
Efter ophavsretslovens § 2 har ophavsmanden en eneret til at gøre sit værk  

 tilgængeligt for almenheden, herunder ved udlejning.
Efter lovens § 53 kan  

 ophavsmanden overdrage sine rettigheder helt eller delvis.
Forslaget til nr.  

 19 indebærer, at ophavsmanden bevarer en ret til vederlag, uanset at han har  

 overdraget udlejningsretten til en producent.
Bestemmelsen finder anvendelse  

 på både fuldstændige og partielle overdragelser og gælder også i tilfælde,  

 der falder ind under den særlige formodningsregel for filmaftaler i  

 ophavsretslovens § 58.
Overdragelse af retten til udlejning skal være sket til en producent af  

 billed- eller lydoptagelser.
Overdragelse til andre end producenter, fx til  

 et forvaltningsselskab, udløser ikke noget vederlagskrav.
Vederlagskravet aktualiseres ved udlejning af billed- eller lydoptagelser.  

 Der skal således være tale om udlejning af videogrammer, cd-plader,  

 kasettebånd eller andre anordninger, hvorpå lyd eller billeder er fikseret.  

 Bestemmelsen omfatter alle beskyttede værker, som indgår i de optagelser, der  

 udlejes.
Udlejning af værker, hvis konkrete fremtræden ikke har karakter af  

 en billed- eller lydoptagelse, som fx bøger, er ikke omfattet af  

 bestemmelsen.
Det er en betingelse, at de værker, der indgår i optagelserne,  

 nyder beskyttelse efter lovens § 1.
Udlejning skal ske til almenheden, hvilket i praksis navnlig dækker  

 udlejning fra detailbutikker og lignende.
Det forudsættes i udlejnings- og  

 udlånsdirektivet, at udlejning af billed- og lydoptagelser i forbindelse med  

 biografvisning, udsendelse i radio og fjernsyn, forevisning på stedet og  

 forevisning i udstillingsøjemed ikke udløser noget vederlagskrav.
Er de nævnte betingelser opfyldt, har ophavsmanden ret til et rimeligt  

 vederlag.
Afgørelsen af, hvad der kan betegnes som et rimeligt vederlag, skal  

 træffes ud fra en konkret vurdering af samtlige omstændigheder inden for de  

 pågældende udnyttelsesområder samt ud fra en bedømmelse af, i hvilket omfang  

 ophavsmanden konkret har bidraget til billed- eller lydoptagelsen.
Såfremt  

 der ikke kan opnås enighed om vederlagets størrelse, kan spørgsmålet  

 indbringes for domstolene, der træffer den endelige afgørelse.
Honorering af vederlagskravet kan ske ved en rund sum i forbindelse med  

 aftalens indgåelse eller ved en fast procentdel (royalty) af indtægterne ved  

 udlejningen, som udbetales senere.
Vederlagskravet skal til enhver tid  

 fastsættes i forhold til indtægterne ved udlejningen, hvilket indebærer, at  

 ophavsmanden har krav på efterbetaling, såfremt et engangsbeløb erlagt ved  

 aftalens indgåelse ikke længere dækker den faktiske udnyttelse af værket.
 Vederlagskravet påhviler efter forslaget til § 58 a producenten af billed-  

 eller lydoptagelsen, og ophavsmanden skal således rette sit krav mod  

 producenten, som må søge beløbet dækket i det vederlag, han kræver for  

 distribution af billed- eller lydoptagelsen.
 Under høringen har forslaget om, at vederlagskravet skal rettes mod  

 producenten, fået støtte fra Danmarks Radio, Foreningen af Danske  

 Spillefilmproducenter, Foreningen af Danske Videogramdistributører, TV 2 og  

 Sammenslutningen af producenter af film, tv, video og AV i Danmark.
Samrådet for Ophavsret har vendt sig mod forslaget.
Det anføres, at det  

 vil være i strid med intentionerne bag direktivbestemmelsen samt  

 betragtningerne i præamblen til direktivet at fastsætte, at kravet alene kan  

 gøres gældende mod producenten af billed- eller lydoptagelser.
Det er  

 Samrådets opfattelse, at udlejnings- og udlånsdirektivet giver ophavsmændene  

 valgfrihed med hensyn til administrationen og opkrævningen af vederlaget,  

 således at ophavsmændene selv kan bestemme, om vederlagskravet skal gøres  

 gældende individuelt eller kollektivt, og om kravet skal rettes mod  

 producenten, distributøren eller detailleddet.
Samrådet finder, at  

 lovforslaget bør give mulighed for administration og opkrævning efter  

 alternative ordninger.
Kulturministeriet kan ikke være enig i de af Samrådet fremførte  

 synspunkter.
Den foreslåede ordning med alternative muligheder for opkrævning  

 vil efter ministeriets opfattelse i praksis medføre store administrative  

 vanskeligheder, idet fx detailleddet ikke er indrettet til at kunne foretage  

 direkte afregning i forhold til rettighedshaverne eller disses  

 organisationer.
Det fremgår endvidere af art. 4, stk. 4, i udlejnings- og  

 udlånsdirektivet, at medlemslandene frit kan bestemme, om og i hvilket omfang  

 det uoverdragelige vederlagskrav skal administreres af  

 rettighedshaverorganisationer, og mod hvem kravet skal rettes.
Efter forslaget til § 58 a, 2. pkt., kan retten til vederlag alene udøves  

 gennem organisationer, der repræsenterer de enkelte grupper af  

 rettighedshavere.
Kulturministeriet er af den opfattelse, at forhandling om  

 vederlag for udnyttelse af udlejningsretten bedst varetages af ophavsmændenes  

 respektive organisationer, for derved at styrke den enkelte ophavsmands  

 forhandlingsposition i forholdet til den ofte forhandlingsstærke producent.  

 Samtidig forenkles forhandlingsprocessen ved, at producenten ikke skal  

 forhandle individuelt med et større antal rettighedshavere.
Bestemmelsen  

 indebærer alene, at forhandling om vederlagskravet skal varetages af en  

 organisation.
Det er op til den enkelte rettighedshaver at tage stilling til,  

 om denne selv vil opkræve vederlaget, eller om denne vil give fuldmagt til,  

 at opkrævningen kan ske via de respektive organisationer.
Ministeriet har overvejet, om de nævnte organisationer burde godkendes af  

 Kulturministeriet.
På baggrund af Danmarks Radios udtalelse i forbindelse med  

 høringen om, at gældende aftaler og overenskomster i så fald eventuelt skulle  

 genforhandles, har ministeriet fundet det rigtigst ikke at stille forslag om  

 nogen godkendelsesordning på området.
Efter forslaget til § 58 a, 3. pkt., kan kravet om vederlag ved  

 overdragelse af udlejningsretten til film- eller fonogramproducenten ikke  

 fraviges ved aftale.
Dette indebærer, at en aftale om, at vederlagskravet  

 frafaldes i forhold til producenten, er ugyldig.
Til nr. 20 Forslaget til den ændrede henvisning i ophavsretslovens § 65, stk. 4,  

 hvorefter henvisningen til § 17, stk. 3, erstattes med en henvisning til §  

 17, stk. 1-3, og stk. 5, indebærer, at udøvende kunstnere omfattes af hele  

 anvendelsesområdet for § 17 bortset fra bestemmelsen om lydbøger i § 17, stk.  

 4.
Henvisningen til den nye bestemmelse i § 17, stk. 1, indebærer, at  

 udøvende kunstneres præstationer frit vil kunne gengives til brug for de i §  

 17, stk. 1, nævnte handicappede, når dette ikke sker i erhvervsøjemed.
Sker  

 gengivelsen i erhvervsøjemed, har den udøvende kunstner ret til vederlag.
 Henvisningen til § 17, stk. 2, betyder, at gengivelser, der har karakter  

 af gengivelse af rene lydoptagelser, ikke kan finde sted uden samtykke fra  

 den udøvende kunstner.
 Henvisningen til § 17, stk. 3, indebærer, at de bestemmelser, som i  

 forhold til ophavsmændene gælder for brugen af eksemplarer, som af andre er  

 fremstillet særligt til brug for blinde, svagtseende m.v., også skal gælde i  

 forhold til udøvende kunstnere.
Der er ikke i forslaget nogen henvisning til § 17, stk. 4, om fremstilling  

 af lydbøger.
Dette er i overensstemmelse med den gældende lovs § 65, stk. 4,  

 der ikke indeholder nogen henvisning til den gældende lovs § 17, stk. 2, om  

 fremstilling af lydbøger.
Baggrunden for dette er, at det ikke bør være  

 muligt uden samtykke at optage en udøvende kunstners præstation i form af  

 oplæsning af et litterært værk.
I almindelighed indgås der forudgående en  

 aftale med en udøvende kunstner om medvirken ved indlæsningen af en lydbog,  

 og samtykke vil således navnlig skulle indhentes ved kopiering af  

 eksisterende lydoptagelser.
 Henvisningen til § 17, stk. 5, om aftalelicens for optagelser fra radio og  

 tv til fordel for syns- og hørehandicappede svarer til den gældende lovs §  

 65, stk. 4, jf. § 17, stk. 3.
Til nr. 21 Efter ophavsretslovens § 65, stk. 3, gælder der en formodning for, at en  

 udøvende kunstner, i kraft af sin aftale med en filmproducent, har overdraget  

 sin ret til udlejning til filmproducenten.
Efter forslaget til nr. 21 indsættes der for udøvende kunstneres  

 vedkommende en henvisning til den under ændringsforslag nr. 19 som § 58 a  

 foreslåede nye bestemmelse om ret for ophavsmænd til at modtage vederlag ved  

 udlejning af fonogrammer og videogrammer.
Forslaget indebærer, at udøvende  

 kunstnere i lighed med ophavsmænd får et uoverdrageligt vederlagskrav i  

 forbindelse med fonogram- og videogramudlejning.
 Fra radiofoniernes og andre producenters side har der over for  

 Kulturministeriet været fremført ønske om, at formodningsreglen for udøvende  

 kunstnere vedrørende udlejning af film i den gældende lovs § 65, stk. 3, som  

 blev gennemført i 1995, bør udvides til at gælde alle former for udnyttelse  

 af indspilninger af en udøvende kunstners præstationer, uanset i hvilken  

 sammenhæng - film, radio eller fjernsyn m.v. - en indspilning måtte være  

 foretaget.
Kulturministeriet kan ikke være enig i disse forslag.
Når det gælder  

 formodningsregler inden for ophavsretslovgivningen, har der i de seneste år  

 været en lovgivningsmæssig linie, der indebærer, at formodningsregler, der  

 overfører rettigheder fra ophavsmænd og udøvende kunstnere til producenter,  

 ikke bør være gældende i dansk ophavsretslovgivning, medmindre dette klart  

 følger af krav i internationale forpligtelser på området.
I overensstemmelse hermed blev den siden 1961 gældende generelt  

 formulerede formodningsregel i den daværende ophavsretslovs § 42 for  

 ophavsmænd, der medvirkede ved filmindspilning, ved lovrevisionen i 1995  

 efter forslag fra Ophavsretsudvalget begrænset til at gælde, hvor en sådan  

 formodningsregel direkte kræves i Bernerkonventionen art. 14 bis.
På  

 tilsvarende måde blev der for udøvende kunstnere ved lovrevisionen i 1995 i  

 den gældende lovs § 65, stk. 3, gennemført en formodningsregel, som er  

 begrænset til kun at gælde udlejning af filmværker, hvilket er minimumskravet  

 efter udlejnings- og udlånsdirektivets art. 2, stk. 5.
 På denne baggrund indeholder lovforslaget ikke noget forslag om at udvide  

 den gældende formodningsregel for udøvende kunstnere til at omfatte andre  

 former for udnyttelse end udlejning.
Til nr. 22 Forslaget til den ændrede henvisning i ophavsretslovens § 66, stk. 2,  

 hvorefter henvisningen til § 17, stk. 3, erstattes med en henvisning til §  

 17, stk. 1-3 og stk. 5, indebærer, at fremstillere af lydoptagelser omfattes  

 af hele anvendelsesområdet for § 17 bortset fra bestemmelsen om lydbøger i §  

 17, stk. 4.
Henvisningen til den nye bestemmelse i § 17, stk. 1, indebærer, at udgivne  

 lydoptagelser i forhold til producenter af lydoptagelser frit vil kunne  

 gengives til brug for de i § 17, stk. 1, nævnte handicappede, når dette ikke  

 sker i erhvervsøjemed.
Sker gengivelsen i erhvervsøjemed, har producenten af  

 lydoptagelsen ret til vederlag.
 Henvisningen til forslaget til § 17, stk. 2, betyder, at gengivelser, der  

 har karakter af gengivelse af rene lydoptagelser, ikke kan finde sted uden  

 samtykke fra producenten af lydoptagelsen.
 Henvisningen til § 17, stk. 3, indebærer, at de bestemmelser, som i  

 forhold til ophavsmændene gælder for brugen af eksemplarer, som af andre er  

 fremstillet særligt til brug for blinde, svagtseende m.v., også skal gælde i  

 forhold til producenter af lydoptagelser.
Den manglende henvisning til § 17, stk. 4, om fremstilling af lydbøger, er  

 i overensstemmelse med gældende ret.
Baggrunden for dette er, at der ikke bør  

 være mulighed for uden samtykke fra producenten at optage litterære værker,  

 der indgår i eksisterende lydoptagelser, idet producenten i almindelighed må  

 antages at have lagt en væsentlig investering i produktionen af den  

 pågældende lydoptagelse.
 Henvisningen til § 17, stk. 5, om aftalelicens for optagelser fra radio og  

 tv til fordel for syns- og hørehandicappede svarer til den gældende lovs §  

 66, stk. 2, jf. § 17, stk. 3.
Til nr. 23 Efter den gældende lovs § 66, stk. 2, er der for fonogramproducenternes  

 vedkommende en henvisning til den gældende lovs § 35, stk. 1. Dette  

 indebærer, at lydoptagelser, som udsendes i radio eller fjernsyn, kan  

 viderespredes i kabelanlæg m.v., uden at fonogramproducenterne har krav på  

 vederlag.
 Forslaget, hvorefter henvisningen til § 35, stk. 1, i den gældende lovs §  

 66, stk. 2, udgår, er en konsekvens af, at tvangslicensordningen i den  

 gældende lovs § 35 foreslås omlagt til en aftalebaseret ordning.
Til nr. 24 Forslaget indebærer, at den under nr. 23 nævnte retstilstand, hvorefter  

 lydoptagelser, som indgår i radio- og fjernsynsudsendelser, i forhold til  

 producenten frit kan viderespredes over kabelanlæg, opretholdes.
Til nr. 25 Forslaget til den ændrede henvisning i ophavsretslovens § 67, stk. 2,  

 hvorefter henvisningen til § 17, stk. 3, erstattes med en henvisning til §  

 17, stk. 1 og stk. 3 og stk. 5, indebærer, at fremstillere af  

 billedoptagelser omfattes af de for billedoptagelser relevante dele af § 17's  

 anvendelsesområde.
Henvisningen til den nye bestemmelse i § 17, stk. 1, indebærer, at udgivne  

 billedoptagelser i forhold til producenten frit vil kunne gengives til brug  

 for de i § 17, stk. 1, nævnte handicappede, når dette ikke sker i  

 erhvervsøjemed.
Sker gengivelsen i erhvervsøjemed, har producenten ret til  

 vederlag.
 Henvisningen til § 17, stk. 3, indebærer, at de bestemmelser, som i  

 forhold til ophavsmændene gælder for brugen af eksemplarer, som af andre er  

 fremstillet særligt til brug for blinde, svagtseende m.v., også skal gælde i  

 forhold til producenter af billedoptagelser.
 Henvisningen til § 17, stk. 5, om aftalelicens for optagelser fra radio og  

 tv til fordel for syns- og hørehandicappede svarer til den gældende lovs §  

 67, stk. 2, jf. § 17, stk.3.
Til nr. 26 Efter den gældende lovs § 67, stk. 2, er der for så vidt angår producenter  

 af billedoptagelser en henvisning til § 35, stk. 1. Dette indebærer, at  

 billedoptagelser, som udsendes i radio eller fjernsyn, kan viderespredes i  

 kabelanlæg m.v., uden at producenterne af billedoptagelser har krav på  

 vederlag.
 Forslaget, hvorefter henvisningen til § 35, stk. 1, i den gældende lovs §  

 67, stk. 2, udgår, er en konsekvens af, at tvangslicensordningen i den  

 gældende lovs § 35 foreslås omlagt til en aftalebaseret ordning.
Til nr. 27 Forslaget indebærer, at den under nr. 26 nævnte retstilstand, hvorefter  

 billedoptagelser, som indgår i fjernsynsudsendelser, i forhold til  

 producenten frit kan viderespredes over kabelanlæg, opretholdes.
Til nr. 28 Forslaget om indsættelsen af en henvisning til § 17, stk. 1-3, i lovens §  

 69, stk. 3, er nyt.
Forslaget skal ses på baggrund af den foreslåede nye  

 affattelse af § 17, stk. 1-3, jf. ændringsforslag nr. 1. Da de nævnte  

 bestemmelser også omfatter gengivelse, som sker på grundlag af radio- og  

 fjernsynsudsendelser, må der i § 69, stk. 3, indføjes en henvisning, der  

 undtager gengivelse til fordel for de handicappede fra den eneret, som  

 radiofonierne efter § 69, stk. 1, har med hensyn til anvendelse af deres  

 radio- og fjernsynsudsendelser (»signalretten«).
Henvisningen til § 17, stk. 1, indebærer, at udgivne radio- og  

 fjernsynsudsendelser i forhold til radiofonien frit vil kunne gengives til  

 brug for de i § 17, stk. 1, nævnte handicappede, når dette ikke sker i  

 erhvervsøjemed.
Sker gengivelsen i erhvervsøjemed, har radiofonien ret til  

 vederlag.
 Henvisningen til § 17, stk. 2, betyder, at gengivelser, der har karakter  

 af gengivelse af rene lydoptagelser, ikke kan finde sted uden samtykke fra  

 radiofonien.
 Henvisningen til § 17, stk. 3, indebærer, at de bestemmelser, som i  

 forhold til ophavsmændene gælder for brugen af eksemplarer, som af andre er  

 fremstillet særligt til brug for blinde, svagtseende m.v., også skal gælde i  

 forhold til radiofonier.
Den manglende henvisning til § 17, stk. 4, om eksemplarfremstilling af  

 lydbøger, er i overensstemmelse med den gældende lovs § 69, stk. 3, der ikke  

 indeholder nogen henvisning til den gældende lovs § 17, stk. 2, om  

 fremstilling af lydbøger.
Baggrunden er, at der ikke bør være mulighed for at  

 optage litterære værker, der indgår i en radio- eller fjernsynsudsendelse,  

 idet radiofonien i almindelighed må antages at have lagt en væsentlig  

 investering i produktionen af den pågældende udsendelse.
Til nr. 29 Forslaget til den ændrede henvisning i ophavsretslovens § 70, stk. 3, 1.  

 pkt., hvorefter henvisningen til § 17, stk. 3, erstattes med en henvisning  

 til § 17, stk. 1 og stk. 3 og stk. 5, indebærer, at fremstillere af  

 fotografiske billeder omfattes af alle de relevante bestemmelser i den nye  

 affattelse af § 17. Herefter vil fotografiske billeder i forhold til  

 fotografer i almindelighed frit kunne gengives til brug for de i § 17, stk.  

 1, nævnte handicappede, når dette ikke sker i erhvervsøjemed.
Sker  

 gengivelsen i erhvervsøjemed, har fotografen ret til vederlag.
 Henvisningen til § 17, stk. 3, indebærer, at de bestemmelser, som i  

 forhold til ophavsmændene gælder for brugen af eksemplarer, som af andre er  

 fremstillet særligt til brug for blinde, svagtseende m.v., også skal gælde i  

 forhold til fotografer.
 Henvisning til § l7, stk. 5, om aftalelicens for optagelse fra radio og tv  

 til fordel for syns- og hørehandicappede svarer til den gældende lovs § 70,  

 stk. 3, jf. § 17, stk. 3.
Til § 2 Til stk. 1-3 Det foreslås i stk. 1, at loven i almindelighed træder i kraft den 1.  

 januar 1997. Det betyder, at forslagene vedrørende eksemplarfremstilling til  

 fordel for handicappede (ændringsforslag nr. 1, 3, 8-9, 11, 14, 17, 20, 22,  

 25, 28 og 29), uoverdrageligt vederlagskrav ved udlejning af billed- og  

 lydoptagelser (nr. 19 og 21), KODA's koncessionsforhold (nr. 13) samt visse  

 bestemmelser om dækning af omkostninger ved Ophavsretslicensnævnets  

 virksomhed (nr. 6) og udgifterne ved mægling efter loven (nr. 18), træder i  

 kraft den 1. januar 1997. Samtidig foreslås det i stk. 2, at lov om Den  

 Kulturelle Fond og om visse bevillinger på det ophavsretlige område ophæves i  

 sin helhed.
Om baggrunden for forslaget om ophævelse af loven henvises til  

 bemærkningerne under ændringsforslag nr. 13.
På kabelspredningsområdet, dvs. lovforslagets ændringsforslag nr. 2, 4-5,  

 7, 10, 12-13, 15-16, 23-24, 26 og 27 gør der sig særlige forhold gældende.  

 Som det fremgår af de almindelige bemærkninger og satellit- og  

 kabeldirektivet af 27. september 1993, skal den danske tvangslicensordning  

 for kabelspredning, som har været gældende siden 1985, senest den 1. januar  

 1998 være afløst af en ordning baseret på aftalelicens.
Det er  

 Kulturministeriets opfattelse, at den danske tvangslicensordning har fungeret  

 tilfredsstillende.
Ministeriet har på denne baggrund ment, at omlægningen til  

 en aftalebaseret ordning burde udskydes længst muligt.
Ministeriet har  

 samtidig fundet det vigtigt, at såvel rettighedshaverne som brugerne i god  

 tid inden den 1. januar 1998 får kendskab til det retsgrundlag, på hvilket  

 der skal sluttes de aftaler, som er en nødvendig forudsætning for, at  

 aftalelicensordningen efter 1. januar 1998 kan fungere efter sin hensigt.
Der  

 er ved forslaget om, at den nye aftalelicensordning skal træde i kraft den 1.  

 januar 1998, også lagt vægt på, at det må forventes, at  

 Ophavsretslicensnævnet i nær fremtid vil træffe en endelig administrativ  

 afgørelse om kabeltaksterne for året 1997. På denne baggrund må ministeriet  

 nære betænkelighed ved, at der ved en omlægning af tvangslicensordningen  

 skabes usikkerhed om vederlagsbetalingen i 1997.
 Det foreslås derfor, at de nye kabelbestemmelser i almindelighed træder i  

 kraft den 1. januar 1998.
Under høringen har forslaget om ikrafttræden af kabelspredningsreglerne  

 pr. 1. januar 1998 fra brugerside fået tilslutning fra Forenede Danske  

 Antenneanlæg, Boligselskabernes Landsforening, Stofa og Tele Danmark.
Fra  

 rettighedshavernes side har Copy-Dan, Kabel-TV, Danmarks Radio, TV 2,  

 Foreningen af Danske Spillefilmproducenter, Sammenslutningen af producenter  

 af film, tv, video og AV i Danmark og UBOD ytret ønske om, at de nye  

 bestemmelser træder i kraft den 1. januar 1997. Det anføres blandt andet, at  

 der i den nærmeste fremtid vil komme en række kodede kanaler, hvor  

 radiofonierne ikke har klareret kabelrettighederne, samt at Copy-Dan  

 administrativt er parat til at foretage opkrævning og fordeling efter den nye  

 aftalelicens, og at der derfor ingen tekniske grunde er til at udsætte  

 ikrafttrædelsesdatoen til 1. januar 1998.
 Kulturministeriet kan ikke være enig i de af rettighedshaverne fremførte  

 synspunkter.
 For så vidt angår programmer, der ikke er omfattet af den gældende  

 tvangslicensordning, men undergivet en eneret, dvs. programmer, der udsendes  

 via kommunikationssatellit, og programmer i kodet form, finder ministeriet,  

 at der af hensyn til såvel rettighedshavere som brugere i overgangsåret 1997  

 bør være mulighed for at få en endelig administrativ afgørelse i tilfælde af,  

 at der ikke ved aftale mellem parterne kan opnås enighed om tarifferne på  

 området.
 I overensstemmelse hermed foreslås det i stk. 3, at programmer, der  

 udsendes via kommunikationssatellit eller i kodet form, som en  

 overgangsordning undergives Ophavsretslicensnævnets kompetence i året 1997.
Til stk. 4 Forslaget til stk. 4 fremsættes til opfyldelse af art. 13 i udlejnings- og  

 udlånsdirektivet vedrørende overgangsregler m.v.
Efter forslaget skal de nye  

 lovbestemmelser i § 58 a, jf. § 65, stk. 4, 1. pkt., (ændringsforslag nr. 19  

 og 21) om et uoverdrageligt vederlagskrav ved udlejning af lyd- eller  

 billedoptagelser i almindelighed også finde anvendelse på aftaler, der er  

 indgået før lovens ikrafttræden.
Vederlagskravet gælder dog kun for  

 udlejning, der finder sted efter lovens ikrafttræden.
 Forslaget er i overensstemmelse med det almindelige princip om, at  

 aftaler, der efter lovens ikrafttræden strider mod bestemmelser i  

 ophavsretsloven, som ikke kan fraviges ved aftale, ikke kan anses for gyldige  

 for fremtiden, uanset om en aftale er indgået før eller efter lovens  

 ikrafttræden.
 I direktivets art. 13, stk. 6 og stk. 9, gøres der 2 begrænsninger i  

 anvendelsen af det nævnte princip.
 Efter art. 13, stk. 6, berører direktivet ikke kontrakter om udlejning,  

 der er indgået før direktivets vedtagelse den 19. november 1992. Efter art.  

 13, stk. 9, kræves det endvidere, at der skal ske en notifikation for så vidt  

 angår kontrakter indgået før den 1. juli 1994.
 I overensstemmelse hermed foreslås det i stk. 4, at det uoverdragelige  

 vederlagskrav ikke finder anvendelse på aftaler indgået før den 19. november  

 1992. For så vidt angår aftaler, der er indgået i tidsrummet fra den 19.  

 november 1992 til den 1. juli 1994, finder bestemmelserne om uoverdrageligt  

 vederlagskrav endvidere kun anvendelse, såfremt de berørte ophavsmænd og  

 udøvende kunstnere anmelder deres krav over for producenten af billed- eller  

 lydoptagelsen inden den 1. januar 1997.
Advokatrådet har under høringen anført, at bestemmelserne om, at  

 ophavsmænd og udøvende kunstnere skal have en ufravigelig ret til  

 vederlagskrav, vil indebære et indgreb i velerhvervede rettigheder, såfremt  

 rettighedshavere inden lovens ikrafttræden har overdraget udlejningsretten  

 til producenten.
Det er Advokatrådets opfattelse, at dette efter  

 omstændighederne vil kunne sidestilles med ekspropriation.
Advokatrådet  

 anfører videre, at indførelsen af bestemmelser af den nævnte karakter  

 formentlig vil kunne medføre, at erhververen af udlejningsrettighederne vil  

 kunne rejse erstatningskrav mod overdrageren som følge af, at erhververen  

 ikke modtager det, han har betalt for.
Kulturministeriet kan ikke være enig i de af Advokatrådet fremførte  

 synspunkter.
Det uoverdragelige vederlagskrav er et nyt retsinstitut, som  

 blev indført ved udlejnings- og udlånsdirektivets vedtagelse den 19. november  

 1992. Dette nye vederlagskrav berører ikke den overdragelse af  

 udlejningsrettighederne, som er sket ved aftale eller på grundlag af  

 formodningsreglerne i ophavsretslovens § 58 og § 65, stk. 3. Fra tidspunktet  

 for direktivets vedtagelse og offentliggørelse må det formodes at have været  

 de berørte parter bekendt, at et vederlagskrav af den nævnte art skulle  

 gennemføres i national ret.
Ministeriet finder på denne baggrund ikke, at der  

 ved gennemførelsen af bestemmelsen i udlejnings- og udlånsdirektivet om et  

 uoverdrageligt vederlagskrav ved udlejning af fonogrammer og videogrammer  

 sker et indgreb i velerhvervede rettigheder.
I øvrigt følger det af  

 direktivets art. 13, stk. 6, at vederlagskravet ikke berører aftaler indgået  

 før den 19. november 1992, jf. forslaget til stk. 4.
Til § 3 Ophavsretsloven af 1995 indeholder samme ikrafttrædelsesforbehold og er  

 endnu ikke sat i kraft hverken på Færøerne eller i Grønland.
Dette indebærer,  

 at ophavsretsloven og fotografiloven af 1961 og visse senere lovændringer  

 indtil videre fortsat er i kraft på Færøerne og i Grønland.
Loven om Den Kulturelle Fond og om visse bevillinger på det ophavsretlige  

 område, som i forslaget til § 2, stk. 2, foreslås ophævet, har ikke været sat  

 i kraft på Færøerne og i Grønland, og en ophævelse af denne lov har derfor  

 ingen konsekvenser for Færøerne og Grønland.
På Færøerne, men ikke i  

 Grønland, gælder loven fra 1935 om Det kgl.
Teater og om oprettelsen af en  

 kulturel fond, hvilket indebærer, at de i medfør af loven udstedte  

 eneretsbevillinger, herunder bevillingen til KODA, fortsat er gældende på  

 Færøerne.
I Grønland har KODA i praksis uden særlig bevilling foretaget  

 opkrævning af musikafgifter på grundlag af fuldmagter fra de enkelte  

 komponister m.fl.
 På denne baggrund, og idet en del af de i lovforslaget indeholdte forslag  

 må antages at have konsekvenser på områder, der er dækket af  

 hjemmestyreordningerne på Færøerne og i Grønland, finder Kulturministeriet  

 det rigtigst, at en ikrafttræden på Færøerne og i Grønland først bør ske  

 efter forhandlinger med de færøske og grønlandske hjemmestyremyndigheder.
Skriftlig fremsættelse Kulturministeren (Jytte Hilden):
 Jeg tillader mig hermed for det høje Ting at fremsætte:
 Forslag til lov om ændring af ophavsretsloven. (Eksemplarfremstilling  

 m.v. til fordel for handicappede, kabelviderespredning af radio- og  

 fjernsynsudsendelser, uoverdrageligt vederlagskrav ved udlejning af  

 videogrammer og fonogrammer m.v.).
(Lovforslag nr.
L 77).
Ophavsretsloven undergik i 1995 en gennemgribende revision, hvis formål  

 var at tilvejebringe en ny og mere tidssvarende ophavsretslovgivning.
Loven  

 medførte blandt andet, at billedkunstnernes retlige stilling blev styrket, at  

 der blev skabt ligestilling med hensyn til beskyttelse mellem udøvende og  

 skabende kunstnere, og at lovens aftalelicenssystem blev udbygget og  

 forenklet.
Endelig blev der givet bestemmelser om beskyttelse af producenter  

 af lyd- og billedoptagelser.
 Hovedformålet med dette lovforslag er at gennemføre visse mindre  

 ændringer, som er nødvendiggjort af to EF-direktiver på området.
 For det første foreslår jeg, at den gældende tvangslicensordning for  

 kabelviderespredning af radio- og fjernsynsudsendelser afløses af en ordning  

 baseret på aftalelicens . Omlægningen indebærer, at der for fremtiden skal  

 indgås aftaler mellem rettighedshaverne og brugerne om kabelspredning af  

 radio- og fjernsynsudsendelser.
 Det er hensigten, at omlægningen for kabelspredning skal træde i kraft den  

 1. januar 1998, således at rettighedshaverne og brugerne i god tid inden  

 omlægningen får kendskab til det nye retsgrundlag og dermed får mulighed for  

 at indrette sig i overensstemmelse hermed.
For det andet foreslår jeg, at der for ophavsmændenes og de udøvende  

 kunstneres vedkommende indføres nye bestemmelser om et uoverdrageligt  

 vederlagskrav ved udlejning af videogrammer og fonogrammer.
Et vederlagskrav  

 af denne art skal være gennemført i dansk ret senest den 1. juli 1997. Der er  

 tale om en helt ny ordning, som har til formål af styrke ophavmændenes og de  

 udøvende kunstneres retsstilling i forbindelse med udnyttelsen af de værker  

 og præstationer, der indgår i billed- eller lydoptagelser.
 Et tredje væsentligt element i lovforslaget er de nye bestemmelser om  

 eksemplarfremstilling m.v. til fordel for de syns- og hørehandicappede.
Sådan som retsstillingen er i dag, kan blinde kun fremstille eksemplarer  

 af litterære eller musikalske værker i blindeskrift, uden at spørge om lov  

 fra ophavsmændene.
Ved revisionen af ophavsretsloven i 1995 fik  

 kulturministeren en bemyndigelse til at udvide denne adgang til også at  

 omfatte andre former for eksemplarfremstilling.
Under senere forhandlinger  

 med de synshandicappedes organisationer har der imidlertid vist sig at være  

 et stort behov for, at de synshandicappede får bedre muligheder for at kunne  

 drage fordel af den nye digitale teknik.
 På denne baggrund stiller jeg forslag om, at der tilvejebringes det  

 nødvendige grundlag for, at de blinde, svagtseende, døve og talelidendes  

 muligheder for at udnytte den nye teknologi forbedres.
For det fjerde foreslår jeg endelig, at loven om Den Kulturelle Fond og om  

 visse bevillinger på ophavsretsområdet ophæves.
Loven er i dag uden reel  

 betydning, idet de afgifter, som de efter loven koncessionerede selskaber  

 skulle betale, er aftrappet over en årrække med den konsekvens, at de i dag  

 udgør 0 kr.
Jeg finder det imidlertid hensigtsmæssigt, at der stadig kan  

 udøves en vis offentlig kontrol med KODA, der som koncessioneret virksomhed  

 forvalter komponisternes rettigheder.
Jeg foreslår derfor, at  

 koncessionsordningen for KODA overføres til ophavsretsloven.
 Idet jeg i øvrigt henviser til lovforslaget med bemærkninger, anbefaler  

 jeg forslaget til Folketingets velvillige behandling.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget 1. § 17, stk. 1, ophæves og i stedet indsættes:
»Det er tilladt at gengive og sprede eksemplarer af udgivne værker,  

 når gengivelsen og de spredte eksemplarer er særligt bestemt til brug for  

 blinde, svagtseende, døve og talelidende.
Sker gengivelsen eller  

 eksemplarspredningen i erhvervsøjemed, har ophavsmanden krav på vederlag.
 Stk. 2. Bestemmelserne i stk. 1 finder ikke anvendelse på en  

 gengivelse, som udelukkende består af lydoptagelser, samt ved spredning af  

 eksemplarer, der sker ved udlejning til almenheden.
Stk. 3. Erhververen af et eksemplar af værker, som af andre er  

 fremstillet i overensstemmelse med stk. 1, må fremstille sådanne eksemplarer  

 på grundlag af det erhvervede eksemplar, herunder sikkerhedseksemplarer, som  

 er nødvendige for, at erhververen kan udnytte eksemplaret efter dets formål.  

 De fremstillede eksemplarer må ikke udnyttes på anden måde.
Retten til at  

 udnytte dem bortfalder, hvis det erhvervede eksemplar gøres tilgængeligt for  

 almenheden.
Dette gælder dog ikke ved udlån og udlejning af erhvervede  

 eksemplarer, som foretages af statslige eller kommunale institutioner og  

 andre sociale eller almennyttige institutioner.« Stk. 2 og 3 bliver herefter stk. 4 og 5.
§ 17. Af udgivne litterære eller musikalske værker må der  

 fremstilles eksemplarer i blindeskrift.
Eksemplarer af sådanne værker må  

 endvidere affotograferes til brug ved undervisningen på skoler for døve og  

 talelidende.
Kulturministeren kan fastsætte nærmere regler om, at  

 bestemmelsen i 1. pkt. kan udvides til også at omfatte andre former for  

 eksemplarfremstilling.
Stk. 2. Af udgivne litterære værker må der, når det ikke sker i  

 erhvervsøjemed, ved lydoptagelse fremstilles eksemplarer med henblik på udlån  

 til blinde, svagtseende, ordblinde, læsehandicappede og andre, som er ude af  

 stand til at læse almindelige bøger.
Ophavsmanden har krav på vederlag.
Stk. 3. Statslige eller kommunale institutioner og andre sociale  

 eller almennyttige institutioner kan til brug for syns- og hørehandicappede  

 ved lyd- eller billedoptagelse fremstille eksemplarer af værker, der udsendes  

 i radio eller fjernsyn, såfremt betingelserne for aftalelicens efter § 50 er  

 opfyldt.
Sådanne optagelser må kun udnyttes inden for virksomhed, som  

 omfattes af den i § 50 forudsatte aftale.
 2. § 35 affattes således:
»§ 35. Værker, som udsendes trådløst i radio eller fjernsyn,  

 må samtidig og uændret videreudsendes over kabelanlæg og på samme måde  

 videreudsendes til almenheden ved hjælp af radioanlæg, såfremt betingelserne  

 for aftalelicens efter § 50 er opfyldt.
Bestemmelsen i 1. pkt. gælder ikke  

 for rettigheder, som indehaves af radio- og fjernsynsforetagender.
 Stk.2. Uanset bestemmelsen i stk. 1 må værker, der indgår i en  

 trådløs radio- eller fjernsynsudsendelse, som modtages ved hjælp af egen  

 antenne, videreudsendes over kabelanlæg, som ikke omfatter mere end 2  

 tilslutninger.
Stk. 3. Ejeren af et anlæg, som nævnt i stk. 1, er ansvarlig for,  

 at der træffes aftale om videreudsendelse af radio- og fjernsynsudsendelser  

 over anlægget.
Er et vederlag, som ejeren skal betale efter en aftale indgået  

 i overensstemmelse med stk. 1 eller en kendelse fra Ophavsretslicensnævnet  

 efter § 48, stk. 1, fastsat som et beløb pr. tilslutning, er brugeren af den  

 enkelte tilslutning pligtig at betale ejeren et beløb, som svarer  

 dertil.« § 35. Værker, som udsendes i radio eller fjernsyn, må fordeles  

 over kabelanlæg og videreudsendes til almenheden ved hjælp af radioanlæg, når  

 dette sker uden ændringer og samtidig med, at udsendelsen finder sted.
Stk. 2. Ophavsmanden har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- og  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- og fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
 Stk. 5. Bestemmelsen i stk. 1 finder ikke anvendelse på  

 udsendelser i radio og fjernsyn, som foretages via kommunikationssatellitter,  

 medmindre der samtidig sker direkte udsendelse til almenheden, samt på  

 udsendelser, som sker i kodet form.
 3. I § 47, stk. 1, 1. pkt., og § 47, stk. 2, ændres  

 »§ 17, stk. 2,» til: »§ 17, stk. 1 og 4,».
 4. I § 47, stk. 1, 1. pkt., udgår: »§ 35,», og i  

§ 47, stk. 2, udgår: »§ 35«.
 5. I § 47, stk. 3, udgår: »§ 35 eller«.
 6. § 47, stk. 1, 3. pkt., affattes således:
»Kulturministeren fastsætter nærmere regler for nævnets virksomhed og  

 kan herunder fastsætte bestemmelser om dækning af omkostningerne ved  

 virksomheden.« § 47. Kan der ikke opnås enighed om størrelsen af vederlag i  

 henhold til § 17, stk. 2, § 18, stk. 1, § 35, § 51, stk. 2, og § 68, kan hver  

 af parterne forelægge spørgsmålet for et af kulturministeren nedsat nævn,  

 Ophavsretslicensnævnet.
Nævnets afgørelse kan ikke indbringes for anden  

 administrativ myndighed.
Kulturministeren fastsætter de nærmere regler for  

 nævnets virksomhed.
 Stk. 2. Kulturministeren kan fastsætte nærmere regler om  

 opkrævning af vederlag i henhold til § 17, stk. 2, § 18, stk. 1, § 35 og §  

 68.
 Stk. 3. Såfremt brugeren af et værk i henhold til § 35 eller § 68  

 ikke betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling er sket.
 7. § 48, stk. 1, affattes således:
»Nægter en organisation, som er godkendt efter § 50, stk. 3, eller et  

 radio- eller fjernsynsforetagende uden rimelig grund at give samtykke til, at  

 værker og udsendelser, som udsendes trådløst, samtidig og uændret  

 videreudsendes over kabelanlæg, eller tilbydes en sådan videreudsendelse på  

 urimelige vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Bestemmelsen i § 50, stk. 1,  

 2. pkt., finder tilsvarende anvendelse.« 8. I § 48, stk. 2, ændres »§ 17, stk. 3,» til:  

 »§ 17, stk. 5,», og i § 48, stk. 3, ændres »§ 17, stk.  

 3« til: »§ 17, stk. 5«.
§ 48. Nægter et radio- eller fjernsynsforetagende uden rimelig  

 grund at give samtykke til, at dets udsendelser samtidig og uden ændringer  

 fordeles over kabelanlæg, eller tilbydes en sådan fordeling på urimelige  

 vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Afgørelse om fastsættelse af  

 vederlag kan dog, for så vidt angår udsendelser, som omfattes af § 35, stk.  

 1, kun træffes på grundlag af krav fremsat af foretagendet gennem den i § 35,  

 stk. 3, nævnte fællesorganisation.
Bestemmelserne i § 35, stk. 4, og § 49  

 finder tilsvarende anvendelse på de i 2. pkt. nævnte vederlagskrav.
 Stk. 2. Nægter et radio- eller fjernsynsforetagende efter § 69 at  

 give samtykke til, at foretagendets radio- eller fjernsynsudsendelser optages  

 på en måde, som er omhandlet i § 13, stk. 1, 1. pkt., 2. led, eller § 17,  

 stk. 3, eller kan der ikke opnås enighed om vilkårene for en sådan optagelse,  

 kan Ophavsretslicensnævnet på begæring af hver af parterne meddele den  

 fornødne tilladelse og fastsætte nærmere vilkår herfor.
 Stk. 3. Bestemmelsen i stk. 2 finder kun anvendelse, hvis en  

 organisation af ophavsmænd har indgået en aftale, som omfattes af § 50, jf. §  

 13, stk. 1, 1. pkt., 2. led, eller § 17, stk. 3. Bestemmelsen i § 49 finder  

 tilsvarende anvendelse.
 9. I § 49, stk. 1, ændres »§ 17, stk. 2,» til:  

 »§ 17, stk. 1 og stk. 4,».
 10. I § 49, stk. 1, udgår: »§ 35«.
 § 49. Vederlagskrav i henhold til § 17, stk. 2, § 18, stk. 1, § 35  

 og § 68 forældes efter 3 år fra udgangen af det år, i hvilket  

 værksudnyttelsen fandt sted.
 Stk. 2. Såfremt vederlagskravet gøres gældende af en organisation,  

 gælder bestemmelsen i stk. 1 også for ophavsmandens krav mod organisationen.
 Stk. 3. Forældelsen afbrydes ved skriftligt påkrav.
 11. I § 50, stk. 1, 1. pkt., ændres »§ 17, stk.  

 3,» til: »§ 17, stk. 5,».
 12. I § 50, stk. 1, 1. pkt., ændres »og § 30«  

 til: »§ 30 og § 35«.
 13. I § 50 indsættes som stk. 3-5:
»Stk. 3. Rettighedsorganisationer, som indgår aftaler om samtidig og  

 uændret videreudsendelse af radio- eller fjernsynsudsendelser af den i § 35  

 nævnte karakter, skal godkendes af kulturministeren.
Ministeren kan bestemme,  

 at en godkendt organisation på nærmere angivne områder skal være en  

 fællesorganisation, som omfatter flere grupper af rettighedshavere.
Aftaler  

 indgået i strid med 1. og 2. pkt. er ugyldige.
Stk. 4. Erhvervsmæssig virksomhed, hvorved en repræsentant for  

 indehaveren af ophavsretten eller en kontraktmæssig indehaver af denne ret  

 indgår aftaler om offentlig fremførelse af et musikværk, der er beskyttet  

 efter denne lov, skal godkendes af kulturministeren.
Ministeren kan fastsætte  

 nærmere vilkår for godkendelsen.
Aftaler indgået i strid med 1. og 2. pkt. er  

 ugyldige.« § 50. Aftalelicens efter §§ 13 og 14, § 17, stk. 3, og § 30 kan  

 påberåbes af brugere, der har indgået en aftale om den pågældende  

 værksudnyttelse med en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen giver brugeren ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen.
 Stk. 2. Aftalelicensen giver kun brugeren ret til at benytte de  

 ikkerepræsenterede ophavsmænds værker på den måde og på de vilkår, som følger  

 af den indgåede aftale med organisationen og af de i stk. 1 nævnte  

 bestemmelser.
 14. I § 51, stk. 1, ændres »§ 17, stk. 3,» til:  

 »§ 17, stk. 5,».
 15. I § 51, stk. 1, ændres »og § 30« til: »§  

 30 og § 35«.
 16. I § 51 indsættes efter stk. 2 som nyt stk. 3:
»Stk. 3. Vederlagskrav, som de i henhold til § 50, stk. 3,  

 godkendte organisationer ønsker at fremsætte i forbindelse med  

 værksudnyttelse efter § 35, skal fremsættes samtidigt over for  

 brugerne.« Stk. 3 bliver herefter stk. 4.
 § 51. For værksudnyttelse i henhold til §§ 13 og 14, § 17, stk. 3,  

 og § 30 skal de regler, som organisationen har fastsat med hensyn til  

 fordelingen af vederlag mellem de af organisationen repræsenterede  

 ophavsmænd, finde tilsvarende anvendelse over for ikkerepræsenterede  

 ophavsmænd.
Stk. 2. Ikkerepræsenterede ophavsmænd kan gøre krav på individuelt  

 vederlag, selv om en sådan ret hverken fremgår af aftalen med brugeren eller  

 af organisationens vederlagsregler.
Størrelsen af det individuelle vederlag  

 kan fastsættes efter bestemmelsen i § 47, stk. 1. Vederlagskravet kan kun  

 rettes mod organisationen.
 Stk. 3. Bestemmelsen i § 49 finder tilsvarende anvendelse på  

 vederlagskrav i henhold til de i stk. 1 og 2 nævnte bestemmelser.
17. I § 52, stk. 1, ændres »§ 17, stk. 3,» til:  

 »§ 17, stk. 5,» 18. I § 52 indsættes som stk. 7:
»Stk. 7. Kulturministeren kan fastsætte nærmere regler om dækning af  

 omkostningerne ved forligsmandens virksomhed.« § 52. Hvis forhandlinger om indgåelse af aftaler som nævnt i § 13,  

 stk. 1, § 14 og § 17, stk. 3, ikke fører til noget resultat, kan hver af  

 parterne kræve mægling.
Stk. 2. Krav om mægling rettes til kulturministeren.
Kravet kan  

 fremsættes, når en af parterne har afbrudt forhandlingerne eller afvist et  

 ønske om forhandlinger, eller når forhandlingerne ikke synes at ville føre  

 til noget resultat.
Stk. 3. Mæglingen foretages af en forligsmand, der udpeges af  

 kulturministeren.
Forligsforhandlingerne skal baseres på parternes eventuelle  

 løsningsforslag.
Forligsmanden kan foreslå parterne at lade tvisten afgøre  

 ved voldgift og kan medvirke ved udpegningen af voldgiftsmænd.
 Stk. 4. Forligsmanden kan fremsætte forslag til tvistens løsning  

 og kan kræve, at et sådant forslag forelægges parternes kompetente organer  

 til vedtagelse eller forkastelse inden en af forligsmanden fastsat frist.  

 Forligsmanden underretter kulturministeren om mæglingens udfald.
Stk. 5. Forligsmanden kan bestemme, at aftaler skal forblive i  

 kraft, selv om aftaleperioden er udløbet eller vil udløbe under  

 forhandlingerne.
Aftalen kan dog ikke forlænges i mere end to uger efter, at  

 parterne har taget stilling til et endeligt mæglingsforslag eller forslag til  

 voldgiftsbehandling, eller efter at forligsmanden har meddelt, at der ikke er  

 basis for at fremsætte sådanne forslag.
 Stk. 6. Den, der er eller har været forligsmand, må ikke ubeføjet  

 røbe eller udnytte, hvad denne har fået kendskab til som forligsmand.
 19. Efter § 58 indsættes:
»Bestemmelser om uoverdrageligt vederlagskrav ved udlejning af billed- og lydoptagelser § 58 a.
Har en ophavsmand til en producent af billed- eller  

 lydoptagelser overdraget sin ret til gennem udlejning af sådanne optagelser  

 at gøre et værk tilgængeligt for almenheden, har ophavsmanden ret til et  

 rimeligt vederlag fra producenten for udlejningen.
Retten til vederlag kan  

 kun udøves gennem organisationer, der repræsenterer de enkelte grupper af  

 rettighedshavere.
Bestemmelserne i 1. og 2. pkt. kan ikke fraviges ved  

 aftale.« 20. I § 65, stk. 4, 1. pkt., ændres »§ 17, stk.  

 3,» til: »§ 17, stk. 1-3 og stk. 5,».
 21. I § 65, stk. 4, 1. pkt., indsættes efter  

 »49-57«: », § 58 a«.
§ 65. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke 1) optages på bånd, film eller anden indretning, der kan gengive den,  

 eller 2) gøres tilgængelig for almenheden.
Stk. 2. Er fremførelsen optaget som anført i stk. 1, nr. 1, må den  

 ikke uden den udøvende kunstners samtykke overføres til anden indretning, der  

 kan gengive den, eller gøres tilgængelig for almenheden, før 50 år er  

 forløbet efter udgangen af det år, da fremførelsen fandt sted.
Hvis en  

 optagelse af en fremførelse udgives eller offentliggøres inden for dette  

 tidsrum, varer beskyttelsen dog, indtil 50 år er forløbet efter udgangen af  

 det år, hvor den første udgivelse eller offentliggørelse fandt sted, alt  

 efter hvilket tidspunkt der er det første.
 Stk. 3. En aftale mellem en udøvende kunstner og en filmproducent  

 om at medvirke ved indspilningen af en film indebærer, at den udøvende  

 kunstner i mangel af modstående aftale formodes at have overdraget sin ret  

 til udlejning af filmen til producenten.
 Stk. 4. Bestemmelserne i § 2, stk. 3, §§ 3 og 11, § 12, stk. 1 og  

 stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31 og  

 33-35, § 36, stk. 2, §§ 39-47, 49-57 samt §§ 61 og 62 finder tilsvarende  

 anvendelse på udøvende kunstneres fremførelser og optagelser heraf.  

 Bestemmelsen i § 19, stk. 1, finder kun anvendelse på en optagelse efter stk.  

 1 og 2, når denne for første gang er solgt eller på anden måde overdraget af  

 rettighedshaveren eller med dennes samtykke inden for Det Europæiske  

 Økonomiske Samarbejdsområde.
 Stk. 5. Uanset bestemmelserne i stk. 1 kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio eller TV 2 i radio eller fjernsyn.
 22. I § 66, stk. 2, 1. pkt., ændres »§ 17, stk.  

 3,» til: »§ 17, stk. 1-3 og stk. 5,».
 23. I § 66, stk. 2, 1. pkt., udgår: »§ 35, stk.  

 1,».
 24. I § 66 indsættes som stk. 3:
»Stk. 3. Uanset bestemmelsen i stk. 1 må lydoptagelser, som udsendes  

 trådløst i radio eller fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« § 66. Lydoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en lydoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 1, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31, 33,  

 34, § 35, stk. 1, § 36, stk. 2, §§ 39-47 samt §§ 49-52 finder tilsvarende  

 anvendelse på lydoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
 25. I § 67, stk. 2, 1. pkt., ændres »§ 17, stk.  

 3,» til: »§ 17, stk. 1 og stk. 3 og stk. 5,».
 26. I § 67, stk. 2, 1. pkt., udgår: »§ 35, stk.  

 1,».
 27. I § 67 indsættes som stk. 3:
»Stk. 3. Uanset bestemmelsen i stk. 1 må billedoptagelser, som  

 udsendes trådløst i fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« § 67. Billedoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en billedoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 2, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, § 21, stk. 3, §§ 22, 25, 27, 28  

 og 31-34, § 35, stk. 1, § 36, stk. 2, § 47 samt §§ 49-52 finder tilsvarende  

 anvendelse på billedoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
 28. I § 69, stk. 3, 1. pkt., indsættes efter »§  

 15,»: »§ 17, stk. 1-3,».
§ 69. En radio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre eller på anden måde  

 fremføres offentligt.
Udsendelsen må heller ikke uden samtykke affotograferes  

 eller optages på bånd, film eller anden indretning, der kan gengive den.
 Stk. 2. Er en udsendelse affotograferet eller optaget som anført i  

 stk. 1, må den ikke uden foretagendets samtykke overføres til anden  

 indretning, der kan gengive den, eller spredes til almenheden, før 50 år er  

 forløbet efter udgangen af det år, da udsendelsen fandt sted.
Stk. 3. Bestemmelserne i § 11, stk. 2, § 12, stk. 1 og stk. 2, nr.  

 4, § 15, § 19, stk. 1 og 2, §§ 21, 22 og 25, § 27, stk. 1 og 3, §§ 28, 31,  

 32, 33 og § 36, stk. 2, finder tilsvarende anvendelse på radio- og  

 fjernsynsudsendelser.
Bestemmelsen i § 19, stk. 1, finder kun anvendelse på  

 de i stk. 2 nævnte udsendelser, når disse for første gang er solgt eller på  

 anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
 29. I § 70, stk. 3, 1. pkt., ændres »§ 17, stk.  

 3,» til: »§ 17, stk. 1 og stk. 3 og stk. 5,».
 § 70. Den, som fremstiller et fotografisk billede (fotografen),  

 har eneret til at råde over billedet ved at fremstille eksemplarer af det og  

 ved at gøre det tilgængeligt for almenheden.
 Stk. 2. Retten til et fotografisk billede varer, indtil 50 år er  

 forløbet efter udgangen af det år, da billedet blev fremstillet.
Stk. 3. Bestemmelserne i § 2, stk. 2 og 3, §§ 3, 7, 9 og 11, § 12,  

 stk. 1 og stk. 2, nr. 4, §§ 13-16, § 17, stk. 3, § 18, stk. 1 og 2, § 19,  

 stk. 1 og 2, §§ 20, 21 og 23, § 24, stk. 1 og 2, §§ 25, 27, 28, 30, 31,  

 33-35, § 36, stk. 2, §§ 39-47, 49-58 og §§ 60-62 finder tilsvarende  

 anvendelse på fotografiske billeder.
Er et fotografisk billede genstand for  

 ophavsret efter § 1, kan denne også gøres gældende.
Bilag 2 Lov nr. 409 af 13. juni 1990 Lov om Den Kulturelle Fond og om visse bevillinger på ophavsretsområdet Bilag 3 RÅDETS DIREKTIV 92/100/EØF af 19. november 1992 om udlejnings- og udlånsrettigheder samt om visse andre ophavsretsbeslægtede rettigheder i forbindelse med intellektuel ejendomsret Bilag 4 RÅDETS DIREKTIV 97/83/EØF af 27. september 1993 om samordning af visse bestemmelser vedrørende ophavsrettigheder og ophavsretsbeslægtede rettigheder i fobindelse med radio- og tv-udsendelse via sattelit og viderespredning pr. kabel (* 1) Loven indeholder bestemmelser, der supplerende gennemfører Rådets direktiv 92/100/EØF, EF-Tidende 1992 L 346, s. 61, og 93/83/EØF, EF-Tidende 1993 L 248, s. 15.
