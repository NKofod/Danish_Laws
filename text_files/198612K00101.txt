Nr LSF 101 Forslag til Lov om ændring af lov om boligbyggeri (Kvoter for 1987,  

 vedligeholdelse i boperioden og istandsættelse ved fraflytning, ændret  

 finansiering af almennyttigt boligbyggeri, ungdomsboliger samt byggeskader og  

 renoveringsarbejder i kollegier m.v.).
Fremsat af boligministeren (Thor Pedersen) den 19. november 1986 Vedtaget ved tredjebehandling den 18. december 1986 Lov nr 930 af 19/12/1986 § 1 I lov om boligbyggeri, jf. lovbekendtgørelse nr. 80 af 3. februar 1986, som ændret ved § 2 i lov nr. 303 af 4. juni 1986, foretages følgende ændringer:
 1. I § 3 indsættes efter stk. 5 som nyt stykke:
»Stk. 6. Ved anmeldelse til tinglysning af et dokument om afhændelse af en fast ejendom, der tilhører et almennyttigt boligselskab, skal dokumentet være ledsaget af et samtykke efter stk. 5. Det samme gælder for et pantebrev i en ejendom, der tilhører et almennyttigt boligselskab, medmindre pantebrevet indeholder boligselskabets erklæring om, at betingelserne for udstedelse af pantebrevet uden samtykke er opfyldt, jf. stk. 5, nr. 1-6. Hvis samtykke eller erklæring ikke foreligger, sætter dommeren i overensstemmelse med reglerne i tinglysningsloven en frist til fremskaffelse af samtykket eller erklæringen.«.
 Stk. 6 bliver herefter stk. 7.
 2. § 10 affattes således:
»§ 10. Det påhviler selskabet at drage omsorg for, at selskabets ejendomme og lejligheder holdes forsvarligt ved lige.
Stk. 2. Afdelingen foretager og afholder udgiften til vedligeholdelse og fornyelse af låse, vand- og gashaner, elafbrydere, wc-kummer, cisterner, vaskekummer, badekar, køleskabe, komfurer, vaskemaskiner og lignende installationer, medmindre forringelsen skyldes boligtagerens forsømmelse.
Stk. 3. Selskabet træffer beslutning om, hvorvidt lejlighedernes vedligeholdelse i boperioden og istandsættelse ved fraflytning skal ske efter reglerne i enten § 10 a eller § 10 b.
Det besluttes samtidig, om der skal fastsættes ens regler for alle selskabets afdelinger.
De vedtagne regler gælder for samtlige boligtagere uanset eventuelle modstående kontraktbestemmelser.
Det kan ikke ved fraflytning forlanges, at lejligheden afleveres i en bedre stand end den, hvori den blev overtaget.
Stk. 4. Ændring af den efter stk. 3 vedtagne vedligeholdelses- og istandsættelsesordning kan tidligst ske, når ordningen har været i kraft i 5 år.
Stk. 5. Ved fraflytning gennemføres et syn af lejligheden, hvorunder omfanget af boligtagerens forpligtelser efter stk. 6 og § 10 a fastlægges.
Underretter selskabet ikke senest 2 uger efter synet boligtageren om istandsættelsesarbejdernes omfang, den anslåede udgift og boligtagerens andel heraf, bortfalder selskabets eventuelle krav mod boligtageren, medmindre denne er fraflyttet uden at give selskabet oplysning om den fremtidige adresse.
Overskridelser, der forhøjer boligtagerens andel af den anslåede udgift med mere end 10 pct., er denne uvedkommende.
Stk. 6. Boligtageren skal uanset reglerne i §§ 10 a og 10 b afholde samtlige udgifter som følge af misligholdelse, hvorved det lejede er forringet eller skadet som følge af fejlagtig brug, fejlagtig vedligeholdelse eller uforsvarlig adfærd af boligtageren, medlemmer af dennes husstand eller andre, som boligtageren har givet adgang til boligen.
Stk. 7. Selskabet kan uanset bestemmelsen i stk. 3 fastsætte særlige regler om vedligeholdelse i boperioden og om istandsættelse ved fraflytning af boliger, der er indrettet til unge under uddannelse.
Stk. 8. Selskabet kan ved aftale med kommunalbestyrelsen fravige bestemmelserne i stk. 2 og 3 for boliger, der udlejes til kommunen og anvendes som kommunale pensionistboliger, jf. kap. 12 i lov om individuel boligstøtte.
Stk. 9. Reglerne om vedligeholdelse i boperioden og istandsættelse ved fraflytning finder ikke anvendelse på hus eller husrum, der helt eller delvis er udlejet til andet end beboelse.«.
 3. Efter § 10 indsættes:
»§ 10 a.
Har selskabet efter § 10, stk. 3, truffet beslutning herom, sørger boligtageren for og afholder udgiften til at vedligeholde lejligheden med hvidtning, maling, tapetsering og gulvbehandling i boperioden.
Stk. 2. Ved fraflytning af lejligheden gennemføres for boligtagerens regning en normalistandsættelse, der omfatter nødvendig hvidtning, maling og tapetsering af vægge og lofter samt rengøring.
Selskabet kan beslutte, at boligtageren i stedet betaler et af selskabet fastsat hertil svarende normalistandsættelsesbeløb.
Afdelingen overtager i løbet af en periode på højst 10 år fra boligtagerens overtagelse af lejligheden gradvis boligtagerens udgift til normalistandsættelsen eller betaling af normalistandsættelsesbeløbet.
Ved fraflytning inden udløbet af den fastsatte periode betaler boligtageren kun det beløb, som på det tidspunkt, hvor lejemålet ophører, ikke er overtaget af afdelingen.
§ 10 b.
Har selskabet efter § 10, stk. 3, truffet beslutning herom, vedligeholder afdelingen lejligheden indvendigt med hvidtning, maling, tapetsering og gulvbehandling i boperioden.
De nødvendige midler tilvejebringes ved boligtagerens indbetaling af et beløb til en vedligeholdelseskonto for lejligheden.
Beløbet fastsættes af selskabets ledelse efter drøftelse med afdelingsbestyrelsen til et årligt beløb pr. m2 bruttoetageareal.
Boligtageren kan forlange, at der udføres vedligeholdelse af lejligheden med hvidtning, maling, tapetsering og gulvbehandling, når det er nødvendigt og udgifterne kan dækkes af lejlighedens vedligeholdelseskonto.
Stk. 2. Selskabet fastsætter regler om istandsættelse ved fraflytning.
Udgiften hertil afholdes af de midler, der er hensat på en fælleskonto for afdelingen.
§ 10 c.
Boligministeren fastsætter nærmere regler om de forhold, der er nævnt i § 10, § 10 a og § 10 b.«.
 4. § 24, stk. 2, affattes således:
»Stk. 2. I 1987 udgør bidrag efter stk. 1 11,65 kr. pr. m2 bruttoetageareal for afdelinger, der er taget i brug i perioden fra den 1. januar 1965 og indtil den 1. januar 1970, samt for tidligere ibrugtagne afdelinger, der inden den 1. januar 1983 af kommunalbestyrelsen har fået bevilget hel eller delvis fritagelse for hidtidige bidrag.
For øvrige afdelinger, der er taget i brug før den 1. januar 1965, udgør bidraget i 1987 26,05 kr. pr. m2 bruttoetageareal.
Bidragene indbetales med lige store beløb for hvert af kvartalerne april, juli og oktober 1987.«.
 5. I § 31 og § 43, stk. 1, ændres »12 pct.« til: »9  

 pct.«.
 6. I § 31 og § 43, stk. 2, ændres »6 pct.« til: »4  

 pct.«.
 7. I §§ 32 og 52 ændres »18 pct.« til: »13 pct.«.
 8. I § 48, stk. 2, ændres »1986« til: »1987«.
9. I §§ 48, stk. 3, 63, stk. 3, 67, stk. 3 og 81, stk. 3, ændres »kvota« til: »kvote«.
10. I § 54, stk. 1, 2. pkt., indsættes efter »1986«: »,  

 eller at et tilsagn efter denne dato kun omfatter tilbygning til og mindre ombygninger af en eksisterende bygning, jf. § 62 b, stk. 2«.
11. I § 54 a, stk. 2, ændres »1984, 1985 og 1986« til:  

 »1984, 1985, 1986 og 1987«.
12. Overskriften til kapitel 8 a ændres til: »Ejerlejlighedsopdeling af visse arealer«.
 13. § 54 c ophæves.
 14. § 59 affattes således:
»§ 59. Ejendommen skal forsikres mod brand i et forsikringsselskab, der har Forsikringstilsynets tilladelse til at drive bygningsbrandforsikringsvirksomhed.«.
 15. I § 62 b, stk. 1, indføjes efter »1986«: », jf. stk.  

 2.«.
 16. Efter § 62 b, stk. 1, indsættes som nye stykker:
»Stk. 2. Byggeskadefonden omfatter uanset tidspunkt for meddelelse af tilsagn ikke tilbygning til og mindre ombygninger af en eksisterende bygning, medmindre bygningen i forvejen er omfattet af fonden.
Stk. 3. Ved om- og tilbygninger, der ikke er omfattet af stk. 2, skal bygherren foranledige, at der foretages bygningsgennemgang samt udfærdiges en rapport herom, inden der meddeles tilsagn efter § 48, § 63, § 67 eller § 81.
Stk. 4. Boligministeren fastsætter nærmere regler om bestemmelserne i stk. 2 og 3.«.
 Stk. 2 og 3 bliver herefter stk. 5 og 6.
17. § 62 b, stk. 2 og 3, der bliver stk. 5 og 6, ændres til: § 62 c, stk. 1 og 2.
 §§ 62 c-h bliver herefter §§ 62 d-i.
 18. I § 62 c, stk. 1, der bliver § 62 d, stk. 1, ændres »§ 60 g, stk.
 2« til: »§ 62 h, stk. 2«.
19. I § 62 f, stk. 2, der bliver § 62 g, stk. 2, indsættes efter »afleveringstidspunkt«: », ved private andelsboliger dog  

 senest på skæringsdagen for byggeriets overgang fra anlæg til drift«.
 20. I § 62 h, der bliver § 62 i, ændres »§ 62 g« til: »§ 62  

 h«.
 21. I § 63, stk. 2, 1. og 3. pkt., ændres »1986« til:  

 »1987«.
 22. I § 63 indsættes efter stk. 5 som nyt stykke:
»Stk. 6. Er tilsagn givet til personer, institutioner, selskaber, fonde eller lignende, som påtager sig at opføre en boligbebyggelse med henblik på overdragelse til en andelsboligforening, kan kommunalbestyrelsen efter byggeriets påbegyndelse kun godkende en overdragelse til en andelsboligforening bestående af kommende beboere.«.
 23. § 67, stk. 2, affattes således:
»Stk. 2. Tilsagn om statsstøtte kan gives til opførelse af indtil 3.000 værelsesenheder i finansåret 1987. Udnyttes bevillingskvoten i finansåret 1986 ikke fuldt ud på grund af bortfald af tidligere meddelte tilsagn, overføres et hertil svarende antal værelsesenheder til et senere finansår.«.
 24. I § 67, stk. 4, ændres »§ 72, stk. 3,» til: »§ 72, stk.  

 2,».
 25. § 69 affattes således:
»§ 69. De i § 67 nævnte boliger kan tilvejebringes ved 1) integration i almennyttigt boligbyggeri, hvortil der ydes støtte i medfør af § 48, 2) erhvervelse og ombygning af eksisterende ejendomme, 3) ombygning af eksisterende ejendomme eller 4) nybyggeri.«.
 26. I § 70, stk. 1, ændres »20 pct.« til: »15 pct.«.
 27. § 70, stk. 3, 1. pkt., affattes således:
»Ved erhvervelse af boliger efter § 69 nr. 2 og 3, kan boligministeren i særlige tilfælde godkende, at indestående pantegæld overtages af erhververen eller bliver indestående i ejendommen.«.
 28. I § 72 ophæves stk. 2 og 3, og i stedet indsættes:
»Stk. 2. Kommunens andel af rentebidraget udgør et beløb, der svarer til 10 pct. af det fulde rentebidrag på den del af indekslånet, der ved lånets optagelse har pantesikkerhed inden for 80 pct. af ejendommens værdi, jf. § 60. Resten af rentebidraget betales af staten.«.
 Stk. 4 bliver herefter stk. 3.
 29. § 73 a, stk. 1, affattes således:
»Boligministeren kan på statskassens vegne i hvert af studieårene 1984/ 85 - 1989/ 90 yde tilskud til nedbringelse af lejen i kollegier, der i perioden fra 1. april 1946 til 31. marts 1982 har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen.«.
 30. § 73 a, stk. 2, affattes således:
»Stk. 2. I hvert af studieårene 1984/ 85-1986/ 87 kan der gives tilsagn om tilskud på indtil 20 mill. kr. og indtil 22 mill. kr. i hvert af studieårene 1987/ 88-1989/ 90.« 31. I § 73 a, stk. 3, indsættes som nyt 4. pkt.:
»Herefter forhøjes det for kollegiet fastsatte tilskud for studieåret 1984/ 85 med 10 pct., og det forhøjede tilskud ydes med samme beløb i hvert af studieårene 1987/ 88-1989/ 90.« 4. pkt. bliver herefter 5. pkt.
 32. I § 73 a, stk. 5, ændres »1987« til: »1990«.
 33. I § 73 a, stk. 6, ændres »31. juli 1987« til: »1.  

 august 1990«.
 34. Efter § 73 a indsættes:
»§ 73 b.
Boligministeren kan på statskassens vegne meddele tilsagn om statslån til dækning af indtil 15 pct. af de godkendte udgifter til udbedring af byggeskader, større ekstraordinære renoveringsarbejder samt i ganske særlige tilfælde til ekstraordinær opretning af økonomien i kollegier/ ungdomsboliger, der har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen før 1. juli 1986, i det omfang udgifterne ikke dækkes ved erstatninger eller gennem forsikringer.
 Stk. 2. Statens lån skal have oprykkende panteret efter indekslån.
Summen af stats- og indekslån kan udgøre indtil 100 pct. af de godkendte udgifter, jf. stk. 1. Statslånet er rente- og afdragsfrit, jf. § 70, stk. 2.
Stk. 3. Tilsagn om statslån efter stk. 1 afholdes af bevillingen til lån til boliger for unge under uddannelse m.fl.
Stk. 4. Der ydes rentebidrag, afdragsbidrag samt garanti efter bestemmelserne i §§ 72, 72 a, 72 b og 72 c.«.
 35. I § 77 indsættes efter stk. 1 som nyt stykke:
»Stk. 2. Boliger for unge, der er indrettet i almennyttigt boligbyggeri med tilsagn om støtte før 1. april 1982, er omfattet af de for almennyttigt byggeri fastsatte bestemmelser, uanset at boligerne er udlejet samlet ved en lejekontrakt til en institution med sociale eller almennyttige formål.« Stk. 2-9 bliver herefter stk. 3-10.
 36. I § 77, stk. 10, 2. pkt., ændres »nr. 45 af 28. januar 1983«  

 til:
 »nr. 524 af 11. august 1986«.
 37. § 81, stk. 2, affattes således:
»Stk. 2. Tilsagn om statsstøtte kan gives til opførelse af indtil 1.000 lette kollektivboliger i finansåret 1987«.
 38. I § 96 ændres »1986« til: »1987«.
§ 2 Lovforslaget kan stadfæstes straks efter dets vedtagelse.
§ 3 Stk. 1. Loven træder i kraft den 1. januar 1987.
 Stk. 2. § 1, nr. 2 og 3, får først virkning fra den 1. juli 1987.
§ 4 Stk. 1. Beslutninger, der er truffet om lejlighedernes indvendige vedligeholdelse og istandsættelse ved fraflytning efter § 10, stk.
 2, i lov om boligbyggeri, jf. lovbekendtgørelse nr. 80 af 3.
februar 1986, er fortsat gyldige.
Efter den 30. juni 1987 anvendes dog de i nærværende lovs § 1, nr. 2 og 3, indeholdte bestemmelser i § 10, stk. 2, 5 og 6, samt § 10 a eller § 10 b ved de vedligeholdelses- og istandsættelsesordninger, som selskabets ledelse har besluttet efter henholdsvis § 10, stk. 3, og § 10, stk. 4, i lov om boligbyggeri, jf. lovbekendtgørelse nr. 80 af 3.
 februar 1986.
Stk. 2. De almennyttige boligselskabers beslutninger i medfør af § 10, stk. 2, i lov om boligbyggeri, jf. lovbekendtgørelse nr. 80 af 3. februar 1986, kan ændres efter reglerne i nærværende lovs § 1, nr. 2. Beslutning herom kan træffes, selv om ordningen ikke har været i kraft i 5 år.
Oprindeligt fremsat lovforslag Blad nr 237 § 1 I lov om boligbyggeri, jfr. lovbekendtgørelse nr. 80 af 3. februar 1986, som ændret ved § 2 i lov nr. 303 af 4. juni 1986, foretages følgende ændringer:
 1. I § 3 indsættes efter STK. 5 som nyt stykke:
»STK. 6. Ved anmeldelse til tinglysning af et dokument om afhændelse af en fast ejendom, der tilhører et almennyttigt boligselskab, skal dokumentet være ledsaget af et samtykke efter stk. 5. Det samme gælder for et pantebrev i en ejendom, der tilhører et almennyttigt boligselskab, med mindre pantebrevet indeholder boligselskabets erklæring om, at betingelserne for udstedelse af pantebrevet uden samtykke er opfyldt, jfr. stk. 5, nr. 1-6. Hvis samtykke eller erklæring ikke foreligger, sætter dommeren i overensstemmelse med reglerne i tinglysningsloven en frist til fremskaffelse af samtykket eller erklæringen.«.
 Stk. 6 bliver herefter stk. 7.
 2. § 10 affattes således:
»§ 10. Det påhviler selskabet at drage omsorg for, at selskabets ejendomme og lejligheder holdes forsvarligt ved lige.
Stk. 2. Afdelingen foretager og afholder udgiften til vedligeholdelse og fornyelse af låse, vand- og gashaner, el-afbrydere, wc-kummer, cisterner, vaskekummer, badekar, køleskabe, komfurer, vaskemaskiner og lignende installationer, medmindre forringelsen skyldes boligtagerens forsømmelse.
Stk. 3. Selskabet træffer beslutning om, hvorvidt lejlighedernes vedligeholdelse i boperioden og istandsættelse ved fraflytning skal ske efter reglerne i enten § 10 a eller § 10 b.
Det besluttes samtidig, om der skal fastsættes ens regler for alle selskabets afdelinger.
De vedtagne regler gælder for samtlige boligtagere uanset eventuelle modstående kontraktbestemmelser.
Det kan ikke ved fraflytning forlanges, at lejligheden afleveres i en bedre stand, end den hvori den blev overtaget.
Stk. 4. Ændring af den efter stk. 3 vedtagne vedligeholdelses- og istandsættelsesordning kan tidligst ske, når ordningen har været i kraft i 5 år.
Stk. 5. Ved fraflytning gennemføres et syn af lejligheden, hvorunder omfanget af boligtagerens forpligtelser efter stk. 6 og § 10 a fastlægges.
Underretter selskabet ikke senest 2 uger efter synet boligtageren om istandsættelsesarbejdernes omfang, den anslåede udgift og boligtagerens andel heraf, bortfalder selskabets eventuelle krav mod boligtageren, medmindre denne er fraflyttet, uden at give selskabet oplysning om den fremtidige adresse.
Overskridelser, der forhøjer boligtagerens andel af den anslåede udgift med mere end 10 pct., er denne uvedkommende.
Stk. 6. Boligtageren skal uanset reglerne i §§ 10 a og 10 b afholde samtlige udgifter som følge af misligholdelse, hvorved det lejede er forringet eller skadet som følge af fejlagtig brug, fejlagtig vedligeholdelse eller uforsvarlig adfærd af boligtageren, medlemmer af dennes husstand eller andre, som boligtageren har givet adgang til boligen.
Stk. 7. Selskabet kan uanset bestemmelsen i stk. 3 fastsætte særlige regler om vedligeholdelse i boperioden og om istandsættelse ved fraflytning af boliger, der er indrettet til unge under uddannelse.
Stk. 8. Selskabet kan ved aftale med kommunalbestyrelsen fravige bestemmelserne i stk. 2 og 3 for boliger, der udlejes til kommunen og anvendes som kommunale pensionistboliger, jfr. kap. 12 i lov om individuel boligstøtte.
Stk. 9. Reglerne om vedligeholdelse i boperioden og istandsættelse ved fraflytning finder ikke anvendelse på hus eller husrum, der helt eller delvis er udlejet til andet end beboelse.«.
 3. Efter § 10 indsættes:
»§ 10 a.
Har selskabet efter § 10, stk. 3 truffet beslutning herom, sørger boligtageren for og afholder udgiften til at vedligeholde lejligheden med hvidtning, maling, tapetsering og gulvbehandling i boperioden.
Stk. 2. Ved fraflytning af lejligheden gennemføres for boligtagerens regning en normalistandsættelse, der omfatter nødvendig hvidtning, maling og tapetsering af vægge og lofter samt rengøring.
Selskabet kan beslutte, at boligtageren i stedet betaler et af selskabet fastsat hertil svarende normalistandsættelsesbeløb.
Afdelingen overtager i løbet af en periode på højst 10 år fra boligtagerens overtagelse af lejligheden gradvis boligtagerens udgift til normalistandsættelsen eller betaling af normalistandsættelsesbeløbet.
Ved fraflytning inden udløbet af den fastsatte periode betaler boligtageren kun det beløb, som på det tidspunkt, hvor lejemålet ophører, ikke er overtaget af afdelingen.
§ 10 b.
Har selskabet efter § 10, stk. 3 truffet beslutning herom, vedligeholder afdelingen lejligheden indvendig med hvidtning, maling, tapetsering og gulvbehandling i boperioden.
De nødvendige midler tilvejebringes ved boligtagerens indbetaling af et beløb til en vedligeholdelseskonto for lejligheden.
Beløbet fastsættes af selskabets ledelse efter drøftelse med afdelingsbestyrelsen til et årligt beløb pr. m2 bruttoetageareal.
Boligtageren kan forlange, at der udføres vedligeholdelse af lejligheden med hvidtning, maling, tapetsering og gulvbehandling, når det er nødvendigt, og udgifterne kan dækkes af lejlighedens vedligeholdelseskonto.
Stk. 2. Selskabet fastsætter regler om istandsættelse ved fraflytning.
Udgiften hertil afholdes af de midler, der er hensat på en fælleskonto for afdelingen.
§ 10 c.
Boligministeren fastsætter nærmere regler om de forhold, der er nævnt i § 10, § 10 a og § 10 b.«.
 4. § 24, STK. 2, affattes således:
»STK. 2. I 1987 udgør bidrag efter stk. 1 11,65 kr. pr. m2 bruttoetageareal for afdelinger, der er taget i brug i perioden fra den 1. januar 1965 og indtil den 1. januar 1970, samt for tidligere ibrugtagne afdelinger, der har fået bevilget hel eller delvis fritagelse for hidtidige bidrag.
For øvrige afdelinger, der er taget i brug før den 1. januar 1965, udgør bidraget i 1987 26,05 kr. pr. m2 bruttoetageareal.
Bidragene indbetales med lige store beløb for hvert af kvartalerne april, juli og oktober 1987.«.
 5. I § 31 og § 43, STK. 1, ændres »12 pct.« til: »9  

 pct.«.
 6. I § 31 og § 43, STK. 2, ændres »6 pct.« til: »4  

 pct.«.
 7. I §§ 32 og 52 ændres »18 pct.« til: »13 pct.«.
 8. I § 48, STK. 2, ændres »1986« til: »1987«.
9. I §§ 48, STK. 3, 63, STK. 3, 67, STK. 3 og 81, STK. 3, ændres »kvota« til: »kvote«.
10. I § 54, STK. 1, 2. PKT., indsættes efter »1986«: »,  

 eller at et tilsagn efter denne dato kun omfatter tilbygning til og mindre ombygninger af en eksisterende bygning, jfr. § 62 b, stk. 2«.
11. I § 54 A, STK. 2, ændres »1984, 1985 og 1986« til:  

 »1984, 1985, 1986 og 1987«.
12. Overskriften til KAPITEL 8 A, ændres til: »EJERLEJLIGHEDSOPDELING AF VISSE AREALER«.
 13. § 54 C ophæves.
 14. § 59 affattes således:
»§ 59. Ejendommen skal forsikres mod brand i et forsikringsselskab, der har Forsikringstilsynets tilladelse til at drive bygningsbrandforsikringsvirksomhed.«.
 15. I § 62 B, STK. 1, indføjes efter »1986«: », jfr. stk.  

 2.«.
 16. Efter § 62 B, STK. 1, indsættes som nye stykker:
»STK. 2. Byggeskadefonden omfatter uanset tidspunkt for meddelelse af tilsagn ikke tilbygning til og mindre ombygninger af en eksisterende bygning, med mindre bygningen i forvejen er omfattet af fonden.
Stk. 3. Ved om- og tilbygninger, der ikke er omfattet af stk. 2, skal bygherren foranledige, at der foretages bygningsgennemgang samt udfærdiges en rapport herom, inden der meddeles tilsagn efter § 48, § 63, § 67 eller § 81.
Stk. 4. Boligministeren fastsætter nærmere regler om bestemmelserne i stk. 2 og 3.«.
 Stk. 2 og 3 bliver herefter stk. 5 og 6.
17. § 62 B, STK. 2 OG 3, der bliver stk. 5 og 6, ændres til: § 62 c, stk. 1 og 2.
 §§ 62 c-h bliver herefter §§ 62 d-i.
 18. I § 62 C, STK. 1, der bliver § 62 d, stk. 1, ændres »§ 60 g, stk.
 2« til: »§ 62 h, stk. 2«.
19. I § 62 F, STK. 2, der bliver § 62 g, stk. 2 indsættes efter »afleveringstidspunkt«:
»,ved private andelsboliger dog senest på skæringsdagen for byggeriets overgang fra anlæg til drift«.
 20. I § 62 H, der bliver § 62 i, ændres »§ 62 g« til: »§ 62  

 h«.
 21. I § 63, STK. 2, 1. OG 3. PKT. ændres »1986« til:  

 »1987«.
 22. I § 63 indsættes efter stk. 5 som nyt stykke:
»STK. 6. Er tilsagn givet til personer, institutioner, selskaber, fonds eller lignende, som påtager sig at opføre en boligbebyggelse med henblik på overdragelse til en andelsboligforening, kan kommunalbestyrelsen efter byggeriets påbegyndelse kun godkende en overdragelse til en andelsboligforening bestående af kommende beboere.«.
 23. § 67, STK. 2 affattes således:
»Tilsagn om statsstøtte kan gives til opførelse af indtil 3.000 værelsesenheder i finansåret 1987. Udnyttes bevillingskvoten i finansåret 1986 ikke fuldt ud på grund af bortfald af tidligere meddelte tilsagn, overføres et hertil svarende antal værelsesenheder til et senere finansår.«.
 24. § 69 affattes således:
»De i § 67 nævnte boliger kan tilvejebringes ved 1) integration i almennyttigt boligbyggeri, hvortil der ydes støtte i medfør af § 48, 2) erhvervelse og ombygning af eksisterende ejendomme, 3) ombygning af eksisterende ejendomme, eller 4) nybyggeri.«.
 25. I § 70, STK. 1, ændres »20 pct.« til: »15 pct.«.
 26. § 70, STK. 3, 1. PKT., affattes således:
»Ved erhvervelse af boliger efter § 69 nr. 2 og 3, kan boligministeren i særlige tilfælde godkende, at indestående pantegæld overtages af erhververen eller bliver indestående i ejendommen.«.
 27. § 72, STK. 2, affattes således:
»Kommunens andel af rentebidraget udgør et beløb, der svarer til 10 pct. af det fulde rentebidrag på den del af indekslånet, der ved lånets optagelse har pantesikkerhed inden for 80 pct. af ejendommens værdi, jfr. § 60. Resten af rentebidraget betales af staten.«.
 Stk. 3 ophæves, og stk. 4 bliver herefter stk. 3.
 28. § 73 A, STK. 1, affattes således:
»Boligministeren kan på statskassens vegne i hvert af studieårene 1984/ 85 - 1989/ 90 yde tilskud til nedbringelse af lejen i kollegier, der i perioden fra 1. april 1946 til 31. marts 1982 har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen.«.
 29. § 73 A, STK. 3, 3. PKT., affattes således:
»Der ydes tilskud med samme beløb i hvert af studieårene 1985/ 86-1989/ 90.«.
 30. I § 73 A, STK. 5, ændres »1987« til: »1990«.
 31. I § 73 A, STK. 6, ændres »31. juli 1987« til: »1.  

 august 1990.«.
 32. Efter § 73 A indsættes:
»§ 73 b.
Boligministeren kan på statskassens vegne meddele tilsagn om statslån til dækning af indtil 15 pct. af de godkendte udgifter til udbedring af byggeskader samt større ekstraordinære renoveringsarbejder i kollegier/ ungdomsboliger, der har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen før 1. juli 1986, i det omfang udgifterne ikke dækkes ved erstatninger eller gennem forsikringer.
 Stk. 2. Statens lån skal have oprykkende panteret efter indekslån.
Summen af stats- og indekslån kan udgøre indtil 100 pct. af de godkendte udgifter, jfr. stk. 1. Statslånet er rente- og afdragsfrit, jfr. § 70, stk. 2.
Stk. 3. Tilsagn om statslån efter stk. 1 afholdes af bevillingen til lån til boliger for unge under uddannelse m.fl.
Stk. 4. Der ydes rentebidrag, afdragsbidrag samt garanti efter bestemmelserne i §§ 72, 72 a, 72 b og 72 c.«.
 33. I § 77, STK. 9, 2. PKT. ændres:
 »nr. 45 af 28. januar 1983« til: »nr. 524 af 11. august  

 1986«.
 34. § 81, STK. 2, affattes således:
»Tilsagn om statsstøtte kan gives til opførelse af indtil 1.000 lette kollektivboliger i finansåret 1987«.
 35. I § 96 ændres »1986« til: »1987«.
§ 2 Stk. 1. Loven træder i kraft den 1. januar 1987.
 Stk. 2. § 1, nr. 2 og 3 får først virkning fra den 1. juli 1987.
§ 3 Stk. 1. Beslutninger, der er truffet om lejlighedernes indvendige vedligeholdelse og istandsættelse ved fraflytning efter § 10, stk.
 2, i lov om boligbyggeri, jfr. lovbekendtgørelse nr. 80 af 3.
februar 1986, er fortsat gyldige.
Efter den 30. juni 1987 anvendes dog de i nærværende lovs § 1, nr. 2 og 3, indeholdte bestemmelser i § 10, stk. 2, 5 og 6 samt § 10 a eller § 10 b ved de vedligeholdelses- og istandsættelsesordninger, som selskabets ledelse har besluttet efter henholdsvis § 10, stk. 3, og § 10, stk. 4, i lov om boligbyggeri, jfr. lovbekendtgørelse nr. 80 af 3.
 februar 1986.
Stk. 2. De almennyttige boligselskabers beslutninger i medfør af § 10, stk. 2, i lov om boligbyggeri, jfr. lovbekendtgørelse nr. 80 af 3. februar 1986, kan ændres efter reglerne i nærværende lovs § 1, nr. 2. Beslutning herom kan træffes, selvom ordningen ikke har været i kraft i 5 år.
BEMÆRKNINGER TIL LOVFORSLAGET ALMINDELIGE BEMÆRKNINGER Lovforslaget indeholder for det offentligt støttede boligbyggeri i det væsentligste følgende elementer:
I.
Bevillingskvoter for 1987 for det offentlige støttede boligbyggeri, d.v.s. almennyttigt boligbyggeri, ungdomsboliger, private andelsboliger og lette kollektivboliger.
 II. Ændret finansiering af ungdomsboliger.
 III. Ændret finansiering af almennyttigt boligbyggeri.
IV. Ændring af boligselskabernes og beboernes rettigheder og forpligtelser vedrørende vedligeholdelse af boligerne i boperioden og istandsættelse ved fraflytning.
V.
Forlængelse af de såkaldte pligtmæssige bidrag til Boligselskabernes Landsbyggefond til også at gælde for 1987.
VI. Ændret finansiering af istandsættelsesarbejder, energibesparende foranstaltninger og bygningsændringer på statsstøttede kollegier/ ungdomsboliger.
 VII. Ændring i byggeskadefondens anvendelsesområde.
VIII.
Rammebeløbet for ungdomsboliger vil administrativt blive hævet med 15 pct.
Herudover indeholder lovforslaget mindre væsentlige ændringer, hovedsagelig af redaktionel og præciserende karakter.
Ved ændringsforslag til forslag til finanslov for 1987 vil den samlede investeringsramme for byfornyelse for 1987 blive foreslået forhøjet fra 960 til 1.200 mill. kr.
 AD I:
Lovforslaget indeholder forslag om bevillingskvoter for det støttede byggeri for finansåret 1987, idet den gældende boligbyggerilov ikke indeholder bevillingskvoter for tiden efter 1986. Den samlede kvote for det støttede byggeri foreslås fastsat til 17.000 enheder i 1987, fordelt således:
Kvoten for almennyttigt boligbyggeri foreslås i lighed med 1986 fastsat til 9.000 boliger.
Kvoten for ungdomsboliger foreslås i forhold til 1986 forhøjet med 500 enheder til i alt 3.000 enheder, hvilket er begrundet i ønsker om en yderligere indsats for at afhjælpe unges boligproblemer.
Med den samtidigt foreslåede ændring af byggeskadefinansieringen, betyder denne kvoteforhøjelse, at antallet af nybyggede ungdomsboliger øges med ca. 900 årligt.
På baggrund af erfaringerne med ungdomsboligbyggeriet må konstateres, at det i 1982 fastsatte rammebeløb har vist sig at være for lavt.
Derfor vil rammebeløbet for ungdomsboliger blive forhøjet med 15 pct. med virkning fra 1. januar 1987. Som følge heraf vil lejen blive forhøjet tilsvarende.
For ungdomsboligprojekter, hvortil der er meddelt tilsagn i 1986, men som først igangsættes i 1987, vil rammebeløbet på igangsættelsestidspunktet blive lagt til grund, hvilket vil være til fordel for den overvejende del af 1986-kvoten.
Andelsboligkvoten og lette kollektivboligkvoten foreslås uændret fastsat til henholdsvis 4.000 og 1.000 boliger.
Som udgangspunkt for forhandlingerne mellem boligstyrelsen og kommunerne om det 4-årige bevillingsprogram, foreslås følgende vejledende bevillingskvoter for perioden 1988-90:
Når der i perioden 1988-90 ikke er sat antal på lette kollektivboliger, hænger det sammen med, at en ny ældreboliglovgivning forventes at træde i kraft den 1. januar 1988. Der fremsættes forslag herom i begyndelsen af december 1986.
 AD II:
 Ungdomsboliger finansieres i dag med 20 pct. statslån og 80 pct.
indekslån.
Til indekslånet ydes der rentebidrag, hvoraf staten betaler 90 pct. og kommunerne 10 pct.
Endvidere ydes der afdragsbidrag til den del af indekslånet, der ligger mellem 50 pct. og 80 pct. af anskaffelsessummen.
Afdragsbidraget betales fuldt ud af staten.
Finansieringen foreslås ændret, således at statslånet nedsættes til 15 pct. og indekslånet forøges til 85 pct.
Kommunernes andel af rentebidraget fastholdes på det nugældende niveau.
Staten betaler således den fulde forøgelse af rentebidraget samt det forøgede afdragsbidrag.
Finansieringsomlægningen får således ikke nogen huslejekonsekvenser for lejerne.
 AD III:
Almennyttige boliger finansieres idag med 18 pct. grundkapital, 80 pct. indekslån og 2 pct. beboerindskud.
Staten betaler to tredjedele af grundkapitalen (12 pct.) og kommunerne en tredjedel (6 pct.). Til indekslånet ydes der rentebidrag, som staten dækker, samt afdragsbidrag til den del af indekslånet, der ligger mellem 75 pct. og 80 pct. af anskaffelsessummen, ligeledes betalt af staten.
Finansieringen foreslås nu ændret, således at grundkapitalen nedsættes til 13 pct.,og indekslånet forøges til 85 pct.
De 13 pct. grundkapital foreslås fordelt med 9 pct. til staten og 4 pct.
 til kommunerne.
Staten betaler rente- og afdragsbidrag på den forøgede indeksbelåning, således at finansieringsændringen ingen huslejekonsekvenser får for lejerne.
 AD IV:
Ved lov nr. 705 af 22.12.1982 om ændring af lov om boligbyggeri blev der - bl.a. for at imødegå den kritik, der havde været rejst over for boligselskabernes krav om istandsættelse ved fraflytning - gennemført bestemmelser om vedligeholdelse og istandsættelse ved fraflytning.
Disse bestemmelser synes imidlertid ikke fuldt ud at have medvirket til den forudsatte begrænsning af boligtagernes udgifter ved fraflytning.
Bl.a. som følge heraf besluttede Boligselskabernes Landsforening i eftersommeren 1985 at lade det tidligere udvalg om fraflytningsreglerne i det almennyttige boligbyggeri genoptage sit arbejde.
Fraflytningsudvalgets arbejde resulterede i et oplæg, som i januar 1986 blev udsendt til debat i landsforeningens kredse og blandt medlemmerne i øvrigt.
Efter en omfattende medlemsdebat har Boligselskabernes Landsforening herefter i september 1986 vedtaget og fremsendt et forslag til Boligministeren om revision af de gældende regler om vedligeholdelse i boperioden og istandsættelse ved fraflytning.
Nærværende lovforslag bygger på dette forslag.
Ifølge lovforslaget fastholdes valgfriheden for det enkelte boligselskab mellem de to modeller, A- og B-ordningen.
Der åbnes dog mulighed for, at der i tilfælde, hvor det enkelte selskab måtte finde det hensigtsmæssigt, kan ske overgang fra den nuværende ordning til den anden hovedmodel, ligesom der vil kunne skiftes ordning efter 5 år.
Det vil tillige efter forslaget blive muligt for et selskab at have forskellige ordninger i sine afdelinger, såfremt de beboervalgte organer - fællesmødet i selvejende boligselskaber og garantiselskaber og repræsentantskabet/ generalforsamlingen i andelsboligforeninger - måtte ønske dette.
Stort set alle selskaber anvender i dag A-modellen.
Kun godt 4 pct.
har vedtaget B-modellen.
Den væsentligste forskel på disse to modeller består i, at boligtageren ved A-modellen selv skal vedligeholde lejligheden i boperioden, medens udgifterne til vedligeholdelse i B-modellen afholdes af afdelingen af de midler, boligtagerne har indbetalt hertil.
Dette indebærer endvidere, at der, hvor A-ordningen gælder, skal ske istandsættelse, når boligtageren flytter, mens der normalt ikke ved B-ordningen skal ske istandsættelse ved fraflytning.
Efter A-ordningen overtager selskabet (afdelingen) over højst en 10-årig periode gradvist udgifterne til istandsættelsen, mens udgifterne til en eventuel istandsættelse efter B-ordningen altid skal afholdes af afdelingen.
Den vigtigste ændring i lovforslaget i forhold til de gældende regler er, at der ved A-ordningen sker en reduktion af boligtagerens forpligtelser til istandsættelse ved fraflytning.
Den fraflyttende boligtagers forpligtelser vil ifølge lovforslaget fremover begrænses til alene at omfatte dækning af udgifter til en normalistandsættelse, eventuelt afregnet i form af et NI- (normalistandsættelses-) beløb.
En normalistandsættelse vil ifølge forslaget alene bestå i nødvendig maling og tapetsering af vægge og lofter samt rengøring.
Såfremt der ud over en sådan normalistandsættelse ønskes gennemført andre arbejder, f.eks. maling af træværk, afhøvling af gulve m.v., udføres disse arbejder for afdelingens regning.
Boligtageren skal dog altid - uanset om A- eller B-ordningen er gældende - betale for udgifter, der skyldes misligholdelse, hvorved ifølge lovforslaget forstås forringelse eller skader som følge af fejlagtig brug, fejlagtig vedligeholdelse, eller uforsvarlig adfærd, men altså ikke hvad der skyldes almindeligt slid og ælde.
For B-modellen foreslås ikke gennemført mere principielle ændringer, da ordningen ikke i den forløbne tid har givet anledning til større problemer.
Uanset hvilken ordning, der måtte være gældende i den enkelte afdeling, vil en lejlighed i forbindelse med fraflytning fortsat skulle synes for at konstatere, i hvilket omfang, der skal gennemføres arbejder, som den fraflyttende boligtager vil skulle betale.
For at sikre den fraflyttende boligtager et hurtigt overblik over sine økonomiske forpligtelser i forbindelse med fraflytningen, skal boligselskabet senest 2 uger fra den dato, hvor lejligheden synes, give fraflytteren oplysning om omfanget af normalistandsættelsen eller NI-beløbet ifølge A-ordningen, eventuel misligholdelse, udgiften hertil samt om boligtagerens andel af udgifterne.
For at udbrede kendskabet til de ændringer, der måtte blive gennemført, og baggrunden herfor har Boligselskabernes Landsforening besluttet at følge de nye regler op med en betydelig informationsvirksomhed, der skal henvende sig til såvel selskaberne og deres ledelser, den medarbejdergruppe, der beskæftiger sig med syn af lejligheder, som til beboerne.
Endelig vil Boligministeriet (Boligstyrelsen) snarest muligt efter forslagets eventuelle vedtagelse udstede en bekendtgørelse om indholdet af de ændrede bestemmelser.
 AD V:
I efteråret 1985 nedsatte Boligministeren et udvalg, som skal overveje den almennyttige sektors fremtidige rolle på det samlede boligmarked (John Winther-udvalget). Ifølge kommissoriet for udvalgsarbejdet, som ventes afsluttet omkring udgangen af 1986, skal blandt andet spørgsmålet om størrelsen og anvendelsen af de pligtmæssige indbetalinger til Boligselskabernes Landsbyggefond gøres til genstand for overvejelser.
Indtil udvalget har afgivet sin betænkning - og denne er udmøntet i eventuelle lovforslag - skønnes det ikke hensigtsmæssigt at foreslå ændringer i den gældende ordning for afdelingernes pligtmæssige bidrag til Boligselskabernes Landsbyggefond.
Derfor foreslås de gældende bestemmelser om indbetaling for 1983-1986 forlænget til også at gælde for 1987.
Det bemærkes, at indbetalingerne til Boligselskabernes Landsbyggefond fra boligselskabsafdelinger, der er taget i brug før 1. januar 1970, ventes at andrage ca. 374 mill. kr. i 1986. Såfremt forslaget vedtages, forventes et beløb af samme størrelsesorden i 1987. Hertil kommer bidrag på ca. 69 mill. kr. efter lovens § 23.
De nævnte midler anvendes dels til tilskud til delvis finansiering af forbedringer og ombygninger i de indbetalende selskabers afdelinger m.v., og dels til den fælles moderniseringsfond.
 AD VI:
Ved tekstanmærkning nr. 2 på finansloven for 1986 har boligministeren en bemyndigelse til inden for et beløb på 10 mill. kr. at yde støtte i form af rente- og afdragsfri lån til istandsættelse, energibesparende foranstaltninger og bygningsændringer m.v. på statsstøttede kollegier/ ungdomsboliger.
Finansieringen af disse foranstaltninger foreslås ændret, således at finansieringsformen svarer til nybyggeriets, dvs. med 15 pct.
statslån og 85 pct. indekslån med rentebidrag og afdragsbidrag samt stats- og kommunal garanti.
Med denne finansieringsform vil en investering for en bebyggelse på f.eks. 1 million kr. give anledning til en huslejeforhøjelse for bebyggelsen som helhed på ca. 25.000 kr. årligt.
Boligministeriet påregner, at der vil være et finansieringsbehov på 25 mill. kr., svarende til at udgiften til grundkapital udgør 3,75 mill. kr.
Ungdomsboligkvoten bliver derfor kun reduceret med 100 værelsesenheder, hvor de senere års kvotereduktion har ligget på omkring 500 boliger (værelsesenheder).
 AD VII:
For i rimeligt omfang at søge at begrænse Byggeskadefondens risiko foreslås det, at tilbygning til og mindre ombygninger af en eksisterende bygning ikke skal omfattes af fonden, med mindre bygningen i sin helhed er omfattet af fonden.
Baggrunden herfor er, at det vil være meget vanskeligt at fastslå, om en skade hidrører fra den oprindelige bygning eller fra om- og tilbygningen.
Ved større ombygninger af eksisterende bygninger, vil der desuden skulle foretages et »førsyn«, for at disse kan blive omfattet af fonden.
Ved »førsynet« foretages en tilstandsvurdering af bygningen med henblik på at få konstateret, om bygningen er egnet til den påtænkte ombygning.
Virkningen af den foreslåede ordning vil være, at der kun kan ydes støtte til de ombygningsprojekter, hvor der er foretaget et »førsyn«.
Baggrunden herfor er  

 ligeledes at begrænses fondens risiko.
De foreslåede ændringer vedrørende Byggeskadefondens dækningsområde omfatter alt støttet byggeri efter boligbyggeriloven.
Det vil sige almennyttigt boligbyggeri, privat andelsboligbyggeri, ungdomsboliger og lette kollektivboliger.
ADMINISTRATIVE OG ØKONOMISKE KONSEKVENSER Forslaget forventes ikke at medføre større ændringer af den offentlige administration.
Med hensyn til de udgiftsmæssige konsekvenser for stat og kommuner er forslaget søgt tilrettelagt, således at de forskellige forslag (kvoteforhøjelser, finansieringsomlægninger m.v.) set i SAMMENHÆNG tilnærmelsesvis er udgiftsneutrale i 1987 og 1988 og kun medfører begrænsede merudgifter i årene 1989 og 1990.
De enkelte forslags udgiftsmæssige konsekvenser for staten og for kommunerne fremgår af nedenstående tabeller:
Oversigt over MERudgifter i forhold til FFL 87 for nedennævnte ændringer:
S = stat K = Kommuner Oversigt over MINDRE udgifter i forhold til FFL 87 for nedennævnte ændringer:
S = stat K = Kommuner BEMÆRKNINGER TIL DE ENKELTE BESTEMMELSER Til § 1 Til nr. 1 I forbindelse med Boligministeriets (i praksis Boligstyrelsen og Kongeriget Danmarks Hypotekbank og Finansforvaltning) administration af boligbyggerilovens regler om godkendelse af salg, væsentlig forandring og pantsætning af almennyttige boligselskabers ejendomme, er det i enkelte tilfælde konstateret, at lovens § 3, stk. 5 ikke er overholdt.
Boligministeriet skal blandt andet give sit samtykke til frasalg af en ubebygget grund, inden en ejendomshandel endeligt kan indgås.
En slutseddel eller et skøde skal derfor være betinget af Boligministeriets godkendelse, og ansøgning om salg skal forelægges ministeriet sammen med alle relevante oplysninger.
Der er imidlertid forekommet tilfælde, hvor disse betingelser ikke har været opfyldt, eller hvor skødet er blevet tinglyst, inden ministeriet fik salget forelagt, eller ministeriet kun ved en tilfældighed blev opmærksom på, at en ejendomshandel havde fundet sted.
Det er blandt andet Boligministeriets opgave i forbindelse med godkendelsesproceduren at vurdere, om salgssummen svarer til værdien af ejendommen i handel og vandel.
Hvis en ejendomshandel er tinglyst og afsluttet, er Boligministeriet i realiteten afskåret fra at foretage en egentlig behandling af sagen.
Tilsvarende gælder for godkendelse af udstedelse af pantebreve til finansiering af forandringer m.v.
Forslaget indebærer, at tinglysningsdommeren pålægges en egentlig pligt til at påse, at samtykket til salg eller pantsætning foreligger.
Da der i stk. 5 er opregnet en række tilfælde, hvor udstedelse af pantebreve ikke kræver samtykke, indfører forslaget for disse tilfælde et krav om, at pantebrevet indeholder en erklæring fra boligselskabet om, at samtykke ikke er nødvendig.
Herved er det sikret, at selskabet er opmærksom på godkendelsesreglerne inden endelig tinglysning.
Forslaget svarer til en bestemmelse om selskabers erhvervelse af fast ejendom i § 8 i lov om sommerhuse, campering m.v.
Til nr. 2 Lovforslaget viderefører hovedprincippet i den nuværende lovbestemmelse om 2 hovedmodeller, det enkelte boligselskab kan vælge imellem: A- og B-ordningen.
A-ordningen indebærer, at boligtageren selv sørger for den indvendige vedligeholdelse af lejligheden samt betaler for istandsættelse ved fraflytning.
Udgiften til istandsættelse ved fraflytning aftrappes over en højst 10-årig periode.
B-modellen minder meget om den ordning, der kendes fra det private udlejningsbyggeri, hvorefter udlejeren - boligselskabet - har den indvendige vedligeholdelsespligt, og hvor udgiften dækkes af de midler, der indbetales af boligtageren på lejlighedens indvendige vedligeholdelseskonto.
Skal der ske istandsættelse ved fraflytning afholdes udgiften af afdelingen over en dertil oprettet fælleskonto.
Som nævnt i de almindelige bemærkninger bygger forslaget om de ændrede regler om vedligeholdelse i boperioden og istandsættelse ved fraflytning på det forslag, som Boligselskabernes Landsforening har vedtaget herom, og som i det væsentligste vedrører A-ordningen (lovforslagets § 1, nr. 3, vedrørende § 10 a).
Ifølge forslaget overtager afdelingen både ved A- og B-ordningen pligten til vedligeholdelse og fornyelse af forskellige tekniske installationer, der hidtil - ifølge lejeloven - som udgangspunkt har påhvilet boligtageren.
Som noget nyt foreslås endvidere, at det enkelte boligselskab skal have mulighed for at ændre ordning.
Den vedligeholdelses- og istandsættelsesordning, selskabet vedtager, er en del af boligkontrakten og vil ifølge forslaget tilsidesætte eventuelle modstående kontraktsbestemmelser.
Det foreslås derfor samtidig, at en ordning skal have haft virkning i mindst 5 år, før der kan ske overgang til en anden ordning.
Da de foreslåede regler iøvrigt indebærer et ændret indhold af specielt A-ordningen - som er vedtaget i langt de fleste selskaber, ca. 96 pct. - foreslås dog også, at den hidtidige ordning efter den 1. juli 1987 skal kunne ændres, uanset at den på ændringstidspunktet ikke har været i kraft i 5 år.
SYN OG PRISSÆTNING Der vil fortsat i forbindelse med fraflytning skulle foretages syn af lejligheden dels for at fastsætte omfanget af normalistandsættelsen/ istandsættelsesbeløbet ved A-ordningen, og - ved både A- og B-ordningen - for at konstatere, om der er sket misligholdelse af lejligheden.
Selskabets ledelse træffer den nærmere beslutning om, hvem der forestår synet og prissætningen.
For hurtigst muligt at sikre den fraflyttende boligtager kendskab til sine økonomiske forpligtelser i forbindelse med fraflytningen foreslås, at fraflytteren senest 2 uger fra synet skal have skriftlig oplysning om arbejdernes omfang og sin andel af udgifterne.
I det omfang, det overhovedet er muligt, bør oplysningerne gives i forbindelse med selve synet, ligesom det også skal tilstræbes, at fraflytteren i videst muligt omfang får de nødvendige oplysninger om, hvorledes der skal forholdes ved fraflytningen i forbindelse med synet, herunder også om konsekvenserne af ikke at have oplyst den fremtidige adresse til selskabet.
Pligten til at give prisoplysning skal være bindende for boligselskabet, men fraflytteren må dog acceptere, at der ved den endelige afregning kan være en overskridelse i forhold til den oplyste andel af udgifterne denne skal afholde på indtil 10 pct.
Det er endvidere efter de almindelige erstatningsregler muligt for selskabet at rejse krav i tilfælde af svig fra boligtagerens side.
Såfremt der opstår uenighed mellem boligtager og boligselskab, om hvilke beløb boligtageren skal udrede i forbindelse med fraflytningen, må sagen indbringes for domstolene.
Giver selskabet ikke oplysning om omfanget af de nødvendige arbejder og udgifterne hertil inden for den angivne tidsfrist, bortfalder selskabets krav om betaling af istandsættelsesudgifterne og eventuelle misligholdelsesudgifter, medmindre der fra den fraflyttende beboer ikke foreligger oplysning om den fremtidige adresse.
MISLIGHOLDELSE Ifølge forslaget bevares den nugældende regel om, at boligtageren altid - uanset om A- eller B-ordningen gælder - skal afholde samtlige udgifter som følge af misligholdelse.
Som noget nyt foreslås dog, at misligholdelse skal defineres i loven som forringelser eller skader som følge af fejlagtig brug, fejlagtig vedligeholdelse eller uforsvarlig adfærd.
UNDTAGELSER Endelig bemærkes, at lovforslaget ikke finder anvendelse for blandede beboelses- og erhvervslejemål som følge af disse lejemåls særlige karakter.
Boligselskabets og lejerens rettigheder og forpligtelser må her fastlægges i forbindelse med lejekontrakten.
Rene erhvervslejemål vil heller ikke være omfattet af bestemmelserne.
For ungdomsboliger vil selskaberne fortsat kunne fastsætte særlige regler, og boligselskaberne og kommunerne kan fortsat aftale, hvilke regler der skal gælde for lejligheder, der udlejes til kommunen som kommunale pensionistboliger.
OVERGANGSREGLER Lovforslaget foreslås at skulle træde i kraft den 1. januar 1987, således at boligselskaber og beboere fra dette tidspunkt kan iværksætte de formelle procedurer for et eventuelt skift af ordning.
For at give beboerne, boligselskaberne og de medarbejdere, der skal syne lejlighederne, mulighed for at få et grundigt kendskab til indholdet af de ændrede regler foreslås dog samtidig i lovforslagets § 3, at de nye regler for lejlighedernes indvendige vedligeholdelse i boperioden og istandsættelse samt selskabernes pligt til at overtage vedligeholdelse og fornyelse af visse tekniske installationer m.v. først skal have virkning fra den 1. juli 1987.
Den foreslåede overgangsbestemmelse i § 3 indebærer endvidere, at selskaber, der ønsker det, kan fortsætte med den nugældende ordning - tilpasset de nye regler - uden at træffe formel beslutning herom.
Overgangsbestemmelserne skulle således både sikre, at der skulle være tilstrækkelig tid for de enkelte selskaber til at træffe beslutning om overgang til anden ordning i forbindelse med nyordningens start,og at denne ordning kan tilpasses forholdene omkring selskabets hidtidige ordning og regnskabsår.
Men uanset om selskabet beslutter at ændre ordning eller ej, vil de nye regler for henholdsvis boligselskabernes og beboernes rettigheder og forpligtelser vedrørende vedligeholdelse i boperioden og istandsættelse ved fraflytning skulle finde anvendelse fra 1. juli 1987. Boligtagere under A-ordningen, der fraflytter en lejlighed efter denne dato, vil ikke kunne afkræves beløb ud over, hvad der følger af loven, dvs. udgifter som følge af misligholdelse samt udgifter til hel eller delvis dækning af udgifterne til den tidligere nævnte normalistandsættelse.
Det skal endelig understreges, at de ændrede regler kun vedrører vedligeholdelse og istandsættelse, herunder misligholdelse, i forbindelse med fraflytning.
Således vil eksempelvis lejerestancer, retableringsudgifter i forbindelse med ændringer af det lejede m.v. naturligvis fortsat kunne gøres gældende uafhængigt af nærværende lovforslags bestemmelser.
Til nr. 3 AD § 10 A Den foreslåede bestemmelse vedrører A-modellen.
VEDLIGEHOLDELSE I BOPERIODEN Forslaget fastslår, at boligtageren i boperioden selv skal sørge for og selv afholde udgifterne til at vedligeholde boligen med hvidtning, maling, gulvbehandling og tapetsering.
I den nugældende lov er det anført, at boligen ved fraflytning skal afleveres i en sådan stand, at den fremtræder »normalt vedligeholdt«.
Det har imidlertid vist sig at være vanskeligt klart og entydigt at definere, hvad der forstås ved »normalt vedligeholdt«.
De foreslåede ændringer indebærer derfor i stedet, at boligen ved fraflytning skal afleveres uden forringelser og skader, som ikke skyldes almindeligt slid og ælde.
ISTANDSÆTTELSE VED FRAFLYTNING Ved fraflytning af boligen skal der gennemføres en normalistandsættelse, som kun kan omfatte nødvendig hvidtning, maling og tapetsering af lofter og vægge samt rengøring.
Således skal flader, der ved indflytning var malet males, tapetserede tapetseres etc., medmindre boligselskabet og boligtageren aftaler en ændret overfladebehandling. Ønsker selskabet foretaget andre istandsættelser af lejligheden, herunder eksempelvis afrensning af opsat tapet, maling af træværk eller gulvbehandling, er udgifter hertil boligtageren uvedkommende, medmindre de skyldes misligholdelse.
Der er ikke i den nuværende bestemmelse en afgrænsning af de arbejder, boligselskabet kan forlange udført under henvisning til, at lejligheden ved fraflytning skal fremtræde normalt vedligeholdt, og det har vist sig, at boligselskabernes praksis - og dermed flytteregningerne - har været ganske forskellige.
Afdelingen skal som nu i løbet af en periode, der højst kan andrage 10 år, gradvist overtage boligtagerens udgift til istandsættelse ved fraflytning.
Normalistandsættelse ved fraflytning skal i almindelighed altid udføres, medmindre boligen for alle eller nogle af de pågældende bygningsoverflader fremtræder nyistandsat.
For de afdelinger, der har vedtaget eller vedtager A-ordningen med det såkaldte normalistandsættelsesbeløb, NI-beløb, betaler boligtageren - efter tilsvarende regler - i stedet dette NI-beløb, der er et af boligselskabet skønsmæssigt anslået beløb, svarende til udgiften ved en normalistandsættelse.
Beløbet stilles til rådighed for den nye boligtager.
AD § 10 B Bestemmelsen vedrører B modellen.
Der foreslås ikke større ændringer i de gældende regler.
I overensstemmelse med vedligeholdelsens omfang under A-ordningen foreslås, at afdelingens pligt ligeledes kommer til at omfatte gulvbehandling.
Boligtagerne er fortsat ikke forpligtet til at bekoste istandsættelse ved fraflytning, men hvis selskabet ønsker dette foretaget, kan det ske ved, at afdelingen afholder udgiften hertil.
Midler hertil må i givet fald hensættes på en særlig konto i afdelingens budget.
AD § 10 C Bestemmelsen er en bemyndigelse til Boligministeren til at udfylde lovgivningen og fastsætte nærmere detaljerede regler om vedligeholdelses- og istandsættelsesordningerne.
Ud over det tidligere nævnte er det tanken i en bekendtgørelse at fastsætte regler om beslutningsprocedure og kompetence i forbindelse med skift af ordning.
Det vil blive beboerne gennem et fællesmøde for afdelingsbestyrelserne i de selvejende boligselskaber og i garantiselskaberne og repræsentantskabet eller generalforsamlingen i andelsboligforeningerne, der får kompetence til at vedtage overgang til anden ordning, herunder også om der skal kunne være forskellige ordninger i selskabets forskellige afdelinger.
I givet fald vil det i den enkelte afdeling blive overladt til afdelingsmødet at træffe beslutning om overgang til en ny ordning.
Der vil tillige blive fastsat regler om afdelingens og boligtagerens økonomiske forhold i forbindelse med overgang fra en model til en anden.
Herudover vil bl.a. boligselskabets og boligtagerens rettigheder og forpligtelser vedrørende vedligeholdelse og istandsættelse ved fraflytning blive uddybet, herunder adgangen til, at vedligeholdelsesarbejder, når dette skønnes hensigtsmæssigt, kan overtages af den enkelte afdeling som turnusarbejder.
En sådan bekendtgørelse vil danne udgangspunkt for de vedligeholdelsesreglementer, som selskabets beslutninger formentlig vil finde udtryk i.
Til nr. 4 Som anført i de almindelige bemærkninger foreslås, at reglerne om indbetaling af de såkaldte pligtmæssige bidrag til Boligselskabernes Landsbyggefond for afdelinger, der er taget i brug før den 1. januar 1970 forlænges et år.
Ved beregningen af satserne for 1987 er anvendt samme beregningsmåde, som var gældende for indbetalinger i perioden 1984-86. Reguleringen er således sket på basis af den konstaterede udvikling i byggeomkostningsindekset for montagebyggeri for juli måned.
Grundlaget for beregningen er bruttoetagearealet, således som dette er fastsat i Boligstyrelsens bekendtgørelse nr. 311 af 27. juni 1983 om beregning af arealet af boliger og erhvervslokaler.
Bidragene foreslås indbetalt i lige store beløb for årets 3 sidste kvartaler.
Herved sikres, at boligselskaberne kan overholde reglerne om varsling af huslejestigninger i lov om boligbyggeri.
Til nr. 5-7 Som nævnt i de almindelige bemærkninger foreslås, at statens og kommunernes udlån til Boligselskabernes Landsbyggefond til videreudlån til nyt almennyttigt boligbyggeri (grundkapitalen) nedsættes fra 18 pct. til 13 pct. af ejendommens værdi.
 Grundkapitalen foreslås fordelt med 9 pct. fra staten og 4 pct.
 fra kommunen.
I de tilfælde, hvor en kommune uden statens medvirken yder støtte til et byggeri, nedsættes grundkapitalen tilsvarende til indtil 13 pct. af ejendommens værdi.
Til nr. 8 Bevillingskvoten for almennyttigt boligbyggeri foreslås for 1987 uændret fastsat til 9.000 lejligheder.
Der henvises til de almindelige bemærkninger.
Til nr. 9 Ændringen er af redaktionel karakter.
Til nr. 10 Som anført i forslagets nr. 16 foreslås, at tilbygning til og mindre ombygninger af en eksisterende bygning ikke længere skal være omfattet af byggeskadefondens dækningsområde, med mindre selve bygningen i forvejen er omfattet.
Det er derfor fundet nødvendigt at lade de hidtil gældende regler om støtte til udbedring af bygningsskader også omfatte almennyttigt byggeri, der som led i et forsøg, jfr. lovens § 62 a modtager tilsagn om offentlig støtte til tilbygning til og mindre ombygninger af en eksisterende bygning, der ikke i forvejen er omfattet af byggeskadefonden.
Forslaget sikrer således, at der også vil kunne ydes støtte til udbedring af bygningsskader, der måtte opstå i en eksisterende bygning, hvortil der er givet støttetilsagn til tilbygning eller mindre ombygninger efter den 30. juni 1986. Det er i overensstemmelse med de gældende forældelsesregler dog en betingelse herfor, at den eksisterende bygningkerne ikke er mere end ca. 20 år.
Til nr. 11 I forbindelse med meddelelse af tilladelse til omprioritering efter loven om omprioritering m.v. af en række boligafdelinger er det forudsat, at afdelingerne skal ombygge store ledige lejligheder til mindre lejligheder eller foretage miljøforbedrende foranstaltninger med offentlig støtte efter § 54 a.
Af praktiske grunde kan en væsentlig del af ansøgningerne om støtte ikke nå at blive færdigbehandlet i 1986, hvorfor ordningen foreslås udvidet til også at gælde i 1987. Den samlede økonomiske ramme på 40 mill.
kr. ændres ikke.
Forslaget indebærer, at der gives tilsagn til opførelse af flere nybyggede almennyttige lejligheder i 1986 end hidtil forudsat mod en tilsvarende reduktion i 1987.
Til nr. 12 og 13 Ved lov nr. 577 af 19. december 1985 om ændring af lov om boligbyggeri blev der i § 54 d åbnet mulighed for, at ejendomme, der ejes af almennyttige boligselskaber kan opdeles i ejerlejligheder, såfremt en del af ejendommen anvendes til andet end beboelse, og såfremt beboelsesarealet og de sædvanlige fællesarealer for beboerne efter opdelingen udgør en fælles ejerlejlighed.
Der er herefter ikke længere behov for bestemmelsen i § 54 c om udskillelse i en selvstændig fast ejendom af lokaliteter, der ikke anvendes til beboelse.
Til nr. 14 Den ændrede formulering foreslås for at udelukke en teoretisk mulighed for, at brandforsikring tegnes i et forsikringsselskab, der betegner sig som et bygningsbrandforsikringsselskab, men som kun er godkendt til anden forsikringsvirksomhed end bygningsbrandforsikring.
Til nr. 15 Ændringen er af redaktionel karakter og skal ses i sammenhæng med nr.
 16.
Til nr. 16 Efter formuleringen af § 62 b, stk. 1, er alt boligbyggeri, hvortil der efter den 30. juni 1986 ydes offentlig støtte i medfør af boligbyggeriloven, omfattet af Byggeskadefonden uanset, om der er tale om nybyggeri, totalrenovering, tilbygning eller mindre ombygninger.
For i rimeligt omfang at søge at begrænse Byggeskadefondens risiko foreslås i stk. 2, at fonden ikke skal omfatte skader, der måtte opstå i tilslutning til en gennemført tilbygning eller mindre ombygning af en eksisterende bygning, med mindre bygningen i forvejen i sin helhed er omfattet af fonden.
Dette gælder uanset tidspunktet for meddelelsen af tilsagnet.
Hertil kommer yderligere, at det i givet fald kan blive overordentligt vanskeligt ved senere indtrufne skader at fastslå, fra hvilken del af bygningen en skade hidrører.
Efter forslaget vil Byggeskadefonden herefter omfatte nybyggeri og større ombygninger af en eksisterende bygning.
Som eksempler på fondens dækningsområde efter de foreslåede bestemmelser kan nævnes:
Ombygning af en tagetage i et almennyttigt boligbyggeri til ungdomsboliger vil kun være omfattet af fonden, såfremt den eksisterende bygning allerede er omfattet af Byggeskadefonden.
I det omfang det almennyttige byggeri er opført inden for de sidste ca. 20 år, vil dog også den ombyggede del være omfattet af byggeskadebestemmelsen i lovens § 54, således som denne er foreslået ændret i nr. 10. Denne ombygning vil altså ikke være omfattet af fonden.
Et projekt, der består dels af en større ombygning af en bygning og dels af opførelse af en ny bygning, vil efter det anførte være omfattet af fonden.
I den situation, hvor der på ejendommen (matriklen) er en bygning, der ombygges, samt f.eks. et garageanlæg, der ikke ombygges, vil kun bygningen blive omfattet.
En større ombygning af en bygning, hvor f.eks. kælder eller kvist dog ikke ombygges, vil være omfattet af fonden.
Det bemærkes, at bestemmelserne gælder både for ungdomsboliger, der indrettes ved ombygning af eksisterende bygninger i medfør af § 67 og for almennyttige boliger, private andelsboliger og lette kollektivboliger, der i medfør af forsøgsbestemmelsen i § 62 a indrettes ved ombygning af eksisterende bygninger.
Rammebeløbet for projekter, der ikke er omfattet af Byggeskadefonden, vil blive reduceret med 1 pct. som følge af, at der heller ikke skal betales bidrag til fonden.
For yderligere at mindske fondens risiko er det i stk. 3 fundet hensigtsmæssigt i forbindelse med en større ombygning af en bygning at lade bygherren foranledige, at der foretages en bygningsgennemgang (førsyn) af bygningen og udfærdiges en rapport herom.
Det er hensigten med denne ordning at sikre, at bygningen er velegnet til ombygning, og at de nødvendige arbejder til sikring af projektets kvalitet efter ombygningen udføres.
Rapporten skal således danne grundlag for kommunernes tekniske sagsbehandling.
 Endelig skal rapporten tilgå Byggeskadefonden.
I en bekendtgørelse vil der, jfr. forslagets stk. 4, blive fastsat nærmere regler om udførelsen m.v. af dette såkaldte »førsyn«.  

 Som udgangspunkt tænkes fastsat bl.a. følgende retningslinier:
- Rapporten skal sigte på at belyse hele bygningens tilstand, såvel hvad angår bygningsdele, der er tilgængelige for visuelt eftersyn, som skjulte bygningsdele, samt angive hvilke arbejder, der skal udføres, for at bygningen kan anses for at være i god og solid stand..
- Bygningsgennemgangen skal udføres af fagfolk, som forudsættes at have byggeteknisk fagkundskab og erfaring fra byggepraksis.
- Rapporten skal danne grundlag for kommunernes tekniske sagsbehandling.
- De sagkyndiges erklæring forsynet med kommunalbestyrelsens godkendelsespåtegning fremsendes til Boligstyrelsen.
Det skal fremgå af erklæringen, at bygningerne er i god og solid stand, uden kendte svigt eller tegn på svigt i tilgængelige og skjulte dele af bygningen samt, at bygningen findes egnet til den påtænkte ombygning, når de arbejder, som fremgår af rapporten er udført.
 - Kommunen sender rapporten til Byggeskadefonden.
- Udgifterne til rapporten afholdes af bygherren og indgår på samme måde som øvrige projekteringsudgifter.
Udgifterne skal således afholdes inden for rammebeløbet.
- Det påhviler kommunen at påse, at de i rapporten nævnte nødvendige arbejder udføres.
Til nr. 17 Ændringen er af redaktionel karakter.
Til nr. 18 Der er tale om en ændring af redaktionel karakter og om rettelse af en korrekturfejl.
Til nr. 19 Den almindelige afleveringsfrist for bidraget til Byggeskadefonden er på byggeriets afleveringstidspunkt.
Da dette afleveringstidspunkt kan give praktiske problemer for andelsboligprojekter, der opføres i eget regi, er det fundet hensigtsmæssigt at lade byggeriets overgang fra anlæg til drift være seneste indbetalingsfrist for bidraget til Byggeskadefonden.
Til nr. 20 Ændringen er af redaktionel karakter.
Til nr. 21 Bevillingskvoten for private andelsboliger med offentlig støtte foreslås uændret fastsat til 4.000 boliger i finansåret 1987. Der henvises til de almindelige bemærkninger.
Til nr. 22 Hensigten med bestemmelsen er at sikre andelshaverne, dvs. de kommende beboere af foreningens boliger, en reel indflydelse på aftalegrundlaget mellem bygherren og andelsboligforeningen og dermed deres boliger i de tilfælde, hvor andelsboligforeningen ikke selv er bygherre.
Boligministeriet er bekendt med, at bygherrer i en række tilfælde har overdraget projektet til en form for andelsboligforening, hvor bygherren selv - og ikke de kommende andelshavere - har en betydelig indflydelse.
Herved opstår der risiko for en interessekollision mellem bygherren og andelsboligforeningen, som ikke findes at være i overensstemmelse med andelstanken.
Til nr. 23 Bevillingskvoten for ungdomsboliger foreslås forhøjet fra 2.500 værelsesenheder i 1986 til 3.000 værelsesenheder i finansåret 1987. For så vidt angår de økonomiske konsekvenser af forhøjelsen af kvoten henvises til de almindelige bemærkninger.
Det foreslås endvidere, at der åbnes mulighed for, at projekter, hvortil der gives tilsagn i 1986, og som opgives efter finansårets udløb, kan udnyttes i et senere finansår.
Baggrunden herfor er, at der har foreligget tilfælde, hvor et ungdomsboligprojekt er bortfaldet efter det pågældende finansårs udløb med det resultat, at ungdomsboligkvoten utilsigtet er blevet reduceret.
Der eksisterer en tilsvarende overførselsadgang vedrørende kvoten for private andelsboliger.
Til nr. 24 Forslaget indebærer, at der tilvejebringes en ligestilling mellem de forskellige former for ungdomsboligbyggerier.
Baggrunden herfor er, at det især i de mindre kommuner er meget vanskeligt at fremskaffe ejendomme, der er velegnede til ombygning til ungdomsboliger.
Det vil fortsat være hensigten, at de ungdomsboligbebyggelser, der opføres med statsstøtte, ikke får karakter af kategoribebyggelser.
Bebyggelserne bør derfor højst omfatte 100 ungdomsboliger og helst noget mindre.
Til nr. 25 Det foreslås, at statens grundkapitalindskud nedsættes fra 20 pct. af ejendommens anskaffelsessum til 15 pct.
Som følge heraf øges indeksbelåningen til 85 pct. af anskaffelsessummen.
Der vil i konsekvens heraf blive fremsat forslag om ændring af indekslåneloven, således at den maximale lånegrænse forhøjes til 85 pct.
Den foreslåede ændring vil ikke få indflydelse på lejen, men vil bevirke øgede statslige udgifter for så vidt angår betaling af rente- og afdragsbidrag.
Vedrørende de økonomiske konsekvenser heraf henvises til de almindelige bemærkninger.
Til nr. 26 Ændringen er en konsekvens af den under nr. 24 foreslåede ændring.
 Desuden er bestemmelsen ændret redaktionelt.
Til nr. 27 Forslaget indebærer, at kommunens andel af rentebidraget fastholdes på det nugældende niveau, dvs. 10 pct. af rentebidraget på den del af indekslånet, der ved lånets optagelse har pantesikkerhed inden for 80 pct. af ejendommens værdi.
Den ændrede finansiering bevirker således ikke øgede kommunale udgifter, idet staten betaler den forhøjelse af rentebidragsbeløbet, der er en følge af den ændrede finansiering.
Til nr. 28-31 Det foreslås, at forlænge den nuværende ordning vedrørende tilskud til nedbringelse af lejen i statsstøttede kollegier m.v. for en 3-årig periode.
Samtidig foreslås, at ordningerne med kriselån og henstandslån videreføres i samme periode.
Til nr. 32 Det foreslås, at den nuværende ordning, hvorefter der i de senere år har været adgang til at anvende indtil 10 mill. kr. til ydelse af rente- og afdragsfrie lån til ekstraordinær opretning af økonomien og til nødvendige istandsættelsesarbejder, energibesparende foranstaltninger på statsstøttede kollegier, afløses af en finansieringsordning, der svarer til finansieringen af nye ungdomsboliger.
Det bemærkes, at bevillingsproceduren opretholdes, således at Boligstyrelsen modtager ansøgninger om støtte, der er anbefalet af kommunen.
Udbetaling af lån foretages af Kongeriet Danmarks Hypotekbank og Finansforvaltning efter kommunens attestation af arbejdets udførelse.
Den ændrede finansieringsmodel betyder, at udgifterne til de omhandlede arbejder ikke som hidtil finansieres ved rente- og afdragsfrie statslån, men på samme måde som indretning af nye ungdomsboliger, ved en statslig grundkapital samt indekslån, hvortil staten yder afdragsbidrag, og staten og kommunerne yder rentebidrag samt garanti.
Den foreslåede ordning indebærer, at kommunerne inddrages i finansieringen i form af betaling af en del af rentebidraget samt i form af garantistillelse for en del af indekslånet.
For beboerne på kollegier/ ungdomsboliger vil forslaget i modsætning til den nugældende ordning indebære en begrænset huslejeforhøjelse, idet de skal betale ca. 21/2 pct. af de samlede udgifter som afdrag.
Dette skal dog sammenholdes med, at de rente- og afdragsfrie statslån, der hidtil er blevet givet, i visse tilfælde ikke har kunnet dække den fulde udgift til renoveringen, hvorfor kollegiet/ ungdomsboliginstitutionen har måttet finansiere de yderligere udgifter ved optagelse af realkreditlån (nominallån) med deraf følgende huslejeforhøjelse.
Det bemærkes, at beboerne i almennyttigt boligbyggeri også bidrager til finansieringen af byggeskader, jf. § 54 b i boligbyggeriloven.
Det beløb, der vil blive anvendt til den foreslåede ordning, vil i lighed med, hvad der gælder i dag skulle kompenseres over ungdomsboligkvoten.
Boligministeriet skønner, at der vil være et finansieringsbehov på op til 25 mill. kr. på årsbasis.
Det vil sige, at udgifterne til grundkapitalen vil udgøre ca. 3,75 mill.
kr. svarende til en reduktion på ungdomsboligkvoten for 1987 på 100 værelsesenheder.
Til sammenligning skal nævnes, at de senere års kvotereduktion har ligget på omkring 500 boliger (værelsesenheder). Den statslige udgift til den foreslåede ordning - med forøget anlægsaktivitet - vil således være væsentligt mindre end hidtil.
Som hidtil vil ordningen omfatte kollegier/ ungdomsboliger, der har fået tilsagn om statsstøtte efter byggestøtte-, kollegiestøtte- eller boligbyggerilovgivningen.
I modsætning til den gældende ordning vil den foreslåede ordning kun omfatte byggeskader og større ekstraordinære renoveringsarbejder, idet det ikke er fundet hensigtsmæssigt, at lade opretning af kollegiernes/ ungdomsboligernes økonomi finansiere over ordningen.
Forslaget forudsætter en konsekvensændring i indekslåneloven.
Der henvises til det samtidig fremsatte ændringsforslag til indekslåneloven.
Forslaget indeholder tillige en adgang til at optage indekslån uden rente og/ eller afdragsbidrag til renoveringsarbejder på kollegier/ ungdomsboliger.
Vedrørende de økonomiske konsekvenser henvises til de almindelige bemærkninger.
Til nr. 33 Ændringen er af redaktionel karakter.
Til nr. 34 Bevillingskvoten for lette kollektivboliger foreslås uændret fastsat til 1.000 boliger i finansåret 1987.
Til nr. 35 Som nævnt i de almindelige bemærkninger afventer fremsættelsen af lovforslag om påligning af de såkaldte pligtmæssige bidrag efter 1987 afslutningen af et udvalgsarbejde under Boligministeriet.
For 1987 henvises til lovforslagets nr. 4.
TIL § 3 Bestemmelsen indeholder regler om, hvorledes der skal forholdes ved fraflytninger efter lovens ikrafttræden og giver boligselskaberne mulighed for at beslutte ny vedligeholdelses- og istandsættelsesordning, uanset at de nugældende regler ikke har været i kraft i 5 år.
Der henvises i øvrigt om bestemmelsens indhold til bemærkningerne til § 1, nr. 2 og 3.
BILAG I dette bilag er (markeret med --/ og /-- ) indsat gældende formulering af de bestemmelser, der berøres af lovforslaget 1. I § 3 indsættes efter STK. 5 som nyt stykke:
»STK. 6. Ved anmeldelse til tinglysning af et dokument om afhændelse af en fast ejendom, der tilhører et almennyttigt boligselskab, skal dokumentet være ledsaget af et samtykke efter stk. 5. Det samme gælder for et pantebrev i en ejendom, der tilhører et almennyttigt boligselskab, med mindre pantebrevet indeholder boligselskabets erklæring om, at betingelserne for udstedelse af pantebrevet uden samtykke er opfyldt, jfr. stk. 5, nr. 1-6. Hvis samtykke eller erklæring ikke foreligger, sætter dommeren i overensstemmelse med reglerne i tinglysningsloven en frist til fremskaffelse af samtykket eller erklæringen.«.
 Stk. 6 bliver herefter stk. 7.
 2. § 10 affattes således:
»§ 10. Det påhviler selskabet at drage omsorg for, at selskabets ejendomme og lejligheder holdes forsvarligt ved lige.
Stk. 2. Afdelingen foretager og afholder udgiften til vedligeholdelse og fornyelse af låse, vand- og gashaner, el-afbrydere, wc-kummer, cisterner, vaskekummer, badekar, køleskabe, komfurer, vaskemaskiner og lignende installationer, medmindre forringelsen skyldes boligtagerens forsømmelse.
Stk. 3. Selskabet træffer beslutning om, hvorvidt lejlighedernes vedligeholdelse i boperioden og istandsættelse ved fraflytning skal ske efter reglerne i enten § 10 a eller § 10 b.
Det besluttes samtidig, om der skal fastsættes ens regler for alle selskabets afdelinger.
De vedtagne regler gælder for samtlige boligtagere uanset eventuelle modstående kontraktbestemmelser.
Det kan ikke ved fraflytning forlanges, at lejligheden afleveres i en bedre stand, end den hvori den blev overtaget.
Stk. 4. Ændring af den efter stk. 3 vedtagne vedligeholdelses- og istandsættelsesordning kan tidligst ske, når ordningen har været i kraft i 5 år.
Stk. 5. Ved fraflytning gennemføres et syn af lejligheden, hvorunder omfanget af boligtagerens forpligtelser efter stk. 6 og § 10 a fastlægges.
Underretter selskabet ikke senest 2 uger efter synet boligtageren om istandsættelsesarbejdernes omfang, den anslåede udgift og boligtagerens andel heraf, bortfalder selskabets eventuelle krav mod boligtageren, medmindre denne er fraflyttet, uden at give selskabet oplysning om den fremtidige adresse.
Overskridelser, der forhøjer boligtagerens andel af den anslåede udgift med mere end 10 pct., er denne uvedkommende.
Stk. 6. Boligtageren skal uanset reglerne i §§ 10 a og 10 b afholde samtlige udgifter som følge af misligholdelse, hvorved det lejede er forringet eller skadet som følge af fejlagtig brug, fejlagtig vedligeholdelse eller uforsvarlig adfærd af boligtageren, medlemmer af dennes husstand eller andre, som boligtageren har givet adgang til boligen.
Stk. 7. Selskabet kan uanset bestemmelsen i stk. 3 fastsætte særlige regler om vedligeholdelse i boperioden og om istandsættelse ved fraflytning af boliger, der er indrettet til unge under uddannelse.
Stk. 8. Selskabet kan ved aftale med kommunalbestyrelsen fravige bestemmelserne i stk. 2 og 3 for boliger, der udlejes til kommunen og anvendes som kommunale pensionistboliger, jfr. kap. 12 i lov om individuel boligstøtte.
Stk. 9. Reglerne om vedligeholdelse i boperioden og istandsættelse ved fraflytning finder ikke anvendelse på hus eller husrum, der helt eller delvis er udlejet til andet end beboelse.«.
--/ § 10. Det påhviler selskabets ledelse at drage omsorg for, at selskabets  

 ejendomme og lejlighederne holdes forsvarligt vedlige.
 Stk. 2. Selskabet fastsætter inden den 1. januar 1984 for samtlige  

 afdelinger nærmere regler om lejlighedernes indvendige vedligeholdelse og  

 istandsættelse ved fraflytning efter bestemmelserne i enten stk. 3 eller stk.  

 4. Der skal fastsættes ens regler for alle selskabets afdelinger.
Stk. 3. Boligtageren har pligt til at vedligeholde lejligheden med  

 hvidtning, maling og tapetsering og skal ved fraflytning aflevere lejligheden  

 i en sådan stand, at den fremtræder som normalt vedligeholdt.
Det kan dog  

 ikke kræves, at lejligheden afleveres i en bedre stand end den, hvori den  

 blev overtaget ved lejemålets indgåelse.
Afdelingen overtager i løbet af en  

 periode, der højst kan andrage 10 år, gradvis boligtagerens udgifter til  

 lejlighedens istandsættelse ved fraflytning.
Ved fraflytning inden udløbet af  

 den fastsatte periode betaler boligtageren kun den del af  

 istandsættelsesudgifterne, som på tidspunktet for lejemålets ophør ikke er  

 overtaget af afdelingen.
Selskabets ledelse fastsætter de nærmere regler om  

 istandsættelse ved fraflytning.
Stk. 4. Afdelingen forpligter sig til at foretage indvendig  

 vedligeholdelse af lejlighederne.
Forpligtelsen vil tillige omfatte  

 istandsættelse af lejlighederne ved fraflytning.
De nødvendige midler til  

 udførelse af vedligeholdelse og istandsættelse af lejlighederne  

 tilvejebringes ved boligtagernes indbetaling af beløb til en  

 vedligeholdelseskonto for hver lejlighed samt en fælleskonto til dækning af  

 øvrige istandsættelsesarbejder i lejlighederne.
Beløbene til disse konti  

 fastsættes af selskabets ledelse efter drøftelse med afdelingsbestyrelsen til  

 et årligt beløb pr. m2 bruttoetageareal.
 Stk. 5. Hvis afdelingen påtager sig vedligeholdelsespligten efter stk. 4,  

 kan boligtageren kræve, at der udføres vedligeholdelse af lejligheden med  

 hvidtning, maling og tapetsering, når det er nødvendigt og udgifterne kan  

 afholdes af det beløb, der er til rådighed på lejlighedens  

 vedligeholdelseskonto.
 Stk. 6. Boligtageren skal uanset reglerne i stk. 3-5 om det lejedes  

 vedligeholdelse afholde samtlige udgifter som følge af, at der er forvoldt  

 skade på det lejede ved uforsvarlig adfærd af boligtageren, medlemmer af  

 dennes husstand eller andre, som boligtageren har givet adgang til det  

 lejede.
Stk. 7. Selskabets ledelse skal inden den 1. juni 1983 på et fælles møde  

 for afdelingsbestyrelserne have forelagt forslag til beslutning om, hvilken  

 af de i stk. 3 eller i stk. 4 anførte regler der skal gælde for boligtagernes  

 vedligeholdelsesforpligtelser.
Reglerne vedtages endeligt af selskabets  

 øverste myndighed.
Beslutningen gælder for samtlige boligtagere uanset  

 eventuelle modstående kontraktbestemmelser.
Stk. 8. Overskrides fristen i stk. 7, træffer selskabets øverste  

 myndighed, eventuelt på baggrund af forslag fra afdelingsbestyrelserne,  

 beslutning om gennemførelse af ændrede regler for indvendig vedligeholdelse  

 og istandsættelse ved fraflytning.
Er sådan beslutning ikke truffet inden 1.  

 januar 1984, kan en boligtager, der flytter efter det nævnte tidspunkt, ikke  

 afkræves udgifter ud over, hvad der følger af stk. 6.
 Stk. 9. Selskabets ledelse kan uanset bestemmelsen i stk. 2 fastsætte  

 særlige regler for den indvendige vedligeholdelse samt istandsættelse ved  

 fraflytning af boliger, der er indrettet til unge under uddannelse.
 Stk. 10. Selskabets ledelse kan ved aftale med kommunalbestyrelsen fravige  

 bestemmelserne i stk. 3 for boliger, der udlejes til kommunen og anvendes som  

 kommunale pensionistboliger, jfr. kap. 12 i lov om individuel boligstøtte.
 Stk. 11. Boligministeren kan fastsætte nærmere regler om de i stk. 1-10  

 nævnte forhold.
/-- 3. Efter § 10 indsættes:
»§ 10 a.
Har selskabet efter § 10, stk. 3 truffet beslutning herom, sørger boligtageren for og afholder udgiften til at vedligeholde lejligheden med hvidtning, maling, tapetsering og gulvbehandling i boperioden.
Stk. 2. Ved fraflytning af lejligheden gennemføres for boligtagerens regning en normalistandsættelse, der omfatter nødvendig hvidtning, maling og tapetsering af vægge og lofter samt rengøring.
Selskabet kan beslutte, at boligtageren i stedet betaler et af selskabet fastsat hertil svarende normalistandsættelsesbeløb.
Afdelingen overtager i løbet af en periode på højst 10 år fra boligtagerens overtagelse af lejligheden gradvis boligtagerens udgift til normalistandsættelsen eller betaling af normalistandsættelsesbeløbet.
Ved fraflytning inden udløbet af den fastsatte periode betaler boligtageren kun det beløb, som på det tidspunkt, hvor lejemålet ophører, ikke er overtaget af afdelingen.
§ 10 b.
Har selskabet efter § 10, stk. 3 truffet beslutning herom, vedligeholder afdelingen lejligheden indvendig med hvidtning, maling, tapetsering og gulvbehandling i boperioden.
De nødvendige midler tilvejebringes ved boligtagerens indbetaling af et beløb til en vedligeholdelseskonto for lejligheden.
Beløbet fastsættes af selskabets ledelse efter drøftelse med afdelingsbestyrelsen til et årligt beløb pr. m2 bruttoetageareal.
Boligtageren kan forlange, at der udføres vedligeholdelse af lejligheden med hvidtning, maling, tapetsering og gulvbehandling, når det er nødvendigt, og udgifterne kan dækkes af lejlighedens vedligeholdelseskonto.
Stk. 2. Selskabet fastsætter regler om istandsættelse ved fraflytning.
Udgiften hertil afholdes af de midler, der er hensat på en fælleskonto for afdelingen.
§ 10 c.
Boligministeren fastsætter nærmere regler om de forhold, der er nævnt i § 10, § 10 a og § 10 b.«.
 4. § 24, STK. 2, affattes således:
»STK. 2. I 1987 udgør bidrag efter stk. 1 11,65 kr. pr. m2 bruttoetageareal for afdelinger, der er taget i brug i perioden fra den 1. januar 1965 og indtil den 1. januar 1970, samt for tidligere ibrugtagne afdelinger, der har fået bevilget hel eller delvis fritagelse for hidtidige bidrag.
For øvrige afdelinger, der er taget i brug før den 1. januar 1965, udgør bidraget i 1987 26,05 kr. pr. m2 bruttoetageareal.
Bidragene indbetales med lige store beløb for hvert af kvartalerne april, juli og oktober 1987.«.
--/ § 24. Ud over eventuelle bidrag i henhold til § 23 yder afdelinger, der er  

 taget i brug før den 1. januar 1970, bidrag til selskabets byggefond til  

 indskud i Boligselskabernes Landsbyggefond til anvendelse efter reglerne i  

 kap. 5. Bidrag ydes alene for boligareal.
Stk. 2. Bidrag efter stk. 1 udgør 5 kr. pr. m2 bruttoetageareal i 1983 og  

 10 kr. i hvert af årene 1984, 1985 og 1986 for afdelinger, der er taget i  

 brug i perioden fra den 1. januar 1965 og indtil den 1. januar 1970, samt for  

 tidligere ibrugtagne afdelinger, der har fået bevilget hel eller delvis  

 fritagelse for hidtidige bidrag.
For øvrige afdelinger, der er taget i brug  

 før den 1. januar 1965, udgør bidraget pr. m2 bruttoetageareal 17,30 kr. i  

 1983 og 22,30 kr. i hvert af årene 1984, 1985 og 1986. Beløbene efter 1. og  

 2. punktum reguleres den 1. januar 1985 og den 1. januar 1986 på basis af den  

 konstaterede udvikling i byggeomkostningsindekset for montagebyggeri for juli  

 måned.
 Stk. 3. Boligselskabernes Landsbyggefond kan bevilge fritagelse for  

 indbetaling af den del af bidragene, der overstiger de i 1982 betalte bidrag,  

 til afdelinger, der i de seneste 3 år har modtaget driftsstøtte fra fonden,  

 samt til afdelinger, der modtager tilskud fra kommunen eller staten til  

 nedbringelse af huslejen.
Stk. 4. Fondens påligning af bidrag efter stk. 1 skal ske så betids, at  

 lejeforhøjelser kan varsles som anført i § 7, Stk. 4.
/-- 5. I § 31 OG § 43, STK. 1, ændres »12 pct.« til: »9  

 pct.«.
 6. I § 31 OG § 43, STK. 2, ændres »6 pct.« til: »3  

 pct.«.
--/ § 31. Udlånsmidlerne tilvejebringes ved stats- og kommunelån til fonden i  

 medfør af kap. 6. Statslånene udgør 12 pct. af de belånte ejendommes værdi,  

 jfr. § 60. Kommunelånene udgør 6 pct. af værdien.
§ 43. Tilsagn om statslån kan gives op til 12 pct. af den skønnede værdi  

 af de ejendomme, til hvis opførelse fonden venter at yde lån.
Lånenes  

 endelige størrelse fastsættes ligeledes til denne procent af ejendommenes  

 godkendte værdi efter fuldførelsen.
 Stk. 2. Statslån kan kun ydes i det omfang, kommunen udlåner 6 pct. af  

 værdien til landsbyggefonden til videre udlån til finansieringen, jfr. § 44.  

 2 pct. af værdien tilvejebringes ved indskud fra boligtagerne.
/-- 7. I §§ 32 OG 52, ændres »18 pct.« til: »13 pct.«.
--/ § 32. Lånet skal udgøre mindst 18 pct. af ejendommens værdi, jfr. § 60, og  

 have oprykkende panteret efter lån i institutter, som er godkendt i medfør af  

 lov om realkreditinstitutter, jfr. dog § 62. Summen af disse låns  

 nettoprovenu og landsbyggefondens lån skal udgøre 98 pct. af ejendommens  

 værdi.
§ 52 På samme vilkår som gældende for statsstøtte kan kommunalbestyrelsen  

 yde garanti samt helt eller delvist rente- og afdragsbidrag til almennyttigt  

 nybyggeri.
Kommunens udlån til Boligselskabernes Landsbyggefond kan i sådanne  

 tilfælde udgøre indtil 18 pct. af ejendommens værdi, jfr. § 60.
/-- 8. I § 48, STK. 2, ændres »1986« til: »1987«.
--/ Stk. 2. Rentebidrag, afdragsbidrag og garanti kan ydes til indtil 9.000  

 lejligheder i finansåret 1986, jfr. dog § 54 b, Stk. 1.
/-- 9. I §§ 48, STK. 3, 63, STK. 3, 67, STK. 3 og 81, STK. 3, ændres »kvota« til: »kvote«.
--/ Stk. 3. Meddeles der i et finansår ikke tilsagn om statsstøtte til det i  

 stk. 2 anførte antal boliger, kan indtil 10 pct. af årets kvota tillægges  

 kvoten for det følgende finansår.
/-- 10. I § 54, STK. 1, 2. PKT., indsættes efter »1986«: »,  

 eller at et tilsagn efter denne dato kun omfatter tilbygning til og mindre ombygninger af en eksisterende bygning, jfr. § 62 b, stk. 2«.
--/ § 54. Boligselskabernes Landsbyggefond kan i ganske særlige tilfælde med  

 boligministerens tilladelse yde lån til udbedring af ekstraordinære  

 bygningsskader i almennyttigt boligbyggeri, som ikke dækkes ved erstatninger  

 eller gennem forsikringer.
Det er en betingelse, at der til byggeriet er  

 meddelt tilsagn om offentlig støtte inden 1. juli 1986. Udbedringsudgiften  

 efter fradrag af erstatnings- eller forsikringsbeløb skal udgøre mindst 10  

 pct. af bygningsværdien inden skadens indtræden.
Sidstnævnte betingelse kan  

 dog fraviges ved byggeri, hvortil der er bevilget driftssikring i medfør af  

 lov om midlertidig offentlig støtte til almennyttigt boligbyggeri og  

 statsstøttede kollegier, og byggeri, hvortil der er givet tilladelse til  

 omprioritering til indekslån eller bevilget støtte i medfør af lov om  

 omprioritering m.m. af visse almennyttige boligafdelinger og om ændring af  

 lov om realkreditinstitutter og lov om boligbyggeri.
/-- 11. I § 54 A, STK. 2, ændres »1984, 1985 og 1986« til:  

 »1984, 1985, 1986 og 1987«.
--/ Stk. 2. Lån efter stk. 1 kan ydes til byggeri, der har fået tilsagn om  

 ofentlig støtte i perioden 1. januar 1965-31. marts 1975, eller som har  

 modtaget driftsstøtte fra Boligselskabernes Landsbyggefond.
Lån kan i  

 finansårene 1984, 1985 og 1986 ydes inden for en samlet ramme på i alt 40  

 mill. kr.
/-- 12. Overskriften til KAPITEL 8 A, ændres til: »EJERLEJLIGHEDSOPDELING AF VISSE AREALER«.
--/ Kapitel 8 a UDSKILLELSE SAMT EJERLIGHEDSOPDELING af visse arealer /-- 13. § 54 C ophæves.
--/ § 54 c.
Boligministeren kan i særlige tilfælde meddele samtykke til, at  

 lokaliteter, der ikke anvendes til beboelse, i en bygning under en  

 almennyttig boligafdeling udskilles i en selvstændig fast ejendom, der ejes  

 særskilt, såfremt dette skønnes nødvendigt for at sikre boligafdelingens  

 fortsatte beståen som almennyttigt byggeri.
 Stk. 2. Bestemmelsen i stk. 1 kan kun finde anvendelse, når følgende  

 betingelser er opfyldt:
 1) Afdelingen skal have modtaget tilsagn om offentlig støtte inden den 1.  

 juni 1975.
 2) Der skal være konstateret et væsentligt økonomisk tab som følge af de  

 pågældende lokaliteters betydelige størrelse og manglende mulighed for at  

 udleje dem til en leje, der gør det muligt at afholde de udgifter, der er  

 forbundet med driften af disse lokaliteter.
 3) Det konstaterede tab skal være af en sådan størrelse, at det skønnes  

 åbenbart urimeligt at kræve dette afviklet ved en forhøjelse af  

 boligafgiften.
 4) Boligselskabet skal forud for en udskillelse have indgået de nødvendige  

 aftaler med indehavere af rettigheder over ejendommen.
 Stk. 3. Boligministeren godkender i forbindelse med udskillelse efter stk.  

 1 de nærmere bestemmelser om ejendomsret til grunden, fælles bestanddele og  

 tilbehør m.v. samt om fordeling af fællesudgifter.
 Stk. 4. De nærmere bestemmelser om tinglysning af rettigheder over den  

 opdelte ejendom dels i et boligafsnit og dels i et afsnit vedrørende øvrige  

 lokaliteter fastsættes af justitsministeren.
/-- 14. § 59 affattes således:
»§ 59. Ejendommen skal forsikres mod brand i et forsikringsselskab, der har Forsikringstilsynets tilladelse til at drive bygningsbrandforsikringsvirksomhed.«.
--/ § 59. Ejendommen skal forsikres i et bygningsbrandforsikringsselskab, der  

 har forsikringstilsynets tilladelse til at drive forsikringsvirksomhed.
/-- 15. I § 62 B, STK. 1, indføjes efter »1986«: », jfr. stk.  

 2.«.
--/ § 62 b.
Byggeskadefonden er en selvejende institution, der har til formål  

 at yde støtte til forbedring af skader, som har deres årsag i forhold ved  

 opførelsen af byggeriet.
Fonden omfatter byggeri, som modtager tilsagn om  

 offentlig støtte efter § 48, § 63, § 67 eller § 81 efter den 30. juni 1986.
/-- 16. Efter § 62 B, STK. 1, indsættes som nye stykker:
»Stk. 2. Byggeskadefonden omfatter uanset tidspunkt for meddelelse af tilsagn ikke tilbygning til og mindre ombygninger af en eksisterende bygning, med mindre bygningen i forvejen er omfattet af fonden.
Stk. 3. Ved om- og tilbygninger, der ikke er omfattet af stk. 2, skal bygherren foranledige, at der foretages bygningsgennemgang samt udfærdiges en rapport herom, inden der meddeles tilsagn efter § 48, § 63, § 67 eller § 81.
Stk. 4. Boligministeren fastsætter nærmere regler om bestemmelserne i stk. 2 og 3.« Stk. 2 og 3 bliver herefter stk. 5 og 6.
 17. § 62 B, STK. 3, der bliver stk. 5 og 6, ændres til: § 62 c, stk.
 1 og 2.
 §§ 62 c - h bliver herefter §§ 62 d - i.
 18. I § 62 C, STK. 1, der bliver § 62 d, stk. 1, ændres »§ 60 g, stk.
 2« til: »§ 62 h, stk. 2«.
--/ § 62. c.
Fonden yder støtte efter regler, der fastsættes af  

 boligministeren, til dækning af indtil 95 pct. af bygningsejernes udgifter  

 til udbedring af byggeskader.
Fonden kan dog gøre støtte betinget af, at  

 bygningsejeren forpligter sig til at stille pantesikkerhed i det pågældende  

 byggeri efter bestemmelserne i § 60 g, stk. 2.
/-- 19. I § 62 F, STK. 2, der bliver § 62 g, stk. 2, indsættes efter »afleveringstidspunkt«: »,ved private andelsboliger dog  

 senest på skæringsdagen for byggeriets overgang fra anlæg til drift«.
--/ Stk. 2. Bidraget for det enkelte byggeri udgør 1 pct. af den inden  

 byggeriets påbegyndelse senest godkendte anskaffelsessum.
Bidraget indbetales  

 kontant senest på byggeriets afleveringstidspunkt.
/-- 20. I § 62 H, der bliver § 62 i, ændres »§ 62 g« til: »§ 62  

 h«.
--/ § 62 h.
Realkreditinstitutter kan yde de indekslån, der er nævnt i § 62 g,  

 stk. 1 og 2, efter samme regler, som i henhold til lov om indeksregulerede  

 realkreditlån gælder for lån til opførelse af byggerier, hvortil der ydes  

 rentebidrag.
/-- 21. I § 63, STK. 2, 1. OG 3. PKT. ændres »1986« til:  

 »1987«.
--/ Stk. 2. Tilsagn om statsstøtte kan gives til opførelse af indtil 4.000  

 andelsboliger i finansåret 1986. Udnyttes bevillingskvoten i et finansår ikke  

 fuldt ud på grund af bortfald af tidligere meddelte tilsagn, overføres et  

 hertil svarende antal boliger til et følgende finansår.
Meddelelse tilsagn  

 fra tidligere år, der bortfalder, overføres til 1986.
/-- 22. I § 63 indsættes efter stk. 5 som nyt stykke:
»Stk. 6. Er tilsagn givet til personer, institutioner, selskaber, fonds eller lignende, som påtager sig at opføre en boligbebyggelse med henblik på overdragelse til en andelsboligforening, kan kommunalbestyrelsen efter byggeriets påbegyndelse kun godkende en overdragelse til en andelsboligforening bestående af kommende beboere.« 23. § 67, STK. 2 affattes således:
»Tilsagn om statsstøtte kan gives til opførelse af indtil 3.000 værelsesenheder i finansåret 1987. Udnyttes bevillingskvoten i finansåret 1986 ikke fuldt ud på grund af bortfald af tidligere meddelte tilsagn, overføres et hertil svarende antal værelsesenheder til et senere finansår.«.
--/ Stk. 2. Tilsagn om statsstøtte kan gives til opførelse af indtil 2.500  

 værelsesenheder i finansåret 1986.
/-- 24. § 69 affattes således:
»De i § 67 nævnte boliger kan tilvejebringes ved 1) integration i almennyttigt boligbyggeri, hvortil der ydes støtte i medfør af § 48, 2) erhvervelse og ombygning af eksisterende ejendomme, 3) ombygning af eksisterende ejendomme, eller 4) nybyggeri.«.
--/ § 69. Boligerne skal fortrinsvis indrettes i forbindelse med almennyttigt  

 boligbyggeri, der opføres med støtte efter reglerne i denne lov.
 Stk. 2. Støtte efter dette kapitel kan efter samme retningslinjer som i  

 stk. 1 ydes til erhvervelse og eventuel ombygning af bebyggede ejendomme med  

 henblik på indretning af boliger som nævnt i § 67.
/-- 25. I § 70, STK. 1, ændres »20 pct.« til: »15 pct.«.
--/ § 70. Tilsagn om statslån kan gives op til 20 pct. af ejendommens værdi,  

 jfr. § 60. Statens lån skal have oprykkende panteret efter indekslån.
Summen  

 af stats- og indekslån kan udgøre indtil 100 pct. af ejendommens værdi.
Der  

 ydes ikke kommunale lån til byggeri, der opføres med støtte efter dette  

 kapitel.
/-- 26. § 70, STK. 3, 1. PKT. affattes således:
»Ved erhvervelse af boliger efter § 69 nr. 2 og 3, kan boligministeren i særlige tilfælde godkende, at indestående pantegæld overtages af erhververen eller bliver indestående i ejendommen.« --/ Stk. 3. Ved erhvervelse og eventuel ombygning af bebyggede ejendomme efter  

 § 69, stk. 2, kan boligministeren i særlige tilfælde godkende, at indestående  

 pantegæld overtages af erhververen.
Den samlede belåning, hvori sådan  

 pantegæld medregnes efter kursværdi, må dog ikke overstige 100 pct. af  

 ejendommens værdi, jfr. § 60.
/-- 27. § 72, STK. 2, affattes således:
»Kommunens andel af rentebidraget udgør et beløb, der svarer til 10 pct. af det fulde rentebidrag på den del af indekslånet, der ved lånets optagelse har pantesikkerhed inden for 80 pct. af ejendommens værdi, jfr. § 60. Resten af rentebidraget betales af staten.«.
 Stk. 3 ophæves, og stk. 4 bliver herefter stk. 3.
--/ Stk. 2. Statens andel af rentebidraget udgør et beløb, der svarer til 90  

 pct. af det fulde rentebidrag.
 Stk. 3. Kommunens andel af rentebidraget udgør et beløb, der svarer til 10  

 pct. af det fulde rentebidrag.
 Stk. 4. Halvdelen af kommunens andel af rentebidraget fordeles i  

 hovedstadsområdet mellem kommunerne i dette område efter reglerne om  

 fordeling af boligstøtte i lov om individuel boligstøtte.
/-- 28. § 73 A, STK. 1, affattes således:
»Boligministeren kan på statskassens vegne i hvert af studieårene 1984/ 85 - 1989/ 90 yde tilskud til nedbringelse af lejen i kollegier, der i perioden fra 1. april 1946 til 31. marts 1982 har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen.«.
--/ § 73 a.
Boligministeren kan på statskassens vegne i perioden 1. august  

 1984-31. juli 1985 (studieåret 1984-85), samt i studieårene 1985-86 og  

 1986-87 yde tilskud til nedbringelse af lejen i kollegier, der i perioden fra  

 1. april 1946 til 31. marts 1982 har fået tilsagn om statsstøtte til  

 opførelse efter byggestøtte-, kollegiestøtte- eller boligbyggerilovgivningen.
/-- 29. § 73 A, STK. 3, 3. PKT. affattes således:
»Der ydes tilskud med samme beløb i hvert af studieårene 1985/ 86 - 1989/ 90.« --/ Stk. 3. For hvert kollegium fastsættes et tilskud for studieåret 1984-85.  

 Tilskuddet fastsættes under hensyntagen til antallet af boliger, disses  

 størrelse og kvalitet samt de forventede driftsudgifters størrelse og art.  

 Der ydes tilskud med samme beløb i studieårene 1985-86 og 1986-87.  

 Boligministeren fastsætter nærmere regler for tilskuddets beregning.
/-- 30. I § 73 A, STK. 5, ændres »1987« til: »1990«.
--/ Stk. 5. Tilbagebetaling af de særlige kriselån, der er ydet med  

 tilslutning fra folketingets finansudvalg i finansårene 1975-76 og 1976-77  

 til kollegier, udsættes indtil 1. august 1987.
/-- 31. I § 73 A, STK. 6, ændres »31. juli 1987« til: »1.  

 august 1990«.
--/ Stk. 6. For kollegier, der med tilslutning fra folketingets finansudvalg  

 har fået bevilget henstand med betaling af renter og afdrag på statslån, kan  

 boligministeren forlænge henstandsperioden til 31. juli 1987.
/-- 32. Efter § 73 A indsættes:
»§ 73 B.
Boligministeren kan på statskassens vegne meddele tilsagn om statslån til dækning af indtil 15 pct. af de godkendte udgifter til udbedring af byggeskader samt større ekstraordinære renoveringsarbejder i kollegier/ ungdomsboliger, der har fået tilsagn om statsstøtte til opførelse efter byggestøtte-, kollegiestøtte- eller boligbyggerilovgivningen før 1. juli 1986, i det omfang udgifterne ikke dækkes ved erstatninger eller gennem forsikringer.
 Stk. 2. Statens lån skal have oprykkende panteret efter indekslån.
Summen af stats- og indekslån kan udgøre indtil 100 pct. af de godkendte udgifter, jf. stk. 1. Statslånet er rente- og afdragsfrit, jf. § 70, stk. 2.
Stk. 3. Tilsagn om statslån efter stk. 1 afholdes af bevillingen til lån til boliger for unge under uddannelse mfl.
Stk. 4. Der ydes rentebidrag, afdragsbidrag samt garanti efter bestemmelserne i §§ 72, 72 a, 72 b og 72 c«.
 33. I § 77, STK. 9, 2. PKT. ændres:
 »nr. 45 af 28. januar 1983« til »nr. 524 af 11. august  

 1986«.
--/ Stk. 9. Selskabet eller institutionen kan opsige lejemålet med 3 måneders  

 varsel, når lejeren har fuldført sin uddannelse, eller de forudsætninger,  

 hvorunder boligen blev udlejet ikke længere er opfyldt. § 87 i lov om leje,  

 jfr. lovbekendtgørelse nr. 45 af 28. januar 1983, finder tilsvarende  

 anvendelse.
/-- 34. § 81, STK. 2, affattes således:
»Tilsagn om statsstøtte kan gives til opførelse af indtil 1.000 lette kollektivboliger i finansåret 1987.« --/ Stk. 2. Tilsagn om statsstøtte kan gives til opførelse af indtil 1.000  

 lette kollektivboliger i finansåret 1986.
/-- 35. I § 96 ændres »1986« til: »1987«.
