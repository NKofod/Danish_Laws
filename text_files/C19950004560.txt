(Kontanthjælpsvejledningen) I.
INDLEDNING Denne vejledning træder i stedet for Socialministeriets vejledning nr. 188  

 af 30. november 1993 om kontanthjælp efter bistandsloven.
 Den nye vejledning er en følge af, at reglerne om kontanthjælp m.v. er  

 blevet ændret med virkning fra 1. april 1995/1. juli 1995.
 Ændringerne indebærer følgende:
Derudover indføres der i bekendtgørelse om særlig støtte efter § 37 a en  

 øvre grænse for den samlede hjælp efter § 37 og § 37 a efter 12 måneder  

 svarende til 100 % af højeste dagpenge.
I bekendtgørelse om  

 uddannelsessøgendes ret til kontanthjælp i særlige tilfælde begrænses de  

 studerendes mulighed for at få kontanthjælp under orlov fra studiet.
 Ændringerne i bistandsloven træder i kraft den 1. april 1995. Reglerne om  

 ændring af aldersgrænsen for ungesatserne, herunder ændring af  

 indtægtskravet, træder dog først i kraft den 1. juli 1995.
 For ægtepar, som den 1. april 1995 modtager kontanthjælp, og som for  

 fremtiden skal have kontanthjælpen beregnet som til en enlig, er der fastsat  

 en overgangsordning, sådan at de modtager hjælp efter de hidtidige regler  

 indtil 1. juli 1995.
 Den løbende kontanthjælp består fortsat af:
Kontanthjælpsvejledningens systematik samt indhold, der ikke berøres af lovændringerne, er i videst muligt  

 omfang opretholdt i denne vejledning.
 I afsnit II, pkt. 2 - 17, behandles reglerne om kontanthjælp til underhold  

 m.v.
 I afsnit III, pkt. 18 - 31, behandles reglerne om hjælp i særlige  

 tilfælde.
 I afsnit IV, pkt. 32, behandles reglerne om naturalhjælp.
 I afsnit V, pkt. 33, behandles reglerne om de skattemæssige virkninger af  

 kontanthjælp.
 Endelig er der i bilag a-b medtaget eksempler på beregning af  

 kontanthjælp.
II.
KONTANTHJÆLP TIL UNDERHOLD M.V.
(lovens kapitel 9) 2. I HVILKE SITUATIONER KAN DER YDES HJÆLP? Efter bistandslovens § 37, stk. 1, er det en betingelse for at yde  

 kontanthjælp, at der er sket sådanne ændringer i en persons forhold, at  

 pågældende er afskåret fra at skaffe det fornødne til sit eget eller  

 familiens underhold.
 Det er altså som hidtil en betingelse for at få kontanthjælp, at ansøgeren  

 har været ude for ændringer i sine forhold, d.v.s., at ansøgeren har været  

 ude for en såkaldt »social begivenhed«.
 Både uforudsete ændringer og ændringer af mere forudseelig karakter kan  

 berettige til kontanthjælp.
Støtte efter § 37 a kan ydes til personer, hvis økonomiske forhold er  

 særlig vanskelige på grund af høje boligudgifter eller stor forsørgerbyrde.  

 Støtten efter § 37 a kan ydes i forbindelse med udbetaling af kontanthjælp  

 efter § 37 eller særskilt, f.eks. som supplement til  

 bruttorevalideringsydelse eller dagpenge.
For ydelse af den særlige støtte  

 efter § 37 a gælder som for hjælp efter § 37, at der skal foreligge en  

 »social begivenhed«.
Som konsekvens af, at der skal være tale om ændringer i en persons  

 forhold, er der ikke adgang til at yde hjælp til personer, der har økonomiske  

 problemer, som f.eks. skyldes pågældendes ansættelse i lavtlønsområde eller,  

 at den pågældende har stigende udgifter.
At være under uddannelse er ikke en  

 »social begivenhed«.
Dette er udtrykkeligt fastslået i  

 bistandslovens § 40, stk. 3, 1. pkt.
Efter § 40, stk. 3, 2. pkt., kan socialministeren fastsætte nærmere regler  

 for, i hvilke særlige tilfælde der kan ydes hjælp, uanset at  

 kontanthjælpsmodtageren deltager i forskellige uddannelsesaktiviteter.
Der  

 henvises til Socialministeriets bekendtgørelse herom, som er nærmere omtalt  

 under pkt. 17.
3. EKSEMPLER PÅ ÆNDRINGER I FORHOLD, DER KAN BERETTIGE  

 TIL KONTANTHJÆLP Nedenfor nævnes en række eksempler på ændringer i forholdene, der vil  

 kunne berettige til kontanthjælp (opregningen er ikke udtømmende).
a.
Sygdom Sygdom kan begrunde hjælp, ikke alene når ansøgeren selv er syg, men også  

 når pågældende er afskåret fra at passe sit arbejde på grund af sygdom hos et  

 familiemedlem, f.eks. et barn, der ikke kan blive passet på anden måde, eller  

 en alvorligt syg, der passes i det fælles hjem.
b.
Graviditet og fødsel Graviditet (og fødsel) er en af de ændringer i en persons forhold, der kan  

 påvirke arbejds- og indtjeningsevnen.
Der kan derfor ydes kontanthjælp, i det  

 omfang der ikke ydes kompensation efter reglerne om barseldagpenge.
Det er  

 vigtigt, at der er mulighed for at yde hjælp til vanskeligt stillede gravide  

 kvinder, der, hvis de ikke får økonomisk hjælp, er særlig udsat for  

 komplikationer ved graviditeten, f.eks. for tidlig fødsel.
For unge gravide,  

 der har passeret 12. svangerskabsuge, gælder en særlig regel om  

 kontanthjælpens størrelse, se under pkt. 6 c.
c.
Svigtende arbejdsmuligheder Der vil kunne ydes hjælp såvel i en situation, hvor en person på grund af  

 sine egne forhold, f.eks. sin helbredstilstand, bliver ude af stand til at  

 fortsætte med sin hidtidige beskæftigelse, som i tilfælde, hvor det er  

 beskæftigelsesforholdene, der er årsagen til, at arbejdsindtægten bortfalder.  

 Også en selvstændig erhvervsdrivende, hvis indtægtsmuligheder svigter på  

 grund af ændringer i egne forhold, f.eks. sygdom, vejrmæssige problemer, helt  

 eller delvis ophør af virksomheden m.v., kan få hjælp.
d.
Strafafsoning Endvidere kan der ydes hjælp til familien, når en person er afskåret fra  

 sine sædvanlige indtjeningsmuligheder på grund af ophold i f.eks. en  

 kriminalforsorgsinstitution.
Om den indsattes stilling med hensyn til  

 kontanthjælp kan socialministeren efter bistandslovens § 37, stk. 6,  

 fastsætte nærmere regler.
Der henvises til Socialministeriets bekendtgørelse  

 herom, som er nærmere omtalt under pkt. 13.
e. »Papirløst« samliv »Papirløst« samliv omfatter to personer, der bor sammen uden at  

 være gift eller at have indgået registreret partnerskab, selv om muligheden  

 foreligger.
Hvis de samlevende gennem længere tid har indrettet sig sådan, at  

 den ene har erhvervsindtægter, mens den anden udelukkende anvender sin  

 arbejdskraft i den fælles husholdning, vil ændringer i den udearbejdendes  

 arbejdsmuligheder og indtægtsforhold have en afledet virkning for den  

 hjemmearbejdende.
Pågældende kan ikke længere »tjene« det fornødne  

 til sit underhold gennem sit arbejde i den fælles husholdning, og hjælp efter  

 § 37 kan derfor ydes også til den hjemmearbejdende.
 Hjælp ydes således i dette tilfælde på grund af den pågældendes egne  

 forhold, ikke som følge af en retlig forsørgelsespligt hos den udearbejdende.
f.
Ophør af samliv med ægtefælle eller »papirløs« partner Såvel samlivsophør i ægtefællernes levende live - ved skilsmisse,  

 separation eller i øvrigt på grund af uoverensstemmelser - som ved den ene  

 ægtefælles død kan berettige til kontanthjælp.
 Også ophævelse af samliv mellem andre end ægtefæller kan undertiden give  

 baggrund for ydelse af kontanthjælp, nemlig for den, der har anvendt sin  

 arbejdskraft i den fælles husholdning, jf. foran pkt. e.
g.
Værnepligt Der kan blive tale om at yde hjælp til militære værnepligtige inden for  

 rammerne af §§ 37 og 37 a, hvis værnepligtslønnen er mindre end, hvad  

 pågældende ville være berettiget til efter §§ 37 og 37 a.
Civile værnepligtige får ikke værnepligtsløn, og der vil derfor i videre  

 omfang være basis for kontanthjælp.
Socialministeren kan i medfør af § 37,  

 stk. 6, fastsætte nærmere regler for denne gruppe og for personer, der  

 aftjener værnepligt ved bistandsarbejde i udviklingslandene.
Der henvises til  

 Socialministeriets bekendtgørelse herom, som er nærmere omtalt under pkt. 13.
h.
Andre ændringer Som udgangspunkt betragtes det ikke som en ændring af forholdene, at der  

 inden for visse former for erhverv er forudsigelige ledighedsperioder (f.eks.  

 sæsonarbejde).
Der kan være basis for at yde kontanthjælp, hvis der på grund af svigt af  

 edb-lønanvisning eller lignende ikke udbetales løn til forventet tid.
I så  

 fald kan hjælpen ydes med tilbagebetalingspligt efter § 26, stk. 1, nr. 3.
 Endvidere kan der ydes hjælp, hvis faseforskydning i udbetalingsperioder  

 ved overgang fra f.eks. løn til efterløn giver en midlertidigt udækket  

 periode.
Endelig kan der ydes hjælp til en delpensionist, når arbejdsindtægten  

 midlertidigt bortfalder på grund af sygdom eller arbejdsløshed.
Der henvises  

 til § 10, stk. 1 og 2, i lov om delpension, hvorefter delpension kan  

 udbetales indtil udgangen af den måned, hvor retten til dagpenge ville være  

 ophørt efter reglerne i sygedagpengeloven, og indtil udgangen af den måned,  

 hvori modtageren har været arbejdsløs i en sammenhængende periode på 13 uger,  

 jf. pkt. 23 i vejledning om delpension.
 Når delpensionen er bortfaldet, kan der evt. ydes hjælp, indtil forskud på  

 social pension kan udbetales.
 Til pensionister, som modtager nedsat pension på grund af  

 optjeningsreglerne i pensionslovgivningen, bør et evt. ekstra hjælpebehov  

 dækkes ved et personligt tillæg til pensionen efter pensionslovgivningen.
 Hjælp efter §§ 37 og 37 a kan som hovedregel ikke komme på tale til  

 pensionister og efterlønsmodtagere, da de ikke står til rådighed for  

 arbejdsmarkedet i det omfang, det kræves efter § 40.
4. HVAD ER FORMÅLET MED AT YDE HJÆLP? Formålet med at yde kontanthjælp er at hjælpe en person eller en familie  

 gennem indtægtssvigt i forbindelse med ændrede forhold ved udbetaling af en  

 ydelse, der beregnes efter faste regler med mulighed for at supplere med  

 særlig støtte til personer, hvis økonomiske forhold er særlig vanskelige på  

 grund af høje boligudgifter eller stor forsørgerbyrde.
 Det er ikke hensigten, at kontanthjælpen skal være et varigt  

 forsørgelsesgrundlag.
Det er derfor væsentligt, at kommunalbestyrelsen udfolder de størst mulige  

 bestræbelser for at hjælpe kontanthjælpsmodtagerne ud af  

 kontanthjælpssystemet.
Der henvises i den forbindelse til reglerne i lov om  

 kommunal aktivering.
5. RÅDGIVNING Efter § 41, stk. 1, skal kommunalbestyrelsen straks, når der ydes hjælp  

 efter § 37, vurdere, om der er grund til at iværksætte særlige  

 hjælpeforanstaltninger med henblik på, at modtageren igen bliver i stand til  

 at klare sig selv.
 Kommunalbestyrelsen skal desuden efter § 41, stk. 2, senest 3 måneder  

 efter hjælpens påbegyndelse tage den pågældendes og familiens forhold op til  

 bedømmelse af, om der er grundlag for at yde andre former for bistand end  

 løbende økonomisk hjælp, herunder rådgivning om afvikling eller nedbringelse  

 af faste udgifter, som pågældende må forventes at få svært ved at afholde for  

 fremtiden.
Det vil desuden være vigtigt at rådgive om beskæftigelses- og  

 uddannelsesmuligheder, hvis det er svigtende beskæftigelse, som er årsag til  

 behovet for hjælp.
Der kan i den forbindelse henvises til bestemmelserne om  

 vejledning i lov om kommunal aktivering.
 Reglen om opfølgning i § 41, stk. 2, er en minimumsregel, som skal ses i  

 sammenhæng med § 28 om rådgivning og vejledning til personer, som har behov  

 for det.
 Hvis hjælpen er begrundet i sygebehandling eller erhvervsmæssige  

 foranstaltninger, er det efter § 41, stk. 3, en betingelse, at lægens eller  

 kommunalbestyrelsens anvisninger følges.
6. HVORDAN BEREGNES HJÆLPEN EFTER § 37 ? Hjælpen beregnes som en fast skattepligtig ydelse efter § 37 og suppleres  

 med en særlig skattefri støtte efter § 37 a for personer, hvis økonomiske  

 forhold er særlig vanskelige på grund af høje boligudgifter eller stor  

 forsørgerbyrde.
 Hjælpen efter § 37 er bestemt til at dække kost, tøj og faste udgifter,  

 herunder boligudgifter og udgifter til børns forsørgelse i det omfang,  

 boligudgiftens størrelse og/eller antallet af børn ikke berettiger til særlig  

 støtte efter § 37 a.
Hjælpens størrelse efter § 37 er for personer over 25 år afhængig af, om  

 modtageren har forsørgelsespligt over for børn.
For unge under 25 år er  

 hjælpens størrelse desuden afhængig af, om modtageren forsørger eget barn i  

 hjemmet eller har haft en tidligere indtægt på et vist niveau, og om  

 modtageren er hjemmeboende eller udeboende, jf. pkt. 6 c.
 Til et ægtepar, der er berettiget til kontanthjælp, udbetales den  

 skattepligtige ydelse efter § 37 til hver af ægtefællerne.
a.
Kontanthjælp efter § 37 til personer med forsørgelsespligt over for  

 børn Til personer med forsørgelsespligt over for børn ydes et beløb, der svarer  

 til 80 % af højeste dagpengebeløb efter § 47 i lov om  

 arbejdsløshedsforsikring m.v.
Beløbet udgør pr. 1. januar 1995 8.862 kr. pr.  

 måned.
 Til unge under 25 år, som har forsørgelsespligt over for et barn, men som  

 ikke forsørger barnet i hjemmet, ydes kontanthjælp efter reglerne for unge,  

 se nærmere under pkt. c.
Det er den privatretlige forsørgelsespligt over for et barn efter  

 Justitsministeriets lovgivning, som er afgørende for, om en person skal  

 betragtes som forsørger efter § 37. En forsørger kan defineres som en person,  

 der har forsørgelsespligt over for et barn under 18 år.
Det er således ikke  

 afgørende, om den pågældende rent faktisk yder bidrag til barnets  

 forsørgelse.
Forsørgelsespligten indtræder normalt ved fødslen.
Er  

 faderskabet ikke fastslået ved fødslen, indtræder retten til at få ydelser  

 efter § 37 som forsørger fra det tidspunkt, hvor faderskabet fastslås.
Der  

 ydes i sådanne tilfælde ikke kontanthjælp som forsørger med tilbagevirkende  

 kraft fra fødslen.
 Den privatretlige forsørgelsespligt og dermed retten til at modtage  

 kontanthjælp som forsørger bortfalder ikke, hvis barnet er i stand til at  

 forsørge sig selv, eller hvis barnet er anbragt uden for hjemmet.
 En person, der har et barn, som opholder sig i udlandet, betragtes som  

 forsørger af dette barn, hvis det kan dokumenteres, at den pågældende er  

 forpligtet til at yde og rent faktisk yder bidrag til barnets forsørgelse.
b.
Kontanthjælp efter § 37 til personer, som ikke har forsørgelsespligt  

 over for børn Til personer, som ikke har forsørgelsespligt over for børn, og som ikke er  

 omfattet af reglerne i § 37, stk. 3, om hjælp til unge under 25 år, ydes et  

 beløb, der svarer til 60 % af højeste dagpengebeløb efter § 47 i lov om  

 arbejdsløshedsforsikring m.v.
Beløbet udgør pr. 1. januar 1995 6.652 kr. pr.  

 måned.
c.
Kontanthjælp efter § 37 til unge under 25 år Til unge under 25 år ydes efter § 37, stk. 3, pr. 1. januar 1995 et beløb  

 på 2.088 kr. til hjemmeboende og et beløb på 4.268 kr. til udeboende.  

 Ungesatserne er fastsat ud fra niveauet for ydelser efter Statens  

 Uddannelsesstøtte.
 Unge under 25 år kan alene komme ud af ungesatserne hvis:
 Unge, som alene har forsørgelsespligt over for en ægtefælle, eller som har  

 forsørgelsespligt over for børn, som de ikke forsørger i hjemmet, omfattes af  

 ungesatserne.
Ydelser fra Statens Uddannelsesstøtte og andre godtgørelser, der ydes i  

 forbindelse med uddannelse, medregnes ikke i den indtægt, der kan bringe den  

 unge ud af ungesatserne.
Endvidere medregnes ydelser under aktiveringstilbud  

 efter lov om kommunal aktivering ikke i indtægten, jf. § 10, stk. 3, i lov om  

 kommunal aktivering.
Betaler unge, der modtager hjælp efter ungesatserne, underholdsbidrag til  

 børn, eller er bidraget på tidspunktet for hjælpens udbetaling udlagt  

 forskudsvis af det offentlige, udbetales et månedligt tillæg til hjælpen  

 svarende til det fastsatte bidrag.
Tillægget kan dog højest svare til  

 normalbidraget.
Dette tillæg er skattepligtigt, men da bidraget er  

 fradragsberettiget, vil bidraget og tillægget ikke berøre det beløb, som den  

 bidragspligtige - før bidragspligten indtrådte - havde til rådighed til egen  

 forsørgelse.
Det vil afhænge af en konkret vurdering i det enkelte tilfælde, om en ung  

 under 25 år kan anses for at forsørge eget barn i hjemmet.
I denne vurdering  

 indgår omfanget af barnets eller børnenes ophold hos den unge.
Der vil bl.a.  

 kunne tages hensyn til, om der kan fastsættes bidrag efter de privatretlige  

 regler, og hvor barnet eller børnene har folkeregisteradresse.
 Unge under 25 år, som modtager kontanthjælp med satsen for forsørgere,  

 overgår ikke til ungesatserne, hvis barnet anbringes uden for hjemmet.
Unge gravide, som har passeret 12. svangerskabsuge, overgår indtil fødslen  

 til satsen for personer, som ikke har forsørgelsespligt over for børn.
Fra  

 fødslen overgår den unge til satsen for forsørgere.
d.
Kontanthjælp efter § 37 til en person, hvis ægtefælle modtager en  

 selvstændig offentlig forsørgelsesydelse efter anden lovgivning  

 Kontanthjælpen beregnes som til en enlig, hvis kun den ene ægtefælle er  

 berettiget til kontanthjælp (har været ude for en social begivenhed), og den  

 anden ægtefælle modtager en selvstændig offentlig forsørgelsesydelse efter  

 anden lovgivning som for eksempel social pension, SU eller orlovsydelse.
Hvis den ægtefælle, som modtager en selvstændig offentlig  

 forsørgelsesydelse efter anden lovgivning, selv opfylder betingelserne for  

 kontanthjælp, foretages der en almindelig ægtefælle-beregning.
Dette vil være  

 tilfældet, hvis denne ægtefælle modtager for eksempel arbejdsløshedsdagpenge  

 eller dagpenge ved sygdom og fødsel.
 Beregning af kontanthjælpen som til en enlig indebærer, at der kun ydes et  

 kontanthjælpsbeløb efter reglerne i § 37, stk. 2-4, og at eventuel særlig  

 støtte efter § 37 a alene beregnes ud fra den kontanthjælpsberettigedes andel  

 af nettoboligudgifterne (er nærmere omtalt under pkt. 11). Der er i § 38,  

 stk. 3, fastsat en særlig regel for fradrag af den  

 ikke-kontanthjælpsberettigede ægtefælles indtægter (er nærmere omtalt under  

 pkt. 9).
7. FRADRAG I § 37-HJÆLPEN FOR INDTÆGTER Efter § 38, stk. 1, skal der i den beregnede samlede kontanthjælp efter §  

 37 foretages fradrag for indtægter, som ansøgeren og ægtefællen har i den  

 periode, da der ydes hjælp.
Reglen er en følge af princippet om, at  

 kontanthjælpen er subsidiær i forhold til andre indtægtsmuligheder.
Fradrag  

 for indtægter foretages i bruttokontanthjælpen med de faktiske beløb  

 uafhængigt af, hvorledes indtægterne behandles skattemæssigt.
 Der kan ikke foretages fradrag for indtægter, som pågældende er afskåret  

 fra at opnå (fiktive indtægter). Der vil for eksempel ikke kunne foretages  

 fradrag for det beløb, som en eventuel ægtefælle ville være berettiget til i  

 SU, hvis pågældende ikke af formelle grunde var afskåret fra at modtage SU.
 Inden indtægterne fratrækkes, skal de nedsættes med de nødvendige udgifter  

 til arbejdsredskaber og -beklædning samt til transport i forbindelse med  

 erhvervelsen af indtægterne.
 Nedsættelsen sker med de faktiske udgiftsbeløb uafhængigt af, hvorledes  

 disse behandles skattemæssigt.
 Udgifter til transport bør i almindelighed tage udgangspunkt i udgifterne  

 ved benyttelse af offentlige transportmidler.
Udgiften til transport i eget køretøj kan i det enkelte tilfælde være en  

 nødvendig udgift i forbindelse med erhvervelse af indtægter, hvis offentlige  

 transportmidler ikke med rimelighed kan forlanges benyttet.
Transportudgifter  

 i forbindelse med kørsel i egen bil kan i mangel af anden dokumentation  

 opgøres efter Finansministeriets regler om godtgørelse for benyttelse af eget  

 befordringsmiddel på tjenesterejse.
 Udbetalt boligsikring og tilbagebetalte a-contobidrag til varme og  

 elektricitet betragtes ikke som indtægter, men vil have betydning for  

 beregning af den særlige støtte efter § 37 a (jf. pkt. 11 b). Det samme  

 gælder fremlejeindtægter, hvis disse alene oppebæres med henblik på at  

 nedbringe boligudgiften og ikke i erhvervsmæssigt øjemed.
Der foretages ikke fradrag i kontanthjælpen for værdien af kost m.v. under  

 ophold på sygehus eller institutioner, som yder behandling lige som på de  

 egentlige sygehuse.
Dette vil være tilfældet for så vidt angår fødeklinikker  

 og andre til sygehusvæsenet knyttede behandlingsinstitutioner,  

 rekonvalescenthjem og behandlingsinstitutioner for alkoholskadede.
Når opholdet har varet mere end 6 måneder, vil der efter § 38, stk. 2, nr.  

 4, efter en konkret vurdering kunne foretages fradrag i kontanthjælpen for  

 den fremtidige værdi af kost m.v.
I den konkrete vurdering bør der tages  

 hensyn til, at f.eks. en enlig person kan have en betydelig besparelse ved  

 ikke at skulle betale for mad m.v., medens det kan tænkes, at en stor familie  

 ikke vil have en mærkbar besparelse ved, at en person er indlagt på sygehus  

 eller lignende i en længere periode.
Ved lønindtægter er det den skattepligtige personlige indtægt, der  

 fradrages i kontanthjælpen.
Herved forstås efter Skatteministeriets  

 definition den skattepligtige personlige indtægt, som er tilbage, efter at  

 der er foretaget fradrag for arbejdsmarkedsbidrag, ATP-bidrag og eventuelle  

 kollektive pensionsbidrag.
Efter at kontanthjælpen er gjort skattepligtig, kan overskydende skat ikke  

 længere betragtes som en indtægt ved kontanthjælpsberegningen, idet  

 kontanthjælpsmodtagere som andre skatteydere trækkes for en acontoskat,  

 indtil den endelige skat kan beregnes i forbindelse med slutopgørelsen.
En  

 eventuel overskydende skat modsvares af, at den pågældende har haft et lavere  

 nettobeløb til rådighed i den periode, hvor acontoskatten er betalt.
Feriegodtgørelse, der efter ferielovgivningen kan udbetales 1 måned før  

 ferien, skal først fradrages i kontanthjælpen, når ferien holdes, og der kan  

 kun foretages fradrag svarende til kontanthjælpen for det antal dage, som  

 feriegodtgørelsen er bestemt til at dække, jf. § 38, stk. 1, 3. pkt.
Hvis der  

 under en ferieperiode udbetales supplerende kontanthjælp, f.eks. til et  

 ægtepar, hvor den ene ægtefælle har løbende arbejdsindtægt, skal den  

 skattepligtige feriegodtgørelse fradrages i kontanthjælpen.
 Hvis der ydes kontanthjælp efter § 37 under et højskoleophold (jf.  

 Socialministeriets bekendtgørelse om uddannelsessøgendes ret til kontanthjælp  

 i særlige tilfælde), skal der ikke ske fradrag for offentlig støtte til  

 opholdet.
8. INDTÆGTER, DER EFTER § 38, STK. 2, IKKE FRADRAGES I  

 KONTANTHJÆLPEN Invaliditetsydelse og invaliditetsbeløb, som ydes efter lov om social  

 pension, skal ikke fratrækkes i den beregnede hjælp, jf. § 38, stk. 2, nr. 1.  

 Efter praksis sker der heller ikke fradrag i den beregnede hjælp for  

 bistands- og plejetillæg, som ydes til en kontanthjælpsmodtagers ægtefælle.
 I § 38, stk. 2, nr. 2, er det fastsat, at erstatning for varigt men,  

 indtægter, der hidrører herfra, og godtgørelse for ikke-økonomisk skade, ikke  

 skal fradrages i kontanthjælpen.
Bestemmelsen vedrører erstatninger efter såvel  

 arbejdsskadeforsikringsloven som erstatningsansvarsloven og anden tilsvarende  

 lovgivning.
De øvrige ydelser - først og fremmest erstatning for  

 erhvervsevnetab og forsørgertabserstatning - betragtes som en indtægt, der  

 skal fratrækkes i kontanthjælpen.
Dette gælder, uanset om der er tale om  

 løbende ydelser eller indtægter fra en kapitaliseret erstatning.
For så vidt angår en erstatning efter loven om arbejdsskadeforsikring, vil  

 det af afgørelsen herom fremgå, hvor stor en del af erstatningen der dækker  

 skader af ikke-økonomisk art, d.v.s. menerstatning.
Med hensyn til erstatning  

 efter loven om erstatning til ofre for forbrydelser har sekretariatet for  

 Erstatningsnævnet erklæret sig villigt til efter anmodning fra  

 socialforvaltningen i det enkelte tilfælde at orientere forvaltningen om,  

 hvilke bestanddele erstatningen består af.
 Om formue hidrørende fra erstatningsudbetalinger henvises til pkt. 16.
 Efter lov om erstatning for skader ved LSD-behandling, § 2, stk. 2, må  

 erstatninger, der ydes efter denne lov, og afkast heraf ikke medføre  

 nedsættelse af ydelser efter den sociale lovgivning.
 Det samme gælder Sundhedsministeriets ydelser af kulancemæssig godtgørelse  

 til HIV-smittede blødere og transfusionssmittede m.fl. samt ægtefælle eller  

 samlever til pågældende.
Der skal efter § 38, stk. 2, nr. 3, ikke foretages fradrag i  

 kontanthjælpen for ydelser fra godkendte sociale fonde, stiftelser og  

 foreninger m.v., der er fritaget for beskatning hos modtageren efter  

 ligningslovens § 7, litra z.
Efter denne bestemmelse er beløb op til 5.000  

 kr. om året fra hver fond m.v. fritaget for beskatning.
 Som nævnt under pkt. 7 foretages der efter § 38, stk. 2, nr. 4, ikke  

 fradrag for værdien af kost m.v. under midlertidig indlæggelse på sygehus  

 eller lignende behandlingsinstitution, hvis opholdet ikke strækker sig over 6  

 måneder.
 Der foretages efter § 38, stk. 2, nr. 5, ikke fradrag for vederlag, som  

 hidrører fra hverv som tilforordnet ved valg.
 Der foretages efter § 38, stk. 2, nr. 6, heller ikke fradrag for indtægter  

 hos børn, herunder bidrag til børnenes underhold efter loven om børns  

 retstilling, ydelser efter børnetilskudsloven og børnefamilieydelsesloven.
9. FRADRAG FOR DEN IKKE-KONTANTHJÆLPSBERETTIGEDE  

 ÆGTEFÆLLES INDTÆGTER EFTER § 38, STK. 3 Hvis en gift kontanthjælpsmodtager får kontanthjælpen beregnet som til en  

 enlig efter § 37, stk. 5, foretages der fradrag for den del af den  

 ikke-kontanthjælpsberettigede ægtefælles indtægt, opgjort efter § 38, stk. 1  

 og 2, som overstiger, hvad den ikke-kontanthjælpsberettigede ægtefælle uden  

 indtægter kunne have fået i kontanthjælp som enlig kontanthjælpsmodtager.
10. FRADRAGSFRI ARBEJDSINDTÆGTER EFTER § 38, STK. 4 Personer, der i en sammenhængende periode på 3 måneder eller derover har  

 modtaget kontanthjælp, kan efter § 38, stk. 4, tjene op til 2.000 kr. pr.  

 måned, uden at der sker fradrag i kontanthjælpen.
Der skal være tale om en normal arbejdsindtægt.
Indtægter fra  

 beskæftigelse med offentlig støtte eller indtægter i forbindelse med  

 deltagelse i undervisning eller praktik, herunder godtgørelser, falder ikke  

 ind under bestemmelsen.
Muligheden for fradragsfri indtægter er begrænset til 2.000 kr. om  

 måneden, dog højst 12.000 kr. i alt.
Denne mulighed for fradragsfri indtægter  

 er begrænset til en sammenhængende kontanthjælpsperiode på 6 måneder.  

 Arbejdsindtægten kan hidrøre fra forskellige arbejdsforhold, og der behøver  

 ikke at være udført arbejde i hver af de 6 måneder.
Retten til fradragsfri  

 arbejdsindtægter ved siden af kontanthjælpen gælder for alle, der modtager  

 kontanthjælp, herunder personer, der modtager supplerende kontanthjælp f.eks.  

 til en lønindtægt.
Det fradragsfri beløb kan optjenes pr. voksen  

 kontanthjælpsmodtager i husstanden.
Når der udbetales kontanthjælp til  

 ægtepar, kan hver af ægtefællerne som udgangspunkt benytte sig af muligheden  

 for indtjening af fradragsfri indtægter efter stk. 4. Dette gælder dog kun,  

 hvis begge ægtefæller har været ude for ændringer i deres forhold (social  

 begivenhed). Skyldes udbetaling af kontanthjælp alene, at der er sket  

 ændringer i den ene ægtefælles forhold, mens den anden ægtefælles forhold er  

 uændrede, kan denne anden ægtefælle ikke udnytte reglen efter stk. 4. Til  

 illustration heraf kan nævnes en situation, hvor den ene ægtefælle mister sit  

 arbejde, mens den anden ægtefælle beholder sit under uændrede forhold.
I  

 dette tilfælde vil den ægtefælle, der er i arbejde, ikke kunne benytte reglen  

 i § 38, stk. 4.
Den begrænsede mulighed for fradragsfri arbejdsindtægter kan kun gives en  

 gang i et sammenhængende kontanthjælpsforløb.
Hvis kontanthjælpsperioden  

 afbrydes ved, at der ikke udbetales hjælp efter § 37, og der senere opstår  

 behov for hjælp, begynder en ny kontanthjælpsperiode at løbe.
Der vil så igen  

 - efter 3 måneder - blive mulighed for at komme ind under reglen i stk. 4.
Ganske kortvarige afbrydelser af kontanthjælpen vil dog ikke bevirke, at  

 der på ny bliver mulighed for fradragsfri indtægter efter stk. 4. Afbrydelsen  

 skal normalt have et omfang på mindst 1 måned, svarende til det tidsrum, for  

 hvilket der normalt udbetales kontanthjælp.
Afbrydelse af  

 kontanthjælpsperioden som følge af et tilbud efter lov om kommunal aktivering  

 bevirker ikke, at der på ny bliver mulighed for fradragsfri indtægter efter  

 stk. 4.
11. HVORDAN BEREGNES HJÆLPEN EFTER § 37 A ? Betingelserne for udbetaling af den særlige støtte efter § 37 a er  

 fastlagt i Socialministeriets bekendtgørelse af 13. marts 1995.  

 Hovedprincippet er, at der efter bekendtgørelsens § 5, hvis betingelserne  

 herfor er opfyldt, ydes en skattefri støtte svarende til forskellen mellem  

 den støtteberettigedes nettoboligudgift og det grænsebeløb, som iflg.  

 bekendtgørelsen gælder for den pågældende.
Afgørende for, om en person er berettiget til den særlige støtte, er først  

 og fremmest, om pågældendes nettoboligudgifter overstiger de i  

 bekendtgørelsen fastsatte grænsebeløb.
For personer med forsørgelsespligt  

 over for et barn er det herudover en betingelse, at det tidligere  

 indtægtsniveau berettiger til en særlig støtte, jf. pkt. c.
For personer uden  

 forsørgelsespligt over for et barn kan mangel på et tidligere indtægtsniveau  

 alene betyde, at hjælpen bliver begrænset, jf. pkt. c.
 Som for hjælp efter § 37 er det en betingelse for at få hjælp efter § 37  

 a, at der har været en »social begivenhed«, jf. pkt. 2. Det er ikke  

 en betingelse for at få hjælp efter § 37 a, at man samtidig modtager hjælp  

 efter § 37.
I bekendtgørelsens § 2 findes en afgrænsning af den personkreds, der er  

 berettiget til særlig støtte.
Det fremgår heraf, at der ikke kan ydes særlig  

 støtte til bl.a. unge, der får hjælp efter bistandslovens § 37, stk. 3  

 (ungesatserne), og til personer, der modtager orlovsydelse.
a.
Grænsebeløb, der berettiger til særlig støtte Ikke-forsørgere er berettiget til særlig støtte, hvis de månedlige  

 nettoboligudgifter overstiger 1.800 kr.
 For personer med forsørgelsespligt over for børn er grænsebeløbet  

 afhængigt af antallet af børn, og om der er tale om børn, der bor hos den  

 pågældende forsørger.
 En forsørger med et hjemmeboende barn er berettiget til særlig støtte,  

 hvis de månedlige nettoboligudgifter overstiger 2.500 kr.
 En forsørger med et udeboende barn er berettiget til særlig støtte, hvis  

 de månedlige nettoboligudgifter overstiger 2.600 kr.
Har en person forsørgelsespligt over for mere end et barn, nedsættes  

 grænsebeløbet med 500 kr. pr. måned pr. hjemmeboende barn og med 400 kr. pr.  

 måned pr. udeboende barn udover det første barn.
For familier med mange børn  

 kan der således blive tale om et negativt grænsebeløb.
 Der foretages kun nedsættelse af grænsebeløbet for et barn, som opholder  

 sig i udlandet, hvis det kan dokumenteres, at den forsørgelsespligtige yder  

 bidrag til barnets forsørgelse.
 Et barn, der midlertidigt opholder sig uden for hjemmet, betragtes som  

 hjemmeboende.
 Har en forsørger både udeboende og hjemmeboende børn, tages udgangspunkt i  

 grænsebeløbet på 2.500 kr. for et hjemmeboende barn, og der foretages en  

 nedsættelse på 400 kr. pr. måned pr. udeboende barn og 500 kr. pr.  

 hjemmeboende barn ud over det første barn.
Grænsebeløbene opgøres pr. person.
Fradraget i grænsebeløbet pr. barn på  

 h.h.v. 500 kr. og 400 kr. foretages således hos begge barnets forældre.
For  

 et ægtepar skal nettohuslejen overstige summen af ægtefællernes grænsebeløb,  

 før der udløses særlig støtte.
Har ægtefællerne som følge af forskellig  

 forsørgelsespligt forskellige grænsebeløb, skal der dog foretages en deling  

 af nettoboligudgifterne, jf. pkt. b, og beregnes særlig støtte for hver af  

 ægtefællerne for sig.
Den beregnede støtte for hver af ægtefællerne lægges  

 herefter sammen, og grænsen for den særlige støtte, jf. pkt. c, samt fradrag  

 for indtægter, jf. pkt. d, foretages i den samlede beregnede særlige støtte  

 til ægteparret.
Til en ægtefælle, som efter bistandslovens § 37, stk. 5, får hjælpen  

 beregnet som til en enlig, beregnes støtten efter § 37 a på grundlag af  

 pågældendes andel af nettoboligudgifterne.
Det samme gælder, hvis kun den ene  

 ægtefælle er berettiget til støtte efter § 37 a, fordi den anden ægtefælle  

 tilhører den persongruppe, som efter bekendtgørelsens § 2, stk. 1, er  

 afskåret fra støtte efter § 37 a.
b.
Opgørelse af nettoboligudgiften Opgørelse af nettoboligudgiften er beskrevet i bekendtgørelsens § 4.
 Ved lejeboliger medregnes huslejeudgiften efter fradrag af tilskud efter  

 boliglovgivningen.
 Ved ejerboliger medregnes skatten af overskuddet af egen bolig samt  

 terminsudgiften fratrukket værdien af skattefradraget.
 Terminsudgiften vil normalt være renter og afdrag på lån ydet med  

 sikkerhed i ejendommen, og som er brugt til boligmæssige formål, men der kan  

 også være tale om lån ydet på et andet grundlag, blot det kan dokumenteres,  

 at det er brugt til boligmæssige formål.
Værdien af skattefradraget beregnes på grundlag af den pågældendes  

 trækprocent.
I de fleste tilfælde vil den skattepligtige kontanthjælp efter §  

 37 overstige skattekortsfradraget.
I så fald svarer værdien af  

 skattefradraget til den fradragsberettigede terminsudgift ganget med  

 trækprocenten.
I enkelte tilfælde kan skattekortsfradraget overstige den skattepligtige  

 kontanthjælp.
I så fald må der ved beregning af nettoboligudgiften tages  

 hensyn til, at værdien af skattefradraget reduceres med den del af den  

 fradragsberettigede terminsudgift, der ikke kan fradrages i den  

 skattepligtige kontanthjælp.
Et uudnyttet skattekortsfradrag for en  

 kontanthjælpsmodtager, der ejer egen bolig, vil således bevirke, at værdien  

 af skattefradraget bliver mindre med den konsekvens, at nettoboligudgifterne  

 og en eventuel støtte efter § 37 a bliver større.
Er der tale om en  

 kontanthjælpsmodtager, som har indtægter ud over kontanthjælpsniveauet, er  

 det fortsat værdien af det skattekortsfradrag, der kan udnyttes, hvis  

 pågældende kun havde indtægter svarende til kontanthjælp efter § 37, der skal  

 benyttes ved beregning af nettoboligudgiften.
Er der tale om et ægtepar, må  

 der ved beregning af værdien af skattefradraget på kontanthjælpsniveauet  

 tages hensyn til, at et uudnyttet skattefradrag hos den ene ægtefælle vil  

 kunne overføres til den anden ægtefælle.
Til nettoboligudgiften medregnes endvidere udgifter til vand, varme, gas,  

 elektricitet, ydelser vedrørende boligindskudslån og lignende løbende  

 udgifter, der har tilknytning til boligen.
Udgifter til fællesantenneanlæg  

 m.v. medregnes dog kun i det omfang, der til boligen er knyttet en  

 ufravigelig pligt til at afholde sådanne udgifter.
 Dokumenterede udgifter til ejendomsskat, indvendig vedligeholdelse og  

 »fællesudgifter« ved andels- og ejerlejligheder kan medtages ved  

 opgørelse af nettoboligudgiften.
 Derimod kan udgifter til en familie-/indboforsikring ikke medregnes i  

 nettoboligudgiften, da denne form for forsikring ikke kan anses som en  

 udgift, der er knyttet direkte til selve boligen.
Indtægter fra sælgerpantebreve, som kontanthjælpsmodtageren som led i et  

 fast arrangement har brugt til at nedbringe sine boligudgifter, samt  

 fremleje- og lejeindtægter fradrages i nettoboligudgiften.
Fradraget opgøres  

 som nettoindtægten efter, at en eventuel skat af indtægten er betalt.
 For personer, der har fælles husførelse med andre, opgøres boligudgiften  

 som udgangspunkt med lige andele til hver af parterne.
 Hvis »papirløst« samlevende i fællesskab ejer en fast ejendom,  

 opgøres udgiften dog forholdsmæssigt efter de tinglyste andele.
Reglen om, at udgangspunktet ved opgørelsen af boligudgiften til personer,  

 der har fælles husførelse med andre, er ligedeling af boligudgiften, er  

 begrundet i administrative hensyn.
Når det angives, at ligedelingsreglen er  

 udgangspunkt, ligger heri, at ligedeling af boligudgiften kan fraviges i de  

 enkelte tilfælde, når kommunalbestyrelsen skønner, at en ligedeling vil være  

 urimelig.
Dette vil typisk være tilfældet, hvis parterne har store  

 boligudgifter og betydelige forskelle i de hidtidige indtægter.
I dette  

 tilfælde vil det være rimeligt at fravige ligedelingen og i stedet beregne  

 nettoboligudgiften forholdsmæssigt efter de pågældendes indtægter, før  

 behovet for hjælp er opstået.
 For beboere i kollektive bofællesskaber beregnes boligudgiften som den  

 enkelte beboers faktiske andel af den samlede boligudgift.
 De årlige nettoboligudgifter omregnes til et månedligt beløb.
For ejerboliger beregnes de månedlige terminsudgifter og de skattemæssige  

 virkninger på baggrund af den senest forudgående terminsbetaling.
De  

 beregnede månedlige udgifter benyttes ved beregning af den særlige støtte for  

 den resterende del af kalenderåret.
Ved begyndelsen af et nyt kalenderår  

 foretages en ny beregning.
Hvis et lån bliver færdigbetalt i løbet af et  

 kalenderår, foretages en ny beregning gældende fra måneden efter, at lånet er  

 færdigbetalt.
I forbindelse med beregningen af det månedlige beløb til varmeudgifterne  

 bør der tages udgangspunkt i f.eks. den endelige opgørelse af det foregående  

 års udgifter til varme.
Hvis der skal ydes hjælp til efterbetaling af varme  

 eller elektricitet - eller der sker en tilbagebetaling - skal denne  

 regulering indregnes i den nettoboligudgift, der ligger til grund for  

 beregning af støtten efter § 37 a, for den måned , hvor reguleringen  

 forfalder til betaling/udbetales.
I medfør af bistandslovens § 25, stk. 2, er det i bekendtgørelsens § 10  

 fastsat, at særlig støtte til personer, som har ejerbolig, er  

 tilbagebetalingspligtig i det omfang, den særlige støtte modsvares af  

 nettoterminsudgifter.
Hvis de månedlige nettoterminsudgifter overstiger den  

 særlige støtte, er denne fuldt ud tilbagebetalingspligtig.
Overstiger den  

 særlige støtte de månedlige nettoterminsudgifter, er det kun et beløb  

 svarende til de månedlige nettoterminsudgifter, der er  

 tilbagebetalingspligtige.
c.
Grænser for hjælpen efter § 37 a Efter kontanthjælpsreglerne før den 1. januar 1994 var den samlede  

 beregnede kontanthjælp, der kunne udbetales, begrænset til 90 pct. af  

 modtagerens tidligere nettoindtægter, idet den beregnede hjælp dog kunne  

 udbetales, hvis den ikke oversteg et generelt loft, som nogenlunde svarede  

 til 80 pct. af højeste dagpengebeløb efter skat.
Disse principper er  

 videreført i de kontanthjælpsregler, som trådte i kraft den 1. januar 1994.
 Da kontanthjælpen efter § 37 imidlertid højst kan udgøre 80 pct. af  

 højeste dagpengebeløb, vil begrænsning af hjælpen alene kunne komme på tale  

 for hjælp, der ydes i form af den særlige støtte efter § 37 a.
 Kontanthjælpen efter § 37 til forsørgere svarer niveaumæssigt til det  

 tidligere generelle loft, og der kan derfor ikke til forsørgere udbetales  

 særlig støtte, med mindre der er en tidligere indtægt, der berettiger hertil.  

 Ikke-forsørgere kan efter bekendtgørelsens § 6, stk. 3, uafhængig af  

 tidligere indtægt være berettiget til at modtage en særlig støtte, i det  

 omfang denne støtte ikke overstiger forskellen efter skat mellem 80 pct. og  

 60 pct. af højeste dagpengebeløb.
 Når der ses bort fra den særlige regel i bekendtgørelsens § 6, stk. 3, kan  

 den beregnede støtte efter § 37 a (nettoboligudgiften fratrukket  

 grænsebeløbet) kun udbetales i det omfang, ansøgerens hidtidige indtægter  

 giver grundlag herfor.
Den beregnede støtte kan sammen med ansøgerens øvrige indtægter, herunder  

 kontanthjælp efter bistandslovens § 37, efter skat ikke overstige 90 pct. af  

 ansøgerens hidtidige indtægter efter skat.
I det omfang den beregnede støtte  

 overstiger grænsen på 90 pct., nedsættes støtten efter § 37 a i  

 overensstemmelse hermed.
Ved hidtidige indtægter forstås indtægten i den seneste kalendermåned, før  

 ændringen i forholdene indtrådte.
Dette tidspunkt vil normalt falde sammen  

 med ansøgningstidspunktet, men for nogle kontanthjælpsmodtagere kan der være  

 tale om, at de hidtidige indtægter ligger op til flere år tilbage.
I så fald  

 må indtægterne opregnes til det nuværende lønniveau.
Efter bekendtgørelsens § 6, stk. 2, beregnes grænsen for støtten for  

 ægtepar ved at sammenholde summen af de samlede indtægter efter skat og den  

 samlede udmålte støtte til ægteparret med 90 pct. af ægteparrets hidtidige  

 indtægter efter skat.
Det gælder også, når hjælpen til den ene ægtefælle  

 beregnes som til en enlig efter bistandslovens § 37, stk. 5, eller når kun  

 den ene ægtefælle er berettiget til særlig støtte efter § 37 a, fordi den  

 anden ægtefælle er omfattet af persongruppen i bekendtgørelsens § 2, stk. 1.
 Med hensyn til, hvilke indtægtstyper der omfattes af indtægtsbegrebet, må  

 der tages udgangspunkt i, at indtægterne skal være løn (herunder værdien af  

 kost og logi) eller lønlignende ydelser samt andre kontante ydelser såsom  

 legater, studielån, renter m.v.
 Dette udelukker imidlertid ikke, at der efter omstændighederne kan tages  

 hensyn til andre indtægter i form af naturalydelser og lignende.
 Viser det sig undtagelsesvis, at indtægten i den seneste måned ikke kan  

 anses for at være et rimeligt udtryk for ansøgerens indtjeningsevne, d.v.s.  

 at der ikke er tale om et beløb, som pågældende typisk har haft til  

 disposition til at leve for, kan den gennemsnitlige indtægt i de seneste 3  

 kalendermåneder i stedet anvendes som individuel grænse for den samlede  

 hjælp.
I forbindelse med en skilsmisse, separation eller samlivsophævelse må hver  

 af parterne betragtes som enlige, således at grænsen for den særlige støtte  

 efter § 37 a skal beregnes på grundlag af hver af parternes hidtidige  

 indtægter.
Hvis kun den ene har haft indtægter, tages der udgangspunkt i  

 halvdelen af indtægten.
For at forhindre at kontanthjælpsmodtagere med høje hidtidige indtægter og  

 store boligudgifter uden tidsbegrænsning kan få store månedlige ydelser efter  

 bistandslovens § 37 og § 37 a, er der indført en absolut grænse for den  

 samlede hjælp efter § 37 og § 37 a, der gælder, når der er udbetalt  

 kontanthjælp i en sammenhængende periode på 12 måneder.
Hjælpen kan i så fald  

 sammenlagt med den pågældendes øvrige indtægter efter skat ikke overstige et  

 beløb svarende til maksimale dagpenge efter § 47 i lov om  

 arbejdsløshedsforsikring m.v. efter skat.
Denne grænse finder ikke anvendelse, hvis der udbetales fast  

 bruttorevalideringsydelse efter bistandslovens § 43, stk. 2, og det må anses  

 for sandsynligt, at behovet for hjælp bortfalder, når revalideringen er  

 gennemført.
Dette gælder også i de tilfælde, hvor udbetalingen af den faste  

 bruttorevalideringsydelse midlertidigt er sat i bero på grund af sygdom,  

 barsel eller mangel på uddannelsesplads.
 Den sammenhængende periode på 12 måneder anses for afbrudt, hvis der i en  

 måned ikke udbetales kontanthjælp, og kontanthjælpsudbetalingen herefter  

 genoptages som følge af, at der foreligger en ny ændring af ansøgerens  

 forhold (social begivenhed). Genoptages kontanthjælpsudbetalingen, uden at  

 der foreligger en ny social begivenhed for eksempel efter orlov, anses den  

 sammenhængende periode ikke for afbrudt, men den periode, hvori der ikke er  

 udbetalt kontanthjælp, medregnes ikke ved opgørelsen af 12 måneders-perioden.
d.
Fradrag for indtægter i støtten efter § 37 a Principperne for fradrag for indtægter i § 37 a-støtten er de samme som  

 for fradrag for indtægter i § 37-hjælpen (jf. pkt. 7-10), bortset fra, at det  

 som følge af, at § 37 a-støtten er skattefri, er nettoindtægterne, der skal  

 fradrages i støtten.
 Efter bekendtgørelsens § 5, stk. 4, reduceres den beregnede støtte med det  

 beløb, hvormed den pågældendes indtægter efter skat overstiger den hjælp  

 efter skat, som den pågældende uden andre indtægter ville kunne få efter  

 bistandslovens § 37 (nettokontanthjælpsniveauet).
Hvis skattekortsfradraget ikke overstiger pågældendes  

 bruttokontanthjælpssats, vil fradraget i støtten kunne beregnes som  

 forskellen mellem den pågældendes aktuelle bruttoindtægter og  

 bruttokontanthjælpssatsen fratrukket den skat, der kan beregnes på grundlag  

 af skattekortets trækprocent.
Der skal dog ikke fratrækkes beregnet skat af  

 skattefrie indtægter.
 Overstiger skattekortsfradraget den pågældendes bruttokontanthjælpssats,  

 svarer nettokontanthjælpsniveauet til bruttokontanthjælpen, som skal  

 fradrages i den aktuelle nettoindtægt.
 For et ægtepar reduceres støtten med det beløb, hvormed ægteparrets  

 samlede indtægter efter skat overstiger den hjælp efter skat, som ægteparret  

 uden andre indtægter ville kunne få efter bistandslovens § 37  

 (nettokontanthjælpsniveauet).
 For en ægtefælle, hvor hjælpen efter bistandslovens § 37, stk. 5, beregnes  

 som til en enlig, eller hvor kun den ene ægtefælle er berettiget til støtte  

 efter § 37 a, fordi den anden er omfattet af persongruppen i bekendtgørelsens  

 § 2, stk. 1, ses dog bort fra halvdelen af den nettoindtægt, der ligger ud  

 over, hvad ægteparret ville kunne opnå efter bistandslovens § 37.
 Ved opgørelse af et ægtepars nettokontanthjælpsniveau kan der forekomme  

 situationer, hvor der ved beregningen skal overføres skattekortsfradrag fra  

 den ene ægtefælle til den anden for at sikre, at indtægtsfradraget foretages  

 i forhold til en kontanthjælpssituation, hvor ægteparret i størst mulige  

 omfang får udnyttet deres samlede skattekortsfradrag.
e.
Andre begrænsninger i støtten efter § 37 a Hvis boligudgiften efter en samlet bedømmelse af familiens størrelse og  

 forhold skønnes at være for høj, og der kan fremskaffes en rimelig og  

 billigere bolig, udgør nettoudgifterne til denne grundlaget for beregning af  

 den særlige støtte efter § 37 a.
Det afgørende må i denne forbindelse være, at der kan skaffes  

 kontanthjælpsmodtageren et sådant boligtilbud.
Det er op til den pågældende  

 at afgøre, om han eller hun ønsker at flytte til den bolig, der kan  

 fremskaffes.
Konsekvensen af at afslå flytning vil imidlertid være, at den  

 særlige støtte beregnes ud fra udgiften til den afviste bolig.
Det forhold, at hjælpen til dækning af boligudgiften i de tilfælde, hvor  

 der er ret til støtte efter § 37 a, beregnes »takstmæssigt« ud fra  

 de faktiske udgifter og ikke ud fra et rimelighedskriterium, medfører, at der  

 fortsat er behov for at sikre imod misbrug.
Der er derfor i bekendtgørelsens  

 § 5, stk. 3, medtaget en bestemmelse om, at hvis en støtteberettiget, der har  

 en rimelig bolig, på eget initiativ forøger sine boligudgifter, f.eks. ved at  

 flytte til en anden bolig, medtages den forøgede boligudgift ikke ved  

 beregning af støtten.
f.
Indtægter, som ikke fradrages Ved indtægtsopgørelse efter §§ 5, 6 og 7 i bekendtgørelsen ses bort fra de  

 indtægter, der ikke indgår i beregning af kontanthjælp efter bistandslovens §  

 37. Se nærmere under pkt. 8 og 10.
12. UDBETALING AF HJÆLPEN Da kontanthjælpen efter § 37 er en skattepligtig ydelse, er  

 kontanthjælpsmodtagere undergivet de samme betingelser som andre modtagere af  

 skattepligtig indkomst, herunder en forskudsvis ansættelse af skatten og en  

 eventuel efterfølgende regulering i forbindelse med slutopgørelsen.
Kontanthjælpen er det underste sikkerhedsnet i det sociale system, og  

 derfor er det væsentligt, at socialforvaltningen er opmærksom på, at en  

 person, der får behov for kontanthjælp, får reguleret sin forskudsopgørelse i  

 overensstemmelse med de ændrede forhold.
Af hensyn til  

 kontanthjælpsmodtagerens trækprocent må det undgås, at forskudsopgørelsen er  

 baseret på en for høj årsindkomst, og det må undgås, at  

 kontanthjælpsmodtageren fortsat får fradrag for udgifter i forbindelse med  

 erhvervelse af en indtægt, som pågældende ikke længere har.
Når kontanthjælp udbetales som en skattepligtig ydelse, vil hovedreglen  

 være, at restskat og overskydende skat er uden betydning for  

 kontanthjælpsberegningen.
Der kan dog være tilfælde, hvor de indkomst- og  

 skattemæssige forhold bevirker, at nettoværdien af den udbetalte hjælp efter  

 § 37 gør det vanskeligt for modtageren at forsørge sig selv og sin familie.
I  

 sådanne tilfælde kan der efter omstændighederne blive tale om at supplere  

 hjælpen ved at yde hjælp til rimeligt begrundede enkeltudgifter efter § 46  

 forudsat, at betingelserne i øvrigt er opfyldt.
Skyldes de likviditetsmæssige  

 problemer, at der er indregnet en restskat, bør kontanthjælpsmodtageren  

 samtidig opfordres til at søge skattemyndighederne om, at den indregnede  

 restskat trækkes ud af forskudsskatten.
 Hjælpen efter §§ 37 og 37 a ydes, når behovet er til stede, og udbetales  

 som hovedregel for en måned ad gangen.
Hjælp efter § 37 er skattepligtig på udbetalingstidspunktet, uanset om  

 kommunalbestyrelsen har truffet beslutning om, at hjælpen udbetales med  

 tilbagebetalingspligt.
Den tilbagebetalingspligtige hjælp er efter  

 Skatteministeriets regler fradragsberettiget i skatten i de år, hvor den  

 tilbagebetales.
13. HJÆLP TIL SÆRLIGE PERSONGRUPPER I medfør af § 37, stk. 6, er der i Socialministeriets bekendtgørelse nr.  

 1188 af 23. december 1993 om kontanthjælp til særlige persongrupper fastsat  

 regler om hjælp til personer, der aftjener civil værnepligt eller værnepligt  

 ved bistandsarbejde i udviklingslandene, og personer, der afsoner en straf.
a.
Hjælp til indsatte i Kriminalforsorgens institutioner Der kan ydes hjælp til den indsattes boligudgifter, hvis boligen bør  

 bevares af hensyn til pågældendes tilværelse under udgang og efter  

 løsladelse.
Boligudgiften for en indsat opgøres efter § 4 i Socialministeriets  

 bekendtgørelse om særlig støtte efter § 37 a som for andre  

 kontanthjælpsmodtagere.
Det vil bl.a. sige, at der som udgangspunkt foretages  

 en ligedeling af boligudgifterne mellem ægtefæller og samlevende.
Hvis den indsatte har en ejerbolig, og hvis vedkommende på grund af  

 afsoningen ikke kan udnytte sit skattefradrag, foretages der ved opgørelsen  

 af nettoboligudgiften kun nedsættelse med skatteværdien af den del af  

 rentefradraget, som den indsatte faktisk kan udnytte under afsoningen.
Er den  

 indsatte gift, vil der være mulighed for at overføre den uudnyttede del af  

 skattefradraget (helt eller delvist) til ægtefællen.
 Den del af boligudgiften, der svarer til den indsattes grænsebeløb, jf. §  

 3 i Socialministeriets bekendtgørelse om særlig støtte efter bistandslovens §  

 37 a, ydes efter bistandslovens § 37. Beløbet kan aldrig overstige den  

 faktiske nettoboligudgift.
Det udbetalte beløb efter § 37 er skattepligtigt.
Da udbetalinger svarende  

 til grænsebeløbet i de fleste tilfælde vil ligge inden for det månedlige  

 skattekortsfradrag, vil en indsat, der alene får kontanthjælp til bolig,  

 normalt ikke skulle svare skat heraf.
Hvis den indsattes boligudgift overstiger vedkommendes grænsebeløb, ydes  

 den resterende del af boligudgiften efter § 37 a efter de almindelige regler  

 herom.
Ved fastsættelse af grænsebeløbet for en indsat tages udgangspunkt i  

 situationen inden afsoningen, således at hjemmeboende børn på dette tidspunkt  

 også betragtes som hjemmeboende under afsoningen.
Efter § 37 ydes hjælp endvidere til dækning af visse andre rimelige  

 løbende udgifter, hvis der skønnes at være behov for det af hensyn til den  

 indsattes tilværelse efter løsladelsen.
Den hjælp, der efter § 37 ydes til  

 andre udgifter end boligen, er skattepligtig.
Derved kan den samlede hjælp efter § 37 overstige den indsattes  

 skattekortsfradrag.
I så fald må der ved beregningen af den samlede hjælp  

 efter § 37 til en indsat tages hensyn til, at der evt. skal svares skat af  

 hjælpen, jf. § 4, stk. 7, i bekendtgørelsen om kontanthjælp til særlige  

 persongrupper.
Hjælpen til betaling af skatten kan udregnes på følgende måde:  

 .
Da den indsattes øvrige behov, herunder almindeligt underhold, dækkes af  

 Kriminalforsorgen, afsættes der ikke kontanthjælp hertil.
Til gengæld sker  

 der heller ikke fradrag i kontanthjælpen for ydelser, der udbetales af  

 Kriminalforsorgen som led i afsoningen.
I øvrigt sker fradrag for indtægter  

 efter de almindelige regler i lovens § 38.
 Med hensyn til den indsattes forpligtelse over for eventuelle børn  

 henvises til pkt. b.
For en indsat gælder de sædvanlige regler om begrænsning af den samlede  

 hjælp efter §§ 37 og 37 a.
Sammenligning med den hidtidige indtægt foretages  

 med den faktisk udbetalte hjælp efter §§ 37 og 37 a under afsoningen.
En  

 kontanthjælpsmodtager, der før afsoningen ikke var berettiget til tillæg  

 efter § 37 a, vil derfor i de fleste tilfælde være berettiget til et sådant  

 tillæg under afsoningen.
b.
Den indsattes familie Når en person er afskåret fra sine sædvanlige indtjeningsmuligheder på  

 grund af afsoning af en straf, foreligger der en »social  

 begivenhed« for familien, således at der kan ydes kontanthjælp til  

 familien, selv om den indsattes ægtefælle eller samlever er i normalt  

 arbejde, idet der så foretages fradrag i den udmålte kontanthjælp for  

 arbejdsindtægter.
Med den bruttoficerede kontanthjælp gives ydelser til børn indirekte som  

 et forhøjet beløb til hver af forsørgerne.
Da der ikke afsættes et beløb til  

 den indsattes andel af udgifterne til børnenes forsørgelse under afsoningen,  

 jf. ovf. under pkt. a, er det i konsekvens heraf i bekendtgørelsen om  

 kontanthjælp til særlige persongrupper fastsat i § 5, stk. 2, at der ved  

 beregning af tillægget efter § 37 a til den tilbageblevne forsørger kan  

 foretages en ekstraordinær nedsættelse af grænsebeløbet med 500 kr. pr. barn.  

 Den ekstraordinære nedsættelse af grænsebeløbet forudsætter, at den indsatte  

 forud for afsoningen deltog i den faktiske forsørgelse af barnet og omfatter  

 således ikke tilfælde, hvor den indsatte har været sat i bidrag.
Hjælp efter  

 § 37 a til den indsattes ægtefælle/samlever udbetales kun, hvis  

 nettoboligudgifterne overstiger det nedsatte grænsebeløb.
 Da den hjælp, der kan beregnes på grundlag af den ekstraordinære  

 nedsættelse af grænsebeløbet, har til formål at kompensere det manglende  

 forsørgelsesbidrag fra den indsatte under afsoningen, kan denne del af  

 hjælpen udbetales uafhængigt af tidligere indtægter, jf. § 5, stk. 3, i  

 bekendtgørelsen om kontanthjælp til særlige persongrupper.
 I øvrigt udmåles hjælpen til den indsattes ægtefælle som til en enlig.  

 Dette ændrer dog ikke ved, at der i den samlede udmålte hjælp til ægteparret  

 foretages fradrag efter § 38 for begge ægtefællers indtægter, eller at der  

 ved begrænsningen af hjælpen efter § 37 a tages hensyn til begge ægtefællers  

 hidtidige indtægter.
Har ægtefællen til den indsatte andre indtægter end kontanthjælp,  

 fradrages disse først med bruttoværdien i den pågældendes egen kontanthjælp  

 efter § 37-hjælp.
Derefter fradrages eventuel overskydende indtægt med  

 bruttoværdien i den indsattes kontanthjælp efter § 37. Er der herefter  

 fortsat overskydende indtægt fradrages nettoværdien heraf i det beregnede  

 tillæg til ægteparret efter § 37 a.
14. REGULERING AF YDELSERNE Det er i § 37, stk. 7, 1. pkt., bestemt, at kontanthjælp efter § 37, stk.  

 3, til unge under 25 år reguleres en gang årligt med  

 satsreguleringsprocenten.
Reguleringen sker pr. 1. januar.
Socialministeren  

 bekendtgør størrelsen af de regulerede beløb samt størrelsen af de månedlige  

 beløb, der kan udbetales efter § 37, stk. 2. De månedlige beløb efter § 37,  

 stk. 2, beregnes som det ugentlige højeste dagpengebeløb efter § 47 i lov om  

 arbejdsløshedsforsikring m.v. ganget med 52 og divideret med 12.
15. BETYDNINGEN AF FORMUE Efter § 39, stk. 1, er det som hovedregel en betingelse for hjælpen, at  

 ansøgeren eller ægtefællen ikke er i besiddelse af formue, som kan dække det  

 økonomiske behov.
Ved formue forstås i denne forbindelse likvide midler, som kan tjene som  

 forsørgelsesgrundlag i en kortere eller længere periode.
Det vil først og  

 fremmest sige værdier, som er umiddelbart omsættelige, herunder kontante  

 beløb, som ligger ud over, hvad der må betragtes som led i normale  

 forbrugsforskydninger i en husholdning.
Til udbetalinger, der er led i  

 normale forbrugsforskydninger og derfor ikke anses som formue, må bl.a.  

 regnes udbetaling af overskydende skat og tilbagebetaling af for meget  

 indbetalt acontobidrag til varme, el m.v., hvis der er tale om beløb, der  

 ligger inden for en normal ramme for sådanne tilbagebetalinger (se nærmere  

 under pkt. 33).
 Som eksempler på let omsættelige effekter kan nævnes obligationer, aktier  

 og andre værdipapirer samt ædle metaller m.v., der er erhvervet som  

 investeringsobjekter.
 Det kan ikke kræves, at genstande med åbenbar affektionsværdi afhændes.
I øvrigt bør der ved skønnet over, om en formue skal søges realiseret,  

 lægges vægt på, hvordan denne er anbragt, således at den normalt ikke kræves  

 realiseret, hvis det kun kan ske med væsentligt tab.
Har ansøgeren en større  

 illikvid formue, må det undersøges, om der er mulighed for at optage lån på  

 vilkår, som pågældende senere selv skønnes at kunne klare.
En kapitalpension anses i den forbindelse for en formue.
Det afhænger af  

 en konkret vurdering i det enkelte tilfælde, om en kapitalpension efter § 39,  

 stk. 1, er til hinder for udbetaling af kontanthjælp, sådan at ansøgeren må  

 henvises til at realisere eller belåne kapitalpensionen.
Ved vurderingen må  

 der tages hensyn til kapitalpensionens størrelse og ansøgerens forhold i  

 øvrigt.
Det forhold, at kapitalpensionen kun kan realiseres med et stort tab,  

 er ikke i sig selv tilstrækkeligt til, at der kan ses bort fra formuen.
 Imidlertid skal der efter loven ses bort fra formue, der er nødvendig for  

 bevarelse eller opnåelse af en nødvendig boligstandard, eller som bør bevares  

 af hensyn til pågældendes og familiens erhvervs- eller uddannelsesmuligheder.
a.
Boligstandard - dermed tænkes på, dels at formuen er anbragt i et hus,  

 der tjener til bolig for ansøgeren, dels at de nuværende boligmæssige forhold  

 er utilfredsstillende, og at ansøgeren derfor har sat et beløb til side til  

 erhvervelse af ny bolig eller udvidelse af den bestående.
b.
Pågældendes og familiens erhvervsmuligheder - der kan være tale om, at  

 formuen er nødvendig for videreførelse af ansøgerens erhvervsvirksomhed,  

 eller om, at et beløb er sparet op med henblik på planer om etablering af  

 virksomhed, som det forekommer realistisk at føre ud i livet.
c.
Pågældendes og familiens uddannelsesmuligheder - der må først og  

 fremmest ses bort fra beløb (og afkast heraf), der er sat til side af hensyn  

 til børnenes uddannelse.
Men også beløb, der er opsparet af hensyn til  

 ansøgerens egne uddannelsesmuligheder, kan det være rimeligt at se bort fra,  

 hvis det drejer sig om realistiske uddannelsesplaner.
16. FORMUE, DER SKAL SES BORT FRA EFTER § 39, STK. 2 Efter § 39, stk. 2, skal der endvidere ses bort fra erstatning, som  

 udbetales som kompensation for varigt men og godtgørelse for ikke-økonomisk  

 skade.
Der kan være tale om erstatninger efter arbejdsskadeforsikringsloven,  

 erstatningsansvarsloven, lov om erstatning for skader ved LSD-behandling og  

 anden tilsvarende lovgivning.
 Formue, der direkte kan henføres til sådanne erstatninger, kan ikke kræves  

 realiseret, forinden der kan ydes hjælp.
 Der henvises i øvrigt til, hvad der står i pkt. 8 om erstatningsbeløbets  

 sammensætning.
 Som følge af, at der ikke skal foretages fradrag i kontanthjælpen for  

 ydelser fra godkendte sociale fonde og foreninger m.v., der er fritaget for  

 beskatning hos modtageren, skal der heller ikke tages hensyn til disse  

 ydelser ved vurderingen af en kontanthjælpsmodtagers eller -ansøgers  

 formueforhold efter lovens § 39.
17. UDNYTTELSE AF ARBEJDSMULIGHEDER Efter bistandslovens § 40 er det en betingelse for at få kontanthjælp, at  

 såvel ansøgeren som den eventuelle ægtefælle i tilstrækkelig grad har  

 udnyttet sine arbejdsmuligheder.
a.
En kontanthjælpsmodtager vil som udgangspunkt være forpligtet til at  

 påtage sig ethvert rimeligt tilbud om arbejde.
Dette gælder, uanset om der er  

 tale om arbejde på det almindelige arbejdsmarked uden løntilskud til  

 arbejdsgiveren, eller om der er tale om jobtræning eller et særligt  

 tilrettelagt jobtræningsforløb efter lov om kommunal aktivering eller lov om  

 en aktiv arbejdsmarkedspolitik.
En kontanthjælpsmodtager skal ligeledes tage imod ethvert rimeligt tilbud  

 om beskæftigelsesfremmende foranstaltninger samt uddannelsestilbud og kurser,  

 der vil kunne medvirke til at bedre pågældendes fremtidige  

 erhvervsmuligheder.
Sådanne tilbud kan fremsættes efter lov om kommunal  

 aktivering eller på anden måde.
Som et eksempel på det sidste kan nævnes  

 tilbud om undervisning i dansk til indvandrere.
Hvis kontanthjælpsmodtageren går ind i et projekt med en lav løn eller  

 godtgørelse, vil der efter de almindelige regler i § 37 være mulighed for at  

 give supplerende kontanthjælp.
Det er dog en forudsætning, at projektet ikke  

 kan betragtes som en uddannelse, der efter § 40, stk. 3, udelukker  

 kontanthjælp.
Der kan ikke udbetales kontanthjælp til en person, der afslår et tilbud om  

 arbejde eller deltagelse i beskæftigelsesfremmende foranstaltninger, som den  

 pågældende efter en konkret vurdering ikke har nogen rimelig grund til at  

 afvise, så længe tilbuddet fortsat står åbent for den pågældende.
Hvis  

 tilbuddet senere er bortfaldet, vil der være mulighed for at give  

 kontanthjælp, men denne bør i så fald ydes med tilbagebetalingspligt efter §  

 26, stk. 1, nr. 1.
 Betingelsen om, at både ansøgeren og ægtefællen skal have udnyttet sine  

 arbejdsmuligheder, fraviges, hvis den ene ægtefælle er under uddannelse, jf.  

 § 40, stk. 4.
 I § 40, stk. 1, nr. 1-6, er angivet en række eksempler på, hvordan  

 ansøgeren kan opfylde lovens betingelse om at udnytte sine arbejdsmuligheder.
Disse eksempler er ikke udtømmende, og socialforvaltningerne har derfor  

 mulighed for på andre måder at undersøge, om pågældende reelt står til  

 rådighed for arbejdsmarkedet.
F.eks. vil en selvstændig erhvervsdrivende  

 kunne opfylde betingelsen i § 40 ved i en midlertidig periode at foretage  

 nødvendig reparation og vedligeholdelse af virksomheden.
Efter § 40, stk. 3, 1. pkt., kan der ikke ydes hjælp til personer, som er  

 under uddannelse.
Der fastsættes dog i medfør af § 40, stk. 3, 2. pkt.,  

 nærmere regler for, i hvilke særlige tilfælde der kan ydes kontanthjælp til  

 uddannelsessøgende.
Der henvises i den forbindelse til Socialministeriets  

 bekendtgørelse om uddannelsessøgendes ret til kontanthjælp i særlige  

 tilfælde.
 Det kan specielt nævnes, at kontanthjælpsmodtagere under højskoleophold  

 kan bevare hjælpen, men må være indstillet på at afbryde højskoleopholdet for  

 at udnytte et tilbud om arbejde.
b.
Efter § 40, stk. 5, kan der foretages fradrag i kontanthjælpen for den  

 efterfølgende måned, når en kontanthjælpsmodtager uden rimelig grund er  

 udeblevet en eller flere dage fra en beskæftigelsesfremmende foranstaltning.  

 Fradraget kan højest svare til den udmålte kontanthjælp for det antal dage,  

 som udeblivelsen strækker sig over.
For at sikre den pågældende hjælp på et  

 eksistensminimum er det tillige bestemt, at fradraget ikke kan overstige 20 %  

 af den månedlige kontanthjælp.
Fradraget kan også foretages, hvis det er kontanthjælpsmodtagerens  

 ægtefælle, som udebliver fra en beskæftigelsesfremmende foranstaltning.
Efter  

 § 40, stk. 1, kræves der nemlig, at både den, der søger hjælpen, og  

 ægtefællen har udnyttet sine arbejdsmuligheder.
Kravet i § 40 omfatter derfor  

 også en hidtil hjemmearbejdende ægtefælle.
Gives der tilbud om  

 beskæftigelsesfremmende foranstaltning til den ene eller begge ægtefæller,  

 vil der kunne foretages fradrag i hjælpen svarende til den udmålte  

 kontanthjælp for det antal dage, som ægtefællerne tilsammen har forsømt.  

 Efter § 40, stk. 5, vil fradraget højest kunne udgøre 20 % af den samlede  

 hjælp, der vil kunne udmåles til ægteparret efter § 37.
 Fradrag for fravær kan kun foretages i bruttohjælpen efter § 37 og ikke i  

 hjælpen efter § 37 a.
 Kommunalbestyrelsen beslutter, om fradragsmuligheden skal udnyttes i det  

 enkelte tilfælde, eller om der i stedet skal anvendes de sanktioner, som er  

 mulige efter reglerne i § 49, stk. 1, og § 40, stk. 1, nemlig dels udbetaling  

 af hjælpen for en kortere periode end en måned, dels standsning af hjælpen,  

 hvis pågældende udebliver på udbetalingsdagen og tilbuddet om deltagelse i en  

 beskæftigelsesfremmende foranstaltning fortsat står åbent for pågældende.
III.
HJÆLP I SÆRLIGE TILFÆLDE (lovens kapitel 11) 18. OVERSIGT OVER YDELSER EFTER LOVENS KAPITEL 11 I lovens kapitel 11 findes alle de former for kontanthjælp, der ikke  

 består i løbende hjælp til underhold m.v.
 Det drejer sig om følgende regler:
 § 46  om hjælp til enkeltudgifter.
 § 46  a om hjælp til sygebehandling, medicin m.v.
 § 46  b om hjælp til udgifter i forbindelse med  

 samværsret og til udgifter ved kontakt til børn, der er bortført til  

 udlandet.
 § 46  c om hjælp til dækning af udgifterne til et  

 barns forsørgelse, når forældremyndigheden ved forældremyndighedsindehaverens  

 død er tillagt andre.
 § 47  om hjælp til flytning.
 § 47  a om hjælp til repatriering af flygtninge.
 § 47  b om hjælp til repatriering af indvandrere.
 § 48  om hjælp til forsørgelse af fysisk og psykisk  

 handicappede i hjemmet.
 § 48  a om godtgørelse til forældre til alvorligt syge  

 børn under 14 år.
 Hjælp efter disse bestemmelser er ikke skattepligtig, jf. dog  

 Socialministeriets vejledninger om hjælp efter §§ 48 og 48 a, og påvirker  

 ikke modtagerens personfradrag efter skattelovgivningen.
19. HJÆLP TIL RIMELIGT BEGRUNDEDE ENKELTUDGIFTER EFTER  

 § 46 Bistandslovens § 46 giver mulighed for at yde hjælp til rimeligt  

 begrundede enkeltudgifter under forudsætning af:
 Hjælpen efter § 46 kan ydes såvel særskilt som sammen med hjælp efter §§  

 37 og 37 a.
20. SOCIAL BEGIVENHED Mens reglerne i bistandslovens § 37 og § 37 a giver mulighed for løbende  

 hjælp til personer, der har været ude for ændringer i deres forhold, giver §  

 46 under samme betingelser (social begivenhed) en mulighed for at yde hjælp  

 til rimeligt begrundede enkeltudgifter.
Lavtlønsproblemer og det forhold, at  

 lønnen er opbrugt før tiden, er derfor ikke i sig selv en social begivenhed.
21. FOREBYGGENDE SIGTE Kravet om et forebyggende sigte betyder, at afholdelsen af netop denne  

 udgift vil bringe pågældendes og familiens økonomiske situation ud af  

 balance.
Det må i den forbindelse vurderes, om personer med en lavere  

 indkomst normalt vil kunne afholde en sådan udgift.
22. UFORUDSIGELIGHED Siden 1. januar 1994 modtager den enkelte kontanthjælpsmodtager en  

 dagpengelignende ydelse, inden for hvilken pågældende selv kan disponere.  

 Dette betyder, at kontanthjælpsmodtageren - ligesom andre - har mulighed for  

 at spare op til fremtidige udgifter, og § 46 kan derfor begrænses til hjælp  

 til større og uforudsigelige udgifter.
 Den enkelte kontanthjælpsmodtager bør derfor som hovedregel selv spare op  

 til forudsigelige udgifter som for eksempel boligindskud, almindelig  

 udskiftning af køleskabe og andre anskaffelser til husholdningen samt  

 udgifter i anledning af kommende fødsel og konfirmation m.v.
Kravet om uforudsigelighed betyder, at pågældende ikke har kunnet tage  

 hensyn til den opståede udgift i sine løbende dispositioner.
Det behøver ikke  

 nødvendigvis være udgiftsbehovet, som ikke har kunnet forudses.
Der kan også  

 være tale om likviditetsmæssige problemer, f.eks. af skattetekniske årsager,  

 som bevirker behov for hjælp til enkeltudgifter, som under normale forhold  

 kan afholdes inden for den løbende indtægt.
Hvad der forstås ved »rimeligt begrundede enkeltudgifter« vil  

 fortsat afhænge af en konkret vurdering i det enkelte tilfælde.
Udgifter, der  

 opstår som følge af brand, oversvømmelser, tyveri m.v., hvor udgifterne ikke  

 dækkes på anden måde, kan ud fra en konkret vurdering i det enkelte tilfælde  

 betragtes som rimeligt begrundede enkeltudgifter.
23. HJÆLP TIL FORUDSIGELIGE UDGIFTER Der kan undtagelsesvis efter en konkret vurdering ydes hjælp efter § 46  

 til udgifter, der har kunnet forudses, hvis deres afholdelse er af helt  

 afgørende betydning for familiens livsførelse.
Det kan for eksempel være hjælp til huslejerestance i tilfælde, hvor en  

 familie er truet med at blive sat på gaden på grund af huslejerestancen.
Hvis  

 ansøgeren til stadighed har vanskeligt ved at få betalt sin husleje til  

 tiden, må det overvejes at etablere en administrationsordning efter § 49.
 Der vil ligeledes i ganske særlige tilfælde ud fra en konkret vurdering  

 kunne ydes hjælp til at sanere en enligs eller families økonomi ved at bringe  

 truende gældsposter ud af verden.
Spørgsmål om afvikling af gæld til det offentlige - eksempelvis  

 skatterestancer og bøder - falder uden for § 46 og må løses efter de regler,  

 der i øvrigt findes om det pågældende gældsforhold.
Der henvises til § 27 om  

 tilbagebetalingskrav efter bistandsloven og til § 18 i børnetilskudsloven om  

 restancer på børnebidrag, der er udlagt forskudsvis af det offentlige, samt §  

 73 i kildeskatteloven om lønindeholdelse.
24. TILBAGEBETALING AF HJÆLP TIL BOLIGINDSKUD Hvis der ydes hjælp til betaling af boligindskud, eller hvad der kan  

 sidestilles hermed, er en sådan hjælp tilbagebetalingspligtig efter  

 bistandslovens § 25, stk. 1, nr. 2. Tilbagebetalingspligten omfatter også  

 hjælp til betaling af forudbetalt leje, depositum og andre former for kontant  

 indskud i forbindelse med erhvervelsen af lejemålet.
Efter § 18 sikres  

 tilbagebetalingskravet ved, at lejeren ved hjælpens udbetaling yderligere  

 forpligtes til at give meddelelse om eventuel udbetaling af boligindskuddet  

 eksempelvis i forbindelse med opsigelse eller fraflytning af lejemålet.  

 Ansøgeren skal ved hjælpens udbetaling have oplysning om  

 tilbagebetalingspligten og den skærpede oplysningspligt med hensyn til  

 eventuel udbetaling af overskud i forbindelse med fraflytning.
25. HJÆLP TIL SYGEBEHANDLING, MEDICIN M.V.
EFTER § 46  

 A Efter bistandslovens § 46 a kan der ydes hjælp til sygebehandling,  

 medicin, tandbehandling eller lignende under forudsætning af:
Det vil i visse tilfælde være nødvendigt at søge bekræftet fra kommunens  

 lægekonsulent, at udgiften er nødvendig og velbegrundet, herunder at en  

 forsvarlig behandling ikke kan iværksættes ved hjælp af billigere midler.
For  

 så vidt angår tilskud til medicin, er det en forudsætning, at mulighederne  

 for individuelt tilskud efter sygesikringslovens § 7, stk. 1-2, udnyttes.
 Når der ydes hjælp til behandling efter § 46 a, kan der endvidere ydes  

 hjælp til betaling af transportudgifter i forbindelse med behandlingen under  

 forudsætning af, at der ikke kan ydes tilskud hertil efter sygesikringslovens  

 regler.
 Når der ydes hjælp efter bistandslovens § 46 a til en person, der har  

 valgt at være gruppe 2-sikret, kan kommunalbestyrelsen efter  

 sygesikringslovens § 2, stk. 5, beslutte, at pågældende overføres til gruppe  

 1-sikringen og forbliver der, så længe det skønnes påkrævet af hensyn til  

 pågældendes økonomiske forhold og behov for sygehjælp.
 Der bør i almindelighed alene ydes hjælp til behandlinger udført af  

 uddannede læger, tandlæger, tandteknikere, psykologer, fysioterapeuter m.v.
Navnlig for så vidt angår tandbehandling bør det iagttages, at der ikke  

 foretages behandlinger, som går ud over, hvad der er påkrævet i hvert enkelt  

 tilfælde.
Ligeledes kan der tages hensyn til, om en større tandbehandling  

 nødvendigvis skal foretages på det tidspunkt, hvor den pågældende ikke selv  

 har midler til at afholde udgiften.
 Endelig skal der ved vurderingen af, om udgiften er rimelig, tages hensyn  

 til, om udgiften kan afholdes af en almindelig arbejdsindtægt.
26. HJÆLP TIL UDGIFTER VEDRØRENDE SAMVÆRSRET EFTER §  

 46 B, STK. 1 Der kan efter § 46 b, stk. 1, 1. pkt., ydes hjælp til dækning af udgifter  

 til at opretholde en samværsret med et eller flere børn under 18 år.
Efter §  

 46 b, stk. 1, 2. pkt., kan der også ydes hjælp til dækning af udgifter til at  

 opretholde kontakt mellem barnet og den af forældrene, der har del i  

 forældremyndigheden, når barnet bor hos den anden af forældrene.
Hjælpen kan  

 f.eks. omfatte rejseudgifter, kost og deltagelse i aktiviteter med barnet.
 Det er en forudsætning for at yde hjælp efter § 46 b, stk. 1, at ansøgeren  

 ikke selv har midler til at afholde udgiften.
 For kontanthjælpsmodtagere uden hjemmeboende børn, som får kontanthjælp  

 som forsørgere, bør det tages i betragtning, at de efter § 37 får en ydelse  

 som forsørgere, og at forskellen mellem ydelsen efter § 37 til forsørgere og  

 ikke-forsørgere er væsentlig større end normalbidraget.
27. HJÆLP TIL UDGIFTER VED KONTAKT TIL BORTFØRTE BØRN  

 EFTER § 46 B, STK. 2 Der kan efter § 46 b, stk. 2, ydes hjælp til afholdelse af rejseudgifter  

 med henblik på kontakt til børn, der af den ene af forældrene eller af  

 pårørende er ført til udlandet uden samtykke fra forældremyndighedens  

 indehaver.
Det er en betingelse, at indehaveren af forældremyndigheden ikke  

 selv har midler til at afholde udgiften.
Det er endvidere en betingelse, at kommunalbestyrelsen i forvejen har  

 indhentet den fornødne sagkyndige rådgivning om rejseprojektet i  

 Udenrigsministeriet, således at der ikke ydes hjælp til helt urealistiske  

 formål.
Det kan endvidere være hensigtsmæssigt, at den danske repræsentation  

 på stedet bliver underrettet af Udenrigsministeriet, således at den har  

 mulighed for at være orienteret om, hvad der sker, og om fornødent træffe  

 nødvendige forholdsregler.
 Udenrigsministeriet har oplyst, at der efter almindelig praksis er  

 mulighed for - gennem de lokale repræsentationer - at udlægge rejseudgiften i  

 forbindelse med hjemrejse.
 Justitsministeriet har mulighed for at tilvejebringe legatmidler til hjælp  

 til advokatbistand i udlandet i forbindelse med barnebortførelser.
28. HJÆLP TIL DÆKNING AF ET BARNS FORSØRGELSE, NÅR DEN  

 OPRINDELIGE FORÆLDREMYNDIGHEDSINDEHAVER ER DØD Om hjælp efter § 46 c til dækning af udgifterne til et barns forsørgelse,  

 når forældremyndigheden ved forældremyndighedsindehaverens død er tillagt  

 andre, henvises til Socialministeriets vejledning om bistandslovens  

 bestemmelser om særlig støtte til børn og unge.
29. HJÆLP TIL FLYTNING Der kan efter bistandslovens § 47 ydes hjælp til flytning under  

 forudsætning af:
 Hjælpen omfatter først og fremmest udgifter ved transport af  

 indbogenstande, men der kan også ydes hjælp til dækning af rejseudgifter for  

 familiens medlemmer.
 Hvis flytning sker til en anden kommune, følger det af § 47, stk. 2, at  

 kommunalbestyrelsen i fraflytningskommunen skal indhente samtykke fra  

 kommunalbestyrelsen i den anden kommune, inden hjælpen ydes.
Hvis dette samtykke ikke er indhentet, betragtes fraflytningskommunen  

 stadig som opholdskommune - med deraf følgende forpligtelse til at bære  

 opholdskommunens andel af enhver form for fremtidig hjælp efter bistandsloven  

 til modtageren af flyttehjælp, indtil pågældende i mindst 3 måneder har  

 klaret sig selv.
Denne undtagelsesordning fra de almindelige  

 opholdskommuneregler i bistandslovens §§ 10-11 gælder dog længst i 2 år efter  

 flytningen.
Hvis tilflytningskommunen afslår at give samtykke, er  

 fraflytningskommunen således ikke afskåret fra at yde hjælp til flytningen.  

 Fraflytningskommunen må blot være indstillet på muligheden for fortsat at  

 blive betragtet som opholdskommune, men kan i øvrigt efter reglerne i lovens  

 §§ 15 og 16 indbringe afslaget for det sociale ankenævn og, derefter for Den  

 Sociale Ankestyrelse, som kan antage sagen, hvis den har principiel eller  

 generel betydning.
Søges der hjælp til flytning til udlandet, er adgangen til hjælp efter §  

 47, stk. 3, yderligere betinget af, Opmærksomheden henledes på de særlige regler for arbejdstagere fra  

 udlandet, hvorefter arbejdsgiveren - eventuelt arbejdsløshedskassen - skal  

 betale udgifterne ved hjemsendelsen.
 Ved ansøgning om flytning til Færøerne og Grønland finder reglerne i § 47,  

 stk. 3, tilsvarende anvendelse.
30. Hjælp til repatriering Om hjælp til repatriering efter § 47 a og § 47 b henvises til  

 Indenrigsministeriets vejledning herom.
31. Hjælp til forsørgelse af fysisk og psykisk  

 handicappede i hjemmet og til godtgørelse til forældre med alvorligt syge  

 børn Om hjælp efter § 48 til merudgifter som følge af fysisk eller psykisk  

 handicap under forsørgelse i eget hjem og godtgørelse efter § 48 a til  

 forældre med alvorligt syge børn henvises til Socialministeriets vejledninger  

 herom.
IV.
NATURALHJÆLP 32. UDBETALING AF KONTANTHJÆLP PÅ ANDRE MÅDER END I  

 FORM AF KONTANTE BELØB Hjælp efter bistandslovens afsnit III skal som hovedregel ydes i form af  

 udbetaling af kontante beløb, overførsel til pengeinstitut e.l.
Efter § 49,  

 stk. 1, kan kommunalbestyrelsen dog undtagelsesvis beslutte, på hvilken måde  

 hjælpen skal udbetales.
Det kan være en beslutning om at give hjælpen i form af udlevering af en  

 naturalydelse eller en rekvisition eller ved at dække rimelige faste udgifter  

 ved at sende beløbene direkte til kreditorerne.
Det er en forudsætning, at  

 den, der søger hjælp, ikke skønnes i stand til ved bistand fra  

 socialforvaltningen at administrere kontante beløb.
Reglen kan anvendes, når  

 der i en periode forgæves har været ydet bistand til administrationen af  

 kontanthjælp, eller omstændigheder i øvrigt viser, at ansøgeren ikke vil  

 anvende hjælpen til formål, som normalt antages at kunne dækkes af  

 kontanthjælpen.
 I øvrigt kan det være hensigtsmæssigt at udbetale løbende hjælp med  

 kortere terminer, i det omfang ansøgeren gentagne gange har brugt det  

 månedlige beløb på kortere tid end tilsigtet.
 Efter § 49, stk. 2, kan kommunalbestyrelsen tilbageholde fremtidige  

 månedlige betalinger for dagpleje eller daginstitution, hvis en  

 kontanthjælpsmodtager har undladt at betale herfor.
V.
SKATTEMÆSSIGE VIRKNINGER AF KONTANTHJÆLP 33. BESKATNING AF KONTANTHJÆLP Efter bestemmelsen i ligningslovens § 7, litra j, skal ydelser, der  

 udredes efter bistandsloven til dækning af nærmere bestemte udgifter hos  

 modtageren, samt ydelser efter §§ 37 a, 47 a og § 47 b, ikke medregnes til  

 den skattepligtige indkomst.
 Øvrige ydelser, herunder kontanthjælp efter § 37 - også i de tilfælde,  

 hvor denne er gjort tilbagebetalingspligtig - medregnes til den  

 skattepligtige indkomst.
Der er efter 1. januar 1994 ingen ydelser efter bistandsloven, der  

 medfører nedsættelse af personfradraget.
Alle ydelser vil være enten fuldt  

 skattefrie eller fuldt skattepligtige.
 Der kan ikke ydes kontanthjælp til dækning af restskat, ligesom der heller  

 ikke i kontanthjælpen foretages fradrag ved udbetaling af overskydende skat.  

 Ligger en udbetaling af overskydende skat væsentligt over, hvad der er den  

 normale ramme for regulering af forskudsskatten, skal det udbetalte beløb dog  

 betragtes som en formue, hvoraf det økonomiske behov efter § 39 i en periode  

 kan dækkes.
 Kommunalbestyrelsen bør vejlede ansøgeren om de skattemæssige konsekvenser  

 af kontanthjælpen og om mulighederne for at få ændret den skattemæssige  

 forskudsregistrering, således at skattetrækket i kontanthjælpen ikke er for  

 stort, og således at restskat så vidt muligt undgås.
Socialministeriet, den 3. april 1995 Karen Jespersen / Birthe Frederiksen Bilag B EKSEMPLER PÅ KONTANTHJÆLPSBEREGNING (januar 1995-niveau) Boligudgifterne i eksemplerne er nettoboligudgifter, d.v.s. incl. udgifter  

 til varme, el m.v. og fratrukket boligstøtte.
I eksempler med ejerboliger er  

 redegjort for sammenhængen mellem bruttoboligudgifter, skattevirkning og  

 nettoboligudgifter.
 Hvor ikke andet er oplyst, er i eksemplerne forudsat en trækprocent på 45,  

 en laveste skatteprocent på 44,7 og et mdl. skattekortsfradrag på 2.500 kr.
 Alle beløb er afrundet til hele kr.
Der er paragrafhenvisninger til bistandsloven (L) og til bekendtgørelsen  

 om særlig støtte efter § 37 a (B), med stk.-henvisning efter punktum.
F.eks.  

 henviser »B § 6.3« til bekendtgørelsens § 6, stk. 3.
 OVERSIGT OVER EKSEMPLER:
