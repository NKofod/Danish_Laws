Indholdsfortegnelse.
Forord. 1. Principper for forældrebestyrelser 2.  

 Forholdet kommunalbestyrelse/forældrebestyrelse/leder 3. Hvem er omfattet af  

 loven? 3.1 Kommunale daginstitutioner 3.2 Kommunal dagpleje 3.3 Selvejende  

 institutioner 3.4 Klubber 3.5 Kombinerede fritidshjem og klubber 3.6  

 Puljeordninger 3.7 Skolefritidsordninger 4. Kommunalbestyrelsens opgaver 4.1  

 Fastsættelse af mål og rammer 4.2 Tilsyn 4.3 Optagelse af børn 4.4  

 Fastsættelse af forældrebetalingen og tildeling af fripladser. 4.5 Ansættelse  

 og afskedigelse af personale 4.6 Rammebevilling 4.7 Bevillings- og  

 arbejdsgiverkompetence 4.8 Budgettering 4.9 Styrelsesvedtægt 5.  

 Forældrebestyrelsen / formelle regler. 5.1 Sammensætning 5.2 Valg af  

 forældrerepræsentanter 5.3 Valg af medarbejderrepræsentanter 5.4  

 Forretningsorden / møder 5.5 Offentlighed 5.6 Tavshedspligt 5.7 Borgerligt  

 ombud, udbetaling af diæter 6. Forældrebestyrelsens opgaver 6.1  

 Minimumskompetence 6.1.1. Principper for virksomheden 6.1.2. Principperne for  

 anvendelsen af en budgetramme 6.1.3. Indstillingsretten 6.2  

 Maximumskompetence 6.3 Konsekvenser af delegation af kompetence. 7. Lederens  

 opgaver / ansvar. 8. Forældrebestyrelser i kommunal dagpleje. 8.1 Hvornår  

 skal der etableres en forældrebestyrelse? 8.2 Opdeling i flere bestyrelser  

 8.3 Forældrebestyrelsens opgaver. 8.4 Overordnede principper for dagplejens  

 virksomhed 8.5 Valg af medarbejderrepræsentanter 9. Kombination  

 daginstitution / dagpleje eller kombination mellem 2 institutioner. 10.  

 Selvejende institutioner 11. Klubber 12. Styrelsesvedtægt 12.1 Vedtagelse og  

 ændring 12.2 Formkrav 12.3 Indhold 13. Klagemuligheder Bilag 1. Loven Bilag  

 2. Forslag til styrelsesvedtægt Bilag 3. Årsplan / virksomhedsplan.
Bilag 4.  

 Forslag til budget.
FORORD.
I foråret 1992 vedtog Folketinget ved lov nr. 350 af 14. maj 1992 en  

 ændring af bistandsloven, hvorved der med §§ 64 a og 69 a blev indført regler  

 om forældrebestyrelser i kommunale daginstitutioner og kommunal dagpleje for  

 børn.
Reglerne træder i kraft den 1. januar 1993. På dette tidspunkt skal  

 forældrebestyrelserne være valgt og kunne begynde deres virksomhed.
Hermed sikres forældrene både formel og reel indflydelse på  

 daginstitutionernes virksomhed.
Kommunalbestyrelsen og institutionsledelsen  

 får også ændrede opgaver.
Reglerne er udformet som overordnede rammer, der  

 lægger op til lokale løsninger.
Kommunernes Landsforening og Socialministeriet har udarbejdet denne  

 vejledning om loven.
Den retter sig mod alle, der skal arbejde med  

 forældrebestyrelserne, d.v.s. både kommunalpolitikere, forvaltningspersonale,  

 forældre samt institutions- og dagplejeledere og medarbejdere.
Vejledningen  

 skal oplyse om formålet med lovgivningen og om de muligheder, den giver for  

 tilrettelæggelsen af bestyrelsesarbejdet i daginstitutioner og dagpleje.
 Vejledningen kan i sagens natur ikke være udtømmende, men det er håbet, at  

 den kan fungere som arbejdsredskab i den kommende fase, hvor  

 forældrebestyrelserne etableres.
1. Principper for forældrebestyrelser I maj 1991 blev der indgået en politisk aftale om forbedring af  

 børnefamiliernes vilkår - den såkaldte "børnepakke".
I børnepakken blev det aftalt, at der skulle indføres en reform i  

 styrelsen af daginstitutioner, som sikrer forældre en reel indflydelse på den  

 enkelte daginstitutions drift.
Denne indflydelse skulle sikres ved, at der  

 oprettes bestyrelser med et flertal af forældrerepræsentanter.
 Rammelov.
Aftalen i børnepakken blev udmøntet i en ændring af bistandsloven, som  

 fastlægger regler om forældrebestyrelser i kommunale daginstitutioner og  

 kommunal dagpleje for børn.
Loven er en rammelov, der forudsætter en lokal  

 tilrettelæggelse af forældrebestyrelsernes virksomhed.
Loven lægger hermed op  

 til lokale løsninger samtidig med, at forældrene sikres en reel indflydelse  

 på deres børns dagtilbud.
 Det er således op til hver enkelt kommunalbestyrelse at beslutte  

 forældrebestyrelsernes sammensætning, beføjelser etc., inden for de grænser  

 loven fastlægger og hermed sætte det lokale fingeraftryk på udmøntningen af  

 børnepakken.
 Det er intentionen med reglerne, at kommunalbestyrelsen lægger størst  

 mulig kompetence ud til forældrebestyrelserne.
 2. Forholdet mellem kommunalbestyrelse /  

 forældrebestyrelse / leder.
Reglerne om forældrebestyrelser opererer med en tredeling af styrelsen af  

 de kommunale dagtilbud.
De tre parter - kommunalbestyrelsen,  

 forældrebestyrelsen og lederen - udgør tilsammen den helhed, der skal træffe  

 beslutninger vedr.dagtilbudsområdet.
Loven tager sit udgangspunkt i, at denne udvikling bedst sker i en dialog  

 mellem de forskellige niveauer.
I det enkelte dagtilbud er det således af  

 stor betydning, at tilrettelæggelsen af forældrebestyrelsernes arbejde  

 foregår i tæt samarbejde mellem bestyrelsen og lederen.
For at  

 decentraliseringen skal lykkes, må kommunen gøre sig klart, hvilken  

 handlefrihed man vil give bestyrelserne.
 Det er derfor vigtigt at være opmærksom på afgrænsningen af opgaver og  

 kompetence mellem de tre led og deres indbyrdes relation.
 I den indbyrdes relation kan "cirklen" beskrives således:
I den indledende fase, hvor forældrebestyrelserne skal begynde deres  

 virke, vil der nemt opstå tvivl om kompetencefordelingen og om hvem, der skal  

 tage sig af hvad.
Mange konflikter vil kunne undgås hvis man fra starten får  

 defineret, hvilke "kerneområder" der varetages af henholdsvis  

 kommunalbestyrelse, forældrebestyrelse og institutionsledere og får sat klare  

 grænser for, hvad de enkelte ikke skal tage sig af.
 Forældrebestyrelserne skal i deres arbejde være opmærksom på og respektere  

 "Bestemmelser om samarbejde og samarbejdsudvalg i kommuner, som er  

 medlem af Kommunernes Landsforening".
Det er ikke tanken, at forældreindflydelsen efter indførelse af  

 forældrebestyrelser skal være forbeholdt dette forum.
Det er vigtigt at  

 opretholde den dialog mellem forældregruppen og personalet, som hidtil har  

 kendetegnet dagtilbuddene og som er foregået gennem forældremøder, stuemøder  

 etc.
3. HVEM ER OMFATTET AF LOVEN ? 3.1 Kommunale daginstitutioner.
 Kommunalbestyrelsens forpligtelse til at etablere forældrebestyrelser  

 omfatter daginstitutioner, som er oprettet efter bistandslovens § 69 og som  

 har kontrolleret fremmøde af børnene, d.v.s. tilbud, der løser et behov for  

 pasning af børn.
 Udgangspunktet er, at der ved hver selvstændige institution skal oprettes  

 en forældrebestyrelse.
3.2 Kommunal dagpleje.
Inden for den kommunale dagpleje er  

 kommunalbestyrelsen forpligtet til at etablere en forældrebestyrelse, hvis  

 mere end halvdelen af forældrene til børnene i dagplejen anmoder om det.
For  

 en nærmere beskrivelse af forpligtelsens omfang og indhold i forhold til den  

 kommunale dagpleje henvises til kapitel 8.
3.3 Selvejende institutioner.
De selvejende institutioner er ikke omfattet  

 af forpligtelsen til at etablere forældrebestyrelser.
Der henvises til  

 kapitel 10 om de særlige forhold vedr. selvejende institutioner.
3.4 Klubber.
Fritids- og ungdomsklubber, der retter sig mod større børn og  

 unge og som ikke har kontrolleret fremmøde, er ikke omfattet af forpligtelsen  

 til at etablere forældrebestyrelser.
Disse tilbud lægger i højere grad op til  

 en brugerindflydelse fra børnene og de unge selv, fremfor en bestyrelse med  

 flertal af valgte forældre.
Det er op til kommunalbestyrelsen at afgøre, om  

 og i hvilken udstrækning man også vil lade reglen gælde for klubber.
I  

 kapitel 12 er brugerindflydelse i klubberne nærmere beskrevet.
3.5 Kombinerede fritidshjem og klubber.
I en institution, der både  

 omfatter tilbud med kontrolleret fremmøde og et klubtilbud for de større  

 børn, er det op til kommunalbestyrelsen at beslutte, hvorvidt man vil  

 etablere en fælles bestyrelse for hele institutionen eller man vil udskille  

 en særlig klubafdeling for de børn, der ikke har kontrolleret fremmøde, med  

 mulighed for inddragelse af børnene og de unge i beslutningsprocessen.
 Hvis kommunalbestyrelsen vælger at foretage en sådan opdeling i flere  

 afdelinger, er det nødvendigt, at også budgettet er opdelt for hver afdeling.
 Kommunalbestyrelsen skal ved fastlæggelse af strukturen tage stilling til  

 valgbarheden i disse tilfælde, d.v.s. hvem der er valgbare i hvilke  

 afdelingers bestyrelser.
3.6 Puljeordninger, der er oprettet efter bistandslovens § 70, er ikke  

 omfattet af forpligtelsen til at oprette forældrebestyrelser.
Baggrunden for  

 dette er, at puljeordninger i vidt omfang udspringer af et forældreinitiativ  

 og styres af forældrene i puljeordningen.
Puljeordninger kan imidlertid også oprettes fx. i tilknytning til en  

 virksomhed og på initiativ af denne.
I forbindelse med sådanne puljeordninger  

 opfordres kommunalbestyrelsen til at sørge for, at aftalen indeholder  

 bestemmelser, der sikrer forældrene indflydelse på puljeordningens  

 virksomhed.
3.7 Skolefritidsordninger, der er oprettet i henhold til folkeskoleloven,  

 er ikke omfattet af loven.
Ved institutioner, der fungerer som en kombination  

 af en skolefritidsordning og et dagtilbud efter bistandslovens § 69, skal der  

 etableres en forældrebestyrelse for den del, der er oprettet efter § 69,  

 medmindre det er en klubafdeling.
4. KOMMUNALBESTYRELSENS OPGAVER Kommunalbestyrelsen har efter loven opgaver, den skal varetage, ligesom  

 der er fastsat grænser for, hvad der kan delegeres til en forældrebestyrelse.
4.1 Fastsættelse af mål og rammer Kommunalbestyrelsen har det overordnede ansvar for kommunens dagtilbud og  

 skal fastsætte mål og rammer for daginstitutionerne og den kommunale  

 dagpleje, som forældrebestyrelserne skal udøve sin virksomhed indenfor.
Der er tale om en ny forpligtelse for kommunalbestyrelsen til at skulle  

 fastlægge en målsætning for kommunens dagtilbud.
Det betyder, at  

 kommunalbestyrelsen ikke længere skal detailstyre, men i højere grad foretage  

 mål- og rammestyring.
Kommunalbestyrelsen skal hermed tage stilling til,  

 hvilket overordnet formål dagtilbudsopholdet skal have for børnene i den tid,  

 de er i institutionen, som led i kommunens politik på børne- og ungeområdet.
Kommunalbestyrelsernes målsætninger bør være så præcise, at det er muligt  

 for bestyrelserne at handle ud fra disse.
Rammerne for institutionernes  

 virksomhed, som forældrebestyrelserne skal udfylde, bør samtidig være så  

 brede, at forældrebestyrelserne har en reel mulighed for at påvirke indholdet  

 i daginstitutionernes og dagplejens virksomhed.
4.2 Tilsyn Kommunalbestyrelsen har fortsat tilsynsforpligtelsen efter bistandslovens  

 § 71.
4.3 Optagelse af børn Kommunalbestyrelsen træffer beslutning om optagelse af børn i dagtilbud,  

 jf. bistandslovens § 72.
 4.4 Fastsættelse af forældrebetalingen og tildeling af fripladser.
 Kommunalbestyrelsen skal fortsat have den endelige kompetence efter  

 bistandslovens § 73 til at tildele fripladser og fastsætte  

 forældrebetalingen, jf. afsnit 4.8 om budgettering.
4.5 Ansættelse og afskedigelse af personale Kommunalbestyrelsen har kompetencen til ansættelse og afskedigelse af  

 personalet.
Forældrebestyrelsen har indstillingsret vedrørende ansættelse af  

 personale, men skal ikke nødvendigvis inddrages i afskedigelsessager, se kap.  

 6.
 Kommunalbestyrelsen er ikke bundet af forældrebestyrelsens indstilling -  

 hverken når det gælder ansættelse eller afskedigelse af personalet.
 Kommunalbestyrelsen kan som arbejdsgiver ikke delegere den endelige  

 ansættelses- og afskedigelseskompetence.
4.6 Rammebevilling Kommunalbestyrelsen er efter loven forpligtet til at yde en del af  

 budgettet for kommunens daginstitutioner som et rammebeløb.
Denne ramme skal  

 som minimum omfatte de børnerelaterede konti som fx udgifter til inventar,  

 beskæftigelsesmaterialer, udflugter, forplejning og diverse udgifter  

 vedrørende børnene.
Budgetbeløb vedrørende lønudgifter, udgifter til  

 vedligeholdelse (herunder driftsudgifter vedr. de bygningsmæssige forhold),  

 udgifter til kontorhold og udgifter til kursusvirksomhed for personalet skal  

 ikke nødvendigvis delegeres til forældrebestyrelsen, men kommunalbestyrelsen  

 kan vælge at delegere disse områder helt eller delvist til  

 forældrebestyrelsen.
I kapitel 6 er minimums- og maximumsrammen nærmere  

 beskrevet.
Kommunalbestyrelsen skal nærmere præcisere, hvilke budgetposter der er  

 omfattet af rammebeløbet.
Kommunalbestyrelsen skal endvidere præcisere på  

 hvilke områder og i hvilket omfang, der kan foretages overførsler af  

 budgetmidler fra et konto-område til et andet.
 Kommunalbestyrelsen kan - under iagttagelse af retningslinierne i  

 "Budget- og regnskabssystem for kommuner og amtskommuner" - give  

 mulighed for overførsel af over- og underskud fra ét budgetår til et  

 andet.
Kommunalbestyrelsen skal ikke nødvendigvis delegere ens budgetrammer til  

 alle forældrebestyrelser i kommunen.
Nogle forældrebestyrelser i kommunen kan  

 fx få tillagt et rammebeløb, som svarer til lovens minimumsbestemmelser, mens  

 andre institutioner kan få tillagt fuld dispositionsfrihed over hele  

 institutionens budget.
 En sådan differentieret løsning vil hensigtsmæssigt kunne anvendes i de  

 situationer, hvor der er behov for en gradvis delegering af kompetence i takt  

 med de enkelte forældrebestyrelsers egne ønsker og behov.
4.7 Bevillings- og arbejdsgiverkompetence Kommunalbestyrelsen har den kommunale bevillings- og  

 arbejdsgiverkompetence.
 Arbejdsgiverkompetencen medfører bl.a., at kommunalbestyrelsen har  

 forpligtelsen til at forhandle med personalets faglige organisationer, hvor  

 dette er påkrævet i henhold til overenskomster o.lign.
Arbejdsgiverkompetencen kan ikke delegeres til forældrebestyrelsen.
Ved  

 delegation af lønbudgettet med mulighed for at kunne overflytte budgetbeløb  

 mellem lønkonti og andre konti må kommunalbestyrelsen således være opmærksom  

 på evt. begrænsninger i overenskomster, aftaler el. lign., der er indgået som  

 arbejdsgiver for personalet.
 4.8 Budgettering.
 Kommunalbestyrelsen kan ikke delegere kompetencen til at fastsætte  

 forældrebetalingen til forældrebestyrelsen.
Efter bistandslovens § 73, stk. 4, fastsættes forældrebetalingen for et  

 regnskabsår ad gangen på baggrund af budgettet.
Da ejendomsudgifter ikke  

 indgår i grundlaget for beregning af forældrebetalingen, skal  

 kommunalbestyrelsen således sikre, at der ved budgetlægningen særskilt  

 budgetteres med et beløb til ejendomsudgifter.
Det skal bemærkes, at selvom en forældrebestyrelse enten forud for  

 budgetåret eller i løbet af dette beslutter at bruge mere eller mindre til  

 ejendomsudgifter end budgetteret, så vil dette ikke kunne påvirke  

 forældrebetalingen.
Det er alene kommunalbestyrelsens fastsatte budget, der  

 kan lægges til grund for beregning af forældrebetalingen.
Af hensyn til gennemsigtigheden i budgetterne m.v. anbefales det, at  

 kommunalbestyrelsen fortsat budgetterer med en vis detaljeringsgrad.
Det vil  

 dog være hensigtsmæssigt, at der i såvel budgettet som i de månedlige  

 regnskabsrapporter også anføres forældrebestyrelsens samlede disponible  

 rammebeløb.
Ved flere "poser penge" bør summen af hver "pose  

 penge" ligeledes fremgå.
 Bilag 4 viser et eksempel på en sådan budgetopdeling.
 Der henvises i øvrigt til Indenrigsministeriets regler og retningslinier  

 om kontering.
4.9 Styrelsesvedtægt Kommunalbestyrelsen fastsætter - efter indhentet udtalelse fra den enkelte  

 forældrebestyrelse - en vedtægt for styrelsen af de kommunale  

 daginstitutioner.
Første gang kommunalbestyrelsen indhenter udtalelse om en  

 styrelsesvedtægt kan det være det siddende forældreråd, der afgiver  

 udtalelse.
Kommunalbestyrelsen skal fastsætte styrelsesvedtægten /  

 styrelsesvedtægterne.
Styrelsesvedtægten skal ikke nødvendigvis være ens for  

 alle institutioner i kommunen eller for alle institutioner af samme kategori.  

 I forbindelse med fastsættelse af styrelsesvedtægter, må der tages hensyn til  

 kontinuiteten i bestyrelsen, ligesom der må tages højde for, om det er en  

 vuggestue eller en 0-6 års institution med mindre hyppig udskiftning blandt  

 forældre og børn.
 Når kommunalbestyrelsen har udarbejdet eller ændret en styrelsesvedtægt,  

 skal denne fremsendes til udtalelse hos forældrebestyrelsen før den endelig  

 kan vedtages af kommunalbestyrelsen.
 Se endvidere kapitel 12 om styrelsesvedtægten.
5. FORÆLDREBESTYRELSEN / FORMELLE REGLER 5.1 Sammensætning.
Kommunalbestyrelsen fastlægger antallet af medlemmer i hver  

 forældrebestyrelse.
Hver bestyrelse skal bestå af forældre- og  

 medarbejderrepræsentanter og kan herudover have andre medlemmer, jf.  

 nedenfor.
Af hensyn til eventuelle afstemninger bør den samlede  

 forældrebestyrelse have et ulige antal medlemmer.
Kommunalbestyrelsen kan beslutte, at et kommunalbestyrelsesmedlem deltager  

 i forældrebestyrelsens møder uden stemmeret.
En sådan udpegning bør dog kun  

 ske i det omfang forældrebestyrelsen anmoder om det.
 Forældrevalgte repræsentanter.
Der skal være et flertal af forældre i bestyrelsen.
Der behøver ikke at  

 være lige mange bestyrelsesmedlemmer i alle institutioner i kommunen.  

 Antallet af medlemmer bør afspejle institutionens størrelse og der skal være  

 minimum 3 og bør være maksimum 7 forældrevalgte medlemmer af bestyrelsen.
I de daginstitutioner, som er normeret til at modtage en særlig gruppe  

 børn med fysiske og/eller psykiske handicap, bør denne gruppes forældre være  

 repræsenteret i bestyrelsen for at tilgodese disse børn og familiers særlige  

 behov.
Kommunerne opfordres derfor til at tage hensyn hertil ved udarbejdelse  

 af styrelsesvedtægten for en sådan institution.
 Medarbejderrepræsentanter.
Ud over de forældrevalgte bestyrelsesmedlemmer, indgår der 2  

 repræsentanter i bestyrelsen valgt af og blandt medarbejderne i  

 institutionen.
Lederen betragtes ikke i denne sammenhæng som medarbejder og  

 kan derfor hverken vælges eller deltage i valget af  

 medarbejderrepræsentanter.
 Andre.
Kommunalbestyrelsen kan af egen drift eller efter anmodning fra den  

 enkelte forældrebestyrelse beslutte, at der skal sidde andre end forældre og  

 medarbejdere i bestyrelsen.
Det er ikke i loven fastlagt, hvem disse  

 "andre" kan eller skal være, blot kan det ikke være institutionens  

 leder på grund af dennes særlige rolle.
Formålet med bestemmelsen er at give  

 mulighed for, at et særligt tæt samarbejde i et lokalområde, fx med dagplejen  

 eller med en forening, kan afspejle sig i forældrebestyrelsens sammensætning.
5.2 Valg af forældrerepræsentanter Forældrerepræsentanterne vælges af og blandt forældre til børn i den  

 pågældende daginstitution.
Det bør af styrelsesvedtægten fremgå - hvornår  

 valget finder sted, - hvornår valgperioden påbegyndes og varigheden heraf, -  

 om nogle forældre vælges i lige år og andre ulige år, - hvor længe et  

 forældrevalgt bestyrelsesmedlem kan fortsætte i bestyrelsen efter barnets  

 udmeldelse af den pågældende institution, -antallet af suppleanter og  

 hvorvidt disse skal være personlige eller ej - hvordan antallet af  

 stemmeberettigede opgøres, fx om hvert barn udløser to stemmer eller andet.
Ved forældre forstås de personer, der på valgets tidspunkt har  

 forældremyndigheden over børn, der er indskrevet i  

 daginstitutionen.Kommunalbestyrelsen kan tillægge personer, der har den  

 faktiske omsorg for barnet, valgret og valgbarhed som forældre.
Herved  

 forstås fx: -personer, som har et barn boende hos sig i døgnpleje efter lov  

 om social bistand, -personer, der har indgået ægteskab med indehaveren af  

 forældremyndigheden over et barn og som tilhører samme husstand som  

 forældremyndighedsindehaver og barnet (det er herved en forudsætning, at  

 forældremyndigheden over barnet ikke ved aftale er delt mellem forældrene),  

 -ugifte fædre, der tilhører samme husstand som forældremyndighedens indehaver  

 og barnet.
 Der kan ikke tildeles valgret til 3 eller 4 personer på grundlag af samme  

 barn.
5.3 Valg af medarbejderrepræsentanter Valg af personalets repræsentanter i forældrebestyrelsen foretages af og  

 blandt medarbejderne i institutionen.
Ved medarbejdere forstås i denne  

 sammenhæng alle fastansatte medarbejdere i en institution bortset fra  

 lederen.
 Det bør af styrelsesvedtægten fremgå: - hvornår valget finder sted,  

 -hvornår valgperioden påbegyndes og hvor længe den løber, -om fx den ene  

 medarbejderrepræsentant vælges i lige år og den anden i ulige år, -hvor mange  

 suppleanter der skal vælges og om disse er personlige suppleanter eller ej.
Hvis en medarbejderrepræsentants ansættelsesforhold ophører, udtræder den  

 pågældende medarbejder af bestyrelsen senest ved ansættelsesforholdets ophør.  

 Der kan imidlertid være situationer, hvor det vil være hensigtsmæssigt at  

 indsætte suppleanten i bestyrelsen allerede fra det tidspunkt den pågældende  

 medarbejder har afleveret eller modtaget sin opsigelse.
I så fald bør dette  

 fremgå af styrelsesvedtægten.
 Kommunalbestyrelsen skal i styrelsesvedtægten tage stilling til, hvorvidt  

 medarbejderrepræsentanterne tillægges stemmeret i forældrebestyrelsen eller  

 ej.
5.4 Forretningsorden / møder Ud over styrelsesvedtægten bør der udarbejdes en forretningsorden for  

 bestyrelsens arbejde.
Forretningsordenen kan udarbejdes af  

 kommunalbestyrelsen eller overlades til den enkelte forældrebestyrelse.
En  

 forretningsorden skal medvirke til at skabe klarhed over, hvordan bestyrelsen  

 skal forholde sig i udøvelsen af sin virksomhed.
 Forretningsordenen kan fx klargøre følgende: -procedure for indkaldelse  

 til bestyrelsesmøder og med hvilket varsel, der skal indkaldes, -kan der  

 stemmes ved fuldmagt eller kræver afstemning deltagelse i møderne, -skal der  

 afholdes et minimum af møder årligt eller er det efter behov, -hvornår er  

 bestyrelsen beslutningsdygtig, -afstemningsprocedure -hvordan bestyrelsen  

 konstituerer sig, -om der skrives referat eller beslutningsprotokol af  

 bestyrelsens møder, og om disse i givet fald er tilgængelige for andre end  

 bestyrelsen og lederen, -om bestyrelsens møder eller dele heraf afholdes for  

 lukkede døre eller ej.
 5.5 Offentlighed.
Som udgangspunkt er det forældrebestyrelsens opgave at fastlægge  

 retningslinier for daginstitutionens virksomhed og en budgetramme og ikke at  

 behandle enkeltsager.
Da disse retningslinier i høj grad har interesse for  

 alle forældrene i institutionen må det være et tilsvarende udgangspunkt, at  

 man tilrettelægger en stor åbenhed omkring forældrebestyrelsens arbejde og de  

 referater, der afspejler forældrebestyrelsens møder og beslutninger.
 Der skal således - af kommunalbestyrelsen eller af den enkelte  

 forældrebestyrelse - tages stilling, på hvilken måde forældre og medarbejdere  

 i institutionen sikres høj grad af information om bestyrelsens arbejde.
Mødereferater af forældrebestylsernes møder er som udgangspunkt interne  

 arbejdsdokumenter, der er undtaget fra aktindsigt efter offentlighedslovens §  

 7. Det gælder dog ikke, hvis referaterne er videregivet fra  

 forældrebestyrelsen til udenforstående, fx til repræsentanter for de ansatte,  

 kommunen eller andre.
Det gælder heller ikke, hvis referaterne omfattes af  

 offentlighedslovens § 8, fx fordi de alene gengiver indholdet af forældrenes  

 endelige beslutning vedrørende en sags afgørelse.
I det omfang, der af  

 referaterne fremgår personlige oplysninger, er disse ikke underlagt  

 offentlighed, jf. offentlighedslovens § 12.
 5.6 Tavshedspligt.
 Forældrebestyrelserne er omfattet af forvaltningslovens regler om  

 tavshedspligt.
 Efter forvaltningslovens § 27 har den, der virker inden for den offentlige  

 forvaltning, tavshedspligt, når der er tale om oplysninger, der efter loven  

 er betegnet som fortrolige, eller det i øvrigt er nødvendigt at hemmeligholde  

 oplysningerne for at varetage væsentlige hensyn til offentlige eller private  

 interesser Der kan fx være tale om enkeltpersoners interesse i, at  

 oplysninger om deres personlige, herunder økonomiske, forhold beskyttes.
 Inden for daginstitutionsområdet er forældre og personale i  

 institutionerne omfattet af reglerne om tavshedspligten.
 Tavshedspligten gælder med hensyn til fortrolige oplysninger, jf.  

 forvaltningslovens § 27, stk. 1. Der henvises i øvrigt til afsnit V i  

 Socialministeriets vejledning af 11. december 1989 om tavshedspligt,  

 videregivelse og indhentelse af fortrolige oplysninger m.v. inden for den  

 sociale lovgivning.
 Brud på tavshedspligten er strafbart, jf. straffelovens § 152.
 5.7 Borgerligt ombud, udbetaling af diæter.
Det er ikke et borgerligt ombud at sidde i en forældrebestyrelse i en  

 daginstitution.
Reglerne om valg til forældrebestyrelserne følger heller ikke  

 reglerne for kommunale valg.
Der er således ikke nogen forpligtelse til at  

 lade sig stille op til en forældrebestyrelse eller regler om, at man ikke kan  

 trække sig ud af bestyrelsen igen Kommunalbestyrelsen kan heller ikke i sin  

 styrelsesvedtægt fastsætte sådanne regler.
 Reglerne om forældrebestyrelser rummer heller ikke hjemmel til at udbetale  

 diæter til medlemmerne af forældrebestyrelsen eller kompensation for tabt  

 arbejdsfortjeneste.
 For medarbejderrepræsentanter kan spørgsmålet om kompensation for tabt  

 arbejdsfortjeneste el. lign. være aftalt ved overenskomst.
6. FORÆLDREBESTYRELSENS OPGAVER Forældrebestyrelsernes skal efter loven tillægges en selvstændig  

 kompetence.
Denne minimumskompetence er fastlagt i § 69 a, stk. 3.  

 Kommunalbestyrelsen kan herudover helt eller delvis delegere yderligere  

 beslutningskompetence vedr. den enkelte daginstitution til  

 forældrebestyrelserne.
Grænserne for, hvilken kompetence  

 forældrebestyrelserne kan tillægges, er fastlagt i § 69 a, stk. 5.
 6.1 Minimumskompetencen.
 Forældrebestyrelserne skal have indflydelse på følgende områder: 1.  

 Principperne for daginstitutionens virksomhed 2. Principperne for anvendelsen  

 af en budgetramme 3. Indstillingsret til kommunalbestyrelsen i forbindelse  

 med ansættelse af personale.
6.1.1. Principperne for daginstitutionens virksomhed Forældrebestyrelserne skal have indflydelse på principperne for  

 daginstitutionens virksomhed.
Følgende eksempler giver et fingerpeg om,  

 hvilke områder forældrebestyrelsen skal fastlægge retningslinier for: * de  

 pædagogiske principper i institutionen.
Hvilke pædagogiske principper danner  

 grundlag for institutionens virksomhed? * daginstitutionens aktiviteter:  

 hvilke typer aktiviteter ønsker man at prioritere til opfyldelse af de  

 pædagogiske principper? Lægges der fx. vægt på oplevelser i naturen og andre  

 udendørs aktiviteter, flere motoriske udfordringer - eller kreative  

 udfoldelser med fx. maling, tegning og musik? * samarbejde mellem  

 daginstitutionen og samtlige forældre: hvordan tilrettelægges  

 forældresamarbejdet bedst, ønsker man forældremøder med oplæg fra andre  

 faglige grupper (sundhedsplejerske, talepædagog, psykolog etc.), hvordan skal  

 forældremøderne tilrettelægges? * samarbejde med andre: kan der i fællesskab  

 med andre institutioner skabes nogle bedre rammer og flere aktiviteter for  

 børnene ? eller kan dette ske sammen med lokalområdets foreninger m.v. i  

 øvrigt? Hvilke muligheder er der for at "åbne" institutionen -  

 enten for at andre kan bruge den eller for at institutionen bruger  

 "omverdenen"? * normer for forplejning, inventar og rengøring: Hvis  

 børnene får kost i institutionen, skal den så være fx. grøn eller økologisk -  

 og skal de selv medbringe frugt? Hvilke typer legetøj skal der til, for at de  

 pædagogiske principper kan opfyldes? Hvilken form for rengøringsordning  

 ønsker man? * forældrenes egen medvirken i daginstitutionens hverdag: er der  

 i forældregruppen nogle ressourcer, man kan bruge i hverdagen? Hvilke krav og  

 ønsker har man til en sådan deltagelse? * personalets sammensætning.
Hvilke  

 forskellige kvalifikationer ønsker man personalet skal have til at kunne  

 fremme de pædagogiske principper og til at kunne gennemføre retningslinierne  

 for aktiviteterne? Ovennævnte eksempler er ikke en udtømmende opremsning af, hvad  

 forældrebestyrelserne skal have indflydelse på, men angiver hvilken type  

 retningslinier, forældrebestyrelsen skal fastlægge.
Forældrebestyrelsens opgave er at fastlægge retningslinierne - ikke at  

 træffe de daglige konkrete beslutninger, der udmønter principperne.  

 Retningslinierne skal holde sig inden for de af kommunalbestyrelsen fastlagte  

 rammer.
Der henvises i øvrigt til kapitel 7 om lederens opgaver.
Eks. 1. Forældrebestyrelsen ønsker, at børnene jævnligt kommer i  

 svømmehallen, fx én gang ugentligt.
Dette fremgår af retningslinierne  

 og årsplanen.
Lederens opgave er at udmønte beslutningen og tilrettelægge det  

 daglige arbejde, herunder at beslutte hvilken dag og hvilket tidspunkt, det  

 skal foregå, samt hvilket personale, der skal deltage i aktiviteten.
Eks. 2. Forældrebestyrelsen fastlægger, at der alene indkøbes  

 kvalitetslegetøj til børnene og at en vis del af budgettet anvendes til  

 legetøj.
Lederen udmønter dette ved at foretage de konkrete indkøb af  

 legetøj.
6.1.2. Principperne for anvendelsen af en budgetramme Kommunerne forpligtes med reglerne om forældrebestyrelser til at give en  

 del af budgettet for hver enkelt daginstitution som en økonomisk ramme (en  

 pose penge).
Budgetrammen skal som minimum indeholde det beløb, som institutionen har  

 som "rådighedsbeløb" eller "øvrige driftsudgifter" udover  

 lønudgifter og udgifter til vedligeholdelse af bygninger.
Det indebærer, at  

 forældrebestyrelsen skal indgå i beslutningen om anvendelsen af de beløb, der  

 vedrører fx forplejning, legetøj, materialer, inventar, koloni og diverse  

 udgifter, der har med børn at gøre.
Konkret betyder det, at forældrebestyrelsen efter kommunalbestyrelsens  

 vedtagelse af budgettet skal godkende en fordeling af det tildelte  

 rammebeløb.
Lederen udarbejder - efter bestyrelsens anvisninger - et forslag,  

 der angiver fordelingen og prioriteringen af de enkelte poster inden for den  

 tildelte ramme.
Fordelingen skal godkendes af forældrebestyrelsen.
 Forældrebestyrelsen kan ligeledes blive inddraget i en budgetopfølgning,  

 som fx. kan foregå kvartalsvis.
Konkrete beslutninger om anvendelsen af budgettet hører ikke under  

 forældrebestyrelsens kompetence.
Det er lederens ansvar at føre  

 forældrebestyrelsens retningslinier ud i den konkrete budgetanvendelse.
Oplæg fra lederen.
Det kan være hensigtsmæssigt, at de nævnte principper  

 udarbejdes på grundlag af oplæg eller indstilling fra lederen af  

 institutionen - eller i hvert fald i tæt samarbejde med denne.
Retningslinierne kan fx udmøntes i en årsplan, som udarbejdes i samarbejde  

 mellem forældrebestyrelsen og lederen.
For nærmere ideer til en årsplan  

 henvises til bilag 3.
 6.1.3. Indstillingsret til kommunalbestyrelsen i forbindelse med  

 ansættelse af personale.
Forældrebestyrelsen har efter loven en indstillingsret overfor  

 kommunalbestyrelsen i forbindelse med ansættelse af personale i  

 daginstitutionen.
Retten omfatter alt fastansat personale i institutionen  

 inkl. lederen.
Indstillingsretten betyder, at forældrebestyrelsen, hvis den  

 ønsker det, over for kommunalbestyrelsen konkret kan pege på en person med de  

 kvalifikationer, man lægger vægt på ved de pædagogiske principper.
 Ved tilrettelæggelsen af arbejdsgangen i forbindelse med ansættelse af  

 personale, må man sikre, at forældrebestyrelsen rent faktisk får mulighed for  

 at kunne foretage indstillingen, i det omfang den ønsker det, samtidig med at  

 der sikres en rimelig smidig ansættelsesprocedure.
 Det betyder, at tilrettelæggelsen kan ske på flere måder, fx: * en eller  

 flere repræsentanter fra forældrebestyrelsen kan deltage i  

 ansættelsessamtaler i institutionen * ansættelsessamtaler sker både i  

 institutionen og ved forældrebestyrelsen * institutionen forestår første  

 ansættelsessamtale, hvorefter forældrebestyrelsen gennemfører samtaler med en  

 mindre del af ansøgerfeltet * forældrebestyrelsen overlader det udtrykkeligt  

 til lederen og institutionen at gennemføre samtaler og foretage indstillingen  

 til kommunalbestyrelsen.
Der er således ikke nogen pligt til at foretage en indstilling fra  

 forældrebestyrelsens side.
Der kan også forekomme situationer, hvor hhv.  

 forældrebestyrelse, leder og personale peger på forskellige ansøgere.
Kommunalbestyrelsen er ikke forpligtet til at følge forældrebestyrelsens  

 indstilling.
Kompetencen til at foretage ansættelse (og afskedigelse) er hos  

 kommunalbestyrelsen og kan ikke delegeres til forældrebestyrelsen, se kapitel  

 4.
 Forældrebestyrelsen skal ikke inddrages i afskedigelsessager, men vil  

 altid af egen drift kunne tage spørgsmål om afskedigelse op.
 6.2 Maximumskompetencen.
Udover den kompetence, som forældrebestyrelserne efter loven skal  

 tillægges, er der et råderum, hvor kommunalbestyrelsen kan tillægge  

 forældrebestyrelserne hel eller delvis kompetence.
Grænsen for, hvilken  

 kompetence forældrebestyrelserne kan tillægges, er fastlagt i § 69 a, stk. 5,  

 der angiver hvilke beføjelser, der fortsat skal ligge hos  

 kommunalbestyrelsen, se kapitel 4 om kommunalbestyrelsens opgaver.
Desuden  

 skal forældrebestyrelserne ikke have indsigt i enkeltpersoners private  

 forhold.
Råderummet omfatter både spørgsmål vedrørende økonomi, personale og  

 administration.
Der kan fx. være tale om følgende: * Rådighed over alle konti  

 vedr. daginstitutionen - d.v.s. løn, kurser, vikar, bygningsvedligeholdelse,  

 øvrige udgifter som el, gas, vand og varme. * Dispositionsfrihed inden for  

 den tildelte ramme, herunder overførsel fra fx løn til drift og frihed i  

 forhold til overførsel til næste budgetår af overskud / underskud. *  

 Administrative opgaver, fx lønudbetaling, opkrævning af forældrebetaling,  

 bogføring m.v.
Denne delegation giver fx mulighed for, at forældrebestyrelsen træffer  

 beslutning om, hvordan et eventuelt administrationsbeløb kan anvendes i  

 forbindelse med opkrævning af forældrebetaling, d.v.s. om man ønsker at lade  

 et pengeinstitut, giro el. lign. foretage opkrævningen.
Det giver ikke  

 forældrebestyrelsen ret til indsigt i familiers private forhold om fx  

 familiers økonomiske eller pædagogiske friplads.
Kommunalbestyrelsen skal i  

 sin delegation være opmærksom på dette forhold.
Det betyder, at man ikke kan  

 tillægge forældrebestyrelsen som sådan ret til selv at foretage opkrævningen.  

 * Fastlæggelse af den daglige åbningstid inden for de af kommunalbestyrelsen  

 fastlagte rammer.
Det betyder, at kommunalbestyrelsen kan give en  

 forældrebestyrelse kompetence til at tilpasse den daglige åbningstid til det  

 behov, der er i den konkrete institution.
Fastlæggelsen skal ske inden for de  

 rammer, som kommunalbestyrelsen selv ville kunne træffe beslutning om og med  

 respekt for aftaler om fx. arbejdstid, kommunalbestyrelsen har indgået som  

 arbejdsgiver.
Eks.
Forældrebestyrelsen får kompetence til at beslutte, at en  

 institution, i en periode hvor ingen forældre har behov for pasning efter kl.  

 16, lukker på dette tidspunkt, men skal vende tilbage til en lukketid kl. 17,  

 så snart bare en enkelt får behov for det.
Kommunalbestyrelsen skal således i forbindelse med delegationen være  

 opmærksom på, hvilke rammer den giver for forældrebestyrelsens kompetence,  

 herunder at det fortsat er kommunalbestyrelsens ansvar at leve op til den  

 samlede forpligtelse efter § 69. * Eventuel ferielukning.
Forældrebestyrelsen  

 kan tillægges kompetence til at fastlægge en ferielukning for institutionen.  

 Kommunalbestyrelsen skal også her være opmærksom på rammerne for  

 forældrebestyrelsens beslutning herom, idet kommunalbestyrelsen fortsat er  

 forpligtet til at tilbyde plads til de børn, der har behov for pasning ved en  

 ferielukning.
Der er intet til hinder for at flere institutioner sammen kan  

 tilrettelægge en smidig afvikling af ferieperioden, hvor fx. én af  

 institutionerne i et lokalområde holder åbent.
 6.3 Konsekvenser af delegation af kompetence.
Generelt gælder det, at det af en delegation med fornøden klarhed og  

 bestemthed må fremgå, hvilke beføjelser der overlades og hvem de overlades  

 til.
Den person eller det organ, der delegeres til, må have de fornødne  

 kvalifikationer og ressourcer, ligesom den, der delegerer, må udøve en vis  

 kontrol og tilsyn med udøvelsen af de delegerede beføjelser.
Når forældrebestyrelsen får tillagt en kompetence ved delegation, betyder  

 det, at den handler på kommunalbestyrelsens vegne.
Kommunalbestyrelsen kan,  

 hvis den ønsker at gribe ind over for den måde, forældrebestyrelsen handler  

 på, helt eller delvist tilbagekalde delegationen med virkning for fremtiden.  

 Kommunalbestyrelsen kan omgøre forældrebestyrelsens beslutninger i lighed med  

 kommunalbestyrelsens egne beslutninger.
 Der er forskel på, om en kommunalbestyrelse delegerer til en (privat)  

 forældrebestyrelse eller til en (kommunalt ansat)  

 institutionsleder.Institutionslederen er en del af den kommunale forvaltning  

 og dermed direkte undergivet kommunalbestyrelsens instruktionsbeføjelse.
Kommunalbestyrelsen skal i forbindelse med fastlæggelsen af mål og rammer  

 for daginstitutionerne tage stilling til, hvilken kompetence man vil overlade  

 til forældrebestyrelserne.
Kommunalbestyrelsen bør derfor ikke i  

 almindelighed gribe ind overfor forældrebestyrelsens dispositioner, medmindre  

 forældrebestyrelsen handler i strid med de overordnede rammer og  

 målsætninger, indgåede aftaler m.v.
Omfanget af delegationen skal fremgå af styrelsesvedtægten for  

 daginstitutionerne.
Kommunalbestyrelsen kan godt tillægge forskellig  

 kompetence til de enkelte institutioner i kommunen.
 Forældrebestyrelsen kan udtale sig om og tage ethvert spørgsmål op overfor  

 kommunalbestyrelsen.
 Der gælder samme princip for delegationen efter § 69 a, stk. 5, som for  

 forældrebestyrelsens opgaver i øvrigt, nemlig at der er tale om fastlæggelse  

 af retningslinier - ikke daglige beslutninger og beslutningen i konkrete  

 enkeltsager.
7. LEDERENS OPGAVER/ANSVAR Lederen har den administrative og pædagogiske ledelse af institutionen og  

 er ansvarlig for daginstitutionens virksomhed over for forældrebestyrelsen og  

 kommunalbestyrelsen.
Beslutninger, der vedrører den pædagogiske tilrettelæggelse af arbejdet i  

 hverdagen, træffes af lederen af daginstitutionen, ligesom det er lederens  

 ansvar at føre forældrebestyrelsens beslutninger ud i praksis.
Lederen har  

 således det administrative og pædagogiske ansvar for daginstitutionens virke  

 og forestår den daglige drift af institutionen.
Det er samtidig lederens  

 opgave at iværksætte de fremadrettede processer vedr. mål, prioritering etc.,  

 som inddrager forældrebestyrelsen i udviklingen af daginstitutionen.
 Når forældrebestyrelsen har truffet beslutninger om principperne for de  

 pædagogiske aktiviteter, herunder hvilke aktiviteter der skal prioriteres, og  

 de hermed afledte følger for anvendelsen af budgettet, hører de konkrete  

 indkøb og beslutninger om budgettets anvendelse under den daglige drift og er  

 institutionslederens ansvar.
 Institutionslederen er kommunalbestyrelsens stedlige repræsentant, hvorfor  

 institutionslederen har ansvaret for den daglige personaleledelse.
Placeringen af den enkelte medarbejders arbejdstid henhører under lederens  

 ansvars- og kompetenceområde.
En forældrebestyrelses beslutninger om fx  

 forældresamarbejdet eller samarbejde imellem flere daginstitutioner og  

 samarbejde med lokalområdet, må derfor ske i tæt samarbejde med lederen, som  

 har ansvaret for at placere og tilrettelægge medarbejdernes arbejdstid, så forældrebestyrelsens retningslinier kan føres ud i livet.
Lederen forudsættes endvidere at fungere som forældrebestyrelsens  

 "sekretær" og som sådan at deltage i forældrebestyrelsens møder.  

 Med sekretærfunktionen menes der, at det er lederens ansvar at forberede og  

 forelægge spørgsmål for bestyrelsen, herunder at spørgsmålene er belyst på en  

 sådan måde, at bestyrelsen har mulighed for at træffe en beslutning på det  

 foreliggende grundlag.
Det vil endvidere være naturligt, at det er lederen  

 der forestår udsendelse af dagsorden og referat.
Derimod er der intet til  

 hinder for, at det er et medlem af bestyrelsen og ikke lederen, der tager  

 referat af bestyrelsens møder.
Den kommunalt ansatte leder er undergivet kommunalbestyrelsens  

 instruktionsbeføjelse og skal som sådan handle i overensstemmelse med  

 kommunalbestyrelsens anvisninger.
Da lederen er kommunalbestyrelsens stedlige  

 repræsentant medfører det, at lederen til enhver tid har ansvaret for driften  

 af institutionen og for de indmeldte børn i institutionen.
Lederen står som garant for, at der ikke udføres ulovlige beslutninger i  

 daginstitutionen.
Hvis forældrebestyrelsen træffer en beslutning, som efter  

 lederens opfattelse er ulovlig eller i strid med de af kommunalbestyrelsen  

 fastsatte mål og rammer, gældende overenskomster el.lign, har lederen pligt  

 til at meddele forældrebestyrelsen dette og pligt til at undlade at udføre  

 bestyrelsens beslutning.
Hvis forældrebestyrelsen ikke er enig med lederen,  

 kan bestyrelsen rejse spørgsmålet overfor kommunalbestyrelsen.
Hvis  

 kommunalbestyrelsen finder, at institutionslederen har vurderet forkert, må  

 den give lederen pålæg om at udføre forældrebestyrelsens beslutning.
Der vil endvidere kunne opstå den situation, hvor lederen vurderer, at en  

 beslutning er lovlig, men hvor der i bestyrelsen rejses tvivl om lovligheden  

 af beslutningen.
Et sådant tvivlsspørgsmål vil kunne rejses overfor  

 kommunalbestyrelsen.
Hvis kommunalbestyrelsen finder,at bestyrelsens  

 beslutning er ulovlig, må den give institutionslederen pålæg om at undlade at  

 udføre forældrebestyrelsens beslutning.
 Ovenstående medfører, at når der rejses tvivl om lovligheden af en  

 beslutning - hvad enten tvivlen rejses af lederen eller et bestyrelsesmedlem  

 - vil beslutningen ikke kunne iværksættes før kommunalbestyrelsen har taget  

 stilling til spørgsmål om lovligheden.
8. FORÆLDREBESTYRELSER I KOMMUNAL DAGPLEJE 8.1 Hvornår skal der etableres forældrebestyrelse Reglerne om forældrebestyrelser medfører, at kommunalbestyrelsen kun er  

 forpligtet til at oprette forældrebestyrelse ved den kommunale dagpleje, når  

 mere end halvdelen af forældrene til børn i dagplejen anmoder om det.
Der er  

 dog intet i vejen for, at kommunalbestyrelsen af egen drift kan beslutte at  

 oprette én eller flere forældrebestyrelser ved den kommunale dagpleje.
 Hvis kommunalbestyrelsen ikke selv ønsker at tage initiativ til  

 forældrebestyrelse(r) i den kommunale dagpleje, bør den orientere forældrene  

 i dagplejen om mulighederne for at etablere en sådan bestyrelse.
 Hvis kommunalbestyrelsen ønsker at oprette forældrebestyrelse i den  

 kommunale dagpleje, men er i tvivl om hvorvidt forældrene ønsker dette, kan  

 kommunalbestyrelsen tage initiativet til at høre forældrene, f.eks. ved  

 udsendelse af et spørgeskema til forældre til børn i dagplejen.
8.2 Opdeling i flere bestyrelser Den kommunale dagpleje kan være så stor og geografisk spredt, at det vil  

 være hensigtsmæssigt at opdele dagplejen i distrikter med flere selvstændige  

 bestyrelser.
Loven forhindrer ikke, at dagplejen opdeles i flere bestyrelser.  

 Hvis dette sker, er det dog en forudsætning, at det bloktilskud/rammebeløb,  

 som forældrebestyrelserne får dispositionsret over, opdeles således, at hver  

 forældrebestyrelse i dagplejen får sit eget budget.
8.3 Forældrebestyrelsernes opgaver Forældrebestyrelser i den kommunale dagpleje adskiller sig fra  

 forældrebestyrelser i kommunale daginstitutioner på en række områder.
Det er  

 disse områder, som vil blive beskrevet i dette afsnit.
På øvrige områder  

 gælder de samme regler og vilkår som for forældrebestyrelser ved kommunale  

 daginstitutioner.
 Hvis der oprettes forældrebestyrelse ved den kommunale dagpleje, skal  

 denne som minimum have beføjelser til - at fastsætte overordnede principper  

 for dagplejens virksomhed, samt - at fastsætte principper for anvendelsen af  

 en budgetramme for dagplejen, inden for de af kommunalbestyrelsen fastsatte  

 mål og rammer.
 Den kommunale dagpleje adskiller sig væsentligt fra daginstitutionsområdet  

 ved at være opdelt i mange små enheder i form af de enkelte dagplejehjem, som  

 hver især kan udforme det konkrete, pædagogiske arbejde i forhold til det  

 enkelte barn i tæt samarbejde med forældrene i det enkelte hjem.
Dagplejens organisering og struktur er også meget forskellig fra  

 daginstitutionsområdet.
Forældrebestyrelserne i den kommunale dagpleje må  

 derfor have en anden udformning end i de kommunale daginstitutioner, idet  

 bestyrelsen - i de kommuner hvor den etableres - alene får indflydelse på de  

 beslutninger, som vedrører de overordnede principper for dagplejens  

 virksomhed.
Forældrebestyrelsen i dagplejen får således ikke indflydelse på  

 de forhold i det enkelte dagplejehjem eller i de enkelte dagplejeforhold, som  

 i dag typisk er et anliggende mellem det enkelte forældrepar og dagplejeren.  

 Disse forhold beror fortsat på en dialog mellem den enkelte dagplejer og  

 familie.
Forældrebestyrelsen skal heller ikke godkende dagplejehjem eller  

 indstille ansættelse af kommunale dagplejere til kommunalbestyrelsen.
Dette  

 er fortsat et anliggende for kommunalbestyrelsen og kan ikke delegeres.
8.4 Overordnede principper for dagplejens virksomhed Med de overordnede principper for dagplejen menes de retningslinier, der  

 omfatter alle dagplejehjem og ikke de konkrete aktiviteter i det enkelte  

 hjem.
Disse er fortsat et anliggende mellem hver enkelt dagplejer og  

 forældre.
Retningslinierne for det pædagogiske arbejde omfatter f.eks.: -  

 tilrettelæggelse af legestuevirksomhed og fælles arrangementer, -  

 tilrettelæggelse af gæstedagplejeordningen, - retningslinier for aktiviteter,  

 herunder hvilke typer aktiviteter, der kan prioriteres, f.eks. udflugter,  

 svømning, rytmik, naturen, - samarbejde mellem dagpleje og forældre (f.eks.  

 forældremøders indhold, antal etc.), - samarbejde mellem flere dagplejere, -  

 samarbejde med daginstitutioner og med lokalområdet, - generel information  

 til og fra forældre (f.eks. udarbejdelse af pjece, der præsenterer  

 dagplejen).
 Forældrebestyrelsen skal fastsætte principper for anvendelsen af den  

 børnerelaterede del af budgettet, som den kommunale dagpleje har til  

 rådighed, d.v.s. budgettet til f.eks. bleer, udflugter,  

 beskæftigelsesmaterialer, udstyr etc.
 Ovenstående viser, hvad forældrebestyrelsen i den kommunale dagpleje som  

 minimum skal have indflydelse på.
 Kommunalbestyrelsen kan vælge at delegere en videre kompetence til  

 forældrebestyrelsen, bortset fra de undtagelser, som er nævnt i dette afsnit  

 samt i afsnit kapitel 4, som kommunalbestyrelsen ikke kan delegere.
 Som eksempler på, hvad kommunalbestyrelsen i øvrigt kan delegere til  

 forældrebestyrelsen kan nævnes: - indstillingsret i forbindelse med  

 ansættelse af lederen og evt. andre tilsynsførende ved den kommunale  

 dagpleje, - fuld dispositionsfrihed over hele den kommunale dagplejes budget  

 herunder løn m.v.
Den fulde dispositionsfrihed over budgettet vil imidlertid ofte være  

 begrænset af, at lønudgifter i den kommunale dagpleje alt overvejende følger  

 børnenormeringen.
Hvis en kommunalbestyrelse ønsker at tillægge en  

 forældrebestyrelse i den kommunale dagpleje fuld dispositionsfrihed over hele  

 budgettet, vil det derfor som oftest være nødvendigt at fastsætte visse krav,  

 som fx at børnenormeringen skal overholdes set som et gennemsnit for hele  

 budgetåret.
Dagplejelederens ansvar og opgaver i relation til forældrebestyrelsen  

 svarer til ansvar og opgaver for institutionsledere, jf. kapitel 7 Hvis en kommunalbestyrelse af egen drift beslutter af oprette flere  

 forældrebestyrelser for den kommunale dagpleje, kan dagplejepædagoger  

 varetage dagplejelederens opgaver i forhold til bestyrelserne på vegne af  

 denne.
 8.5 Valg af medarbejderrepræsentanter.
På samme måde som ved de kommunale daginstitutioner skal der vælges 2  

 repræsentanter blandt og af medarbejderne til forældrebestyrelsen for den  

 kommunale dagpleje.
Ved medarbejdere forstås fastansatte dagplejere og  

 dagplejepædagoger, bortset fra dagplejelederen.
9. KOMBINATION DAGINSTITUTION/DAGPLEJE ELLER  

 KOMBINATION MELLEM TO INSTITUTIONER.
 Da nogle kommuner har en struktur, hvor den kommunale dagpleje er  

 tilknyttet en eller flere institutioner, vil der kunne forekomme et behov for  

 at etablere en fælles bestyrelse for en institution og den kommunale dagpleje  

 eller en afgrænset del af den kommunale dagpleje.
Reglerne om forældrebestyrelser er en rammelov, der giver muligheder for  

 at tilpasse forældrebestyrelserne til de lokale forhold i kommunen.
Loven  

 forhindrer derfor ikke, at forældrebestyrelserne i en kommune afspejler en  

 dagtilbudsstruktur, hvor daginstitution og dagpleje er tæt knyttet sammen og  

 dermed muligheden for at oprette en fælles bestyrelse eller et tæt samarbejde  

 mellem to bestyrelser Hvis der oprettes en fælles bestyrelse for en  

 daginstitution og dagplejen, må bestyrelsen dog i sit arbejde tage  

 udgangspunkt i, at der er forskel på de spørgsmål som bestyrelsen kan tage  

 stilling til i henholdsvis daginstitutioner og kommunal dagpleje.
Forhold i  

 de enkelte dagplejehjem, godkendelse af dagplejehjem og ansættelse af  

 dagplejere, kan således aldrig blive et anliggende for forældrebestyrelsen -  

 heller ikke for en fælles forældrebestyrelse mellem daginstitution og  

 dagpleje.
Der vil endvidere kunne forekomme situationer, hvor det skønnes  

 hensigtsmæssigt at oprette en fælles bestyrelse for to eller flere  

 daginstitutioner.
Det gælder f.eks. i de situationer, hvor flere selvstændige  

 institutioner med hver sin leder er beliggende i samme bygning - f.eks. en  

 vuggestue og en børnehave - og hvor der er en tæt forbindelse mellem de to  

 institutioner ved f.eks. automatisk overflytning fra den ene institution til  

 den anden.
Oprettelse af en fælles bestyrelse for to eller flere daginstitutioner  

 forudsætter, at det er et klart forældreønske.
Kommunalbestyrelsen kan  

 således ikke alene beslutte en fælles bestyrelse uden at sikre, at det også  

 er et udpræget ønske fra forældreside.
Dette skyldes,at loven om  

 forældrebestyrelser giver forældrene en ret til oprettelse af  

 forældrebestyrelser ved hver enkelt kommunale daginstitutioner, som  

 kommunalbestyrelsen har en pligt til at opfylde.
Oprettelse af en fælles  

 bestyrelse må således ikke stille forældrene ringere, end hvis der havde  

 været tale om to selvstændige bestyrelser.
 Ved udarbejdelsen af styrelsesvedtægten for en fælles bestyrelse må det  

 sikres, at der formuleres mulighed for en deling i selvstændige bestyrelser,  

 hvis det ønskes.
 10. SELVEJENDE INSTITUTIONER.
 Selvejende daginstitutioner, oprettet efter bistandslovens § 69, stk. 3,  

 er ikke omfattet af forpligtelsen til at etablere forældrebestyrelser.
Baggrunden herfor er de særlige forhold, der gør sig gældende omkring  

 disse institutioner.
De har i forvejen en institutionsbestyrelse med  

 forældrevalgte repræsentanter, men disse udgør ikke nødvendigvis et flertal i  

 bestyrelsen.
I mange institutionsbestyrelser er der typisk også  

 repræsentanter for en forening, organisation eller lign., der har deltaget  

 aktivt i institutionens etablering.
Denne forening ejer i mange tilfælde  

 institutionens bygninger.
 Den selvejende institutions bestyrelse har en videre selvstændig  

 kompetence, end forældrebestyrelserne tillægges i de kommunale institutioner  

 (fx. kompetencen som arbejdsgiver).
Selvejende institutioner adskiller sig fra de kommunale institutioner ved,  

 at de drives på grundlag af en fundats eller vedtægt, der fastlægger  

 styrelsen af institutionen i overensstemmelse med dansk rets almindelige  

 regler for selvejende institutioner.
Endvidere indgås en driftsoverenskomst  

 med den kommune, institutionen er beliggende i.
Dette er det retlige grundlag  

 for driften af institutionen.
 Disse særlige forhold bevirker, at etablering af forældrebestyrelser for  

 selvejende institutioner svarende til det, der gælder for kommunale  

 institutioner, ikke vil være mulig i alle tilfælde.
 Det betyder imidlertid ikke, at forældre til børn i selvejende  

 institutioner ikke skal have indflydelse på institutionens virksomhed.  

 Tværtimod blev det i forbindelse med vedtagelsen af reglerne om  

 forældrebestyrelser understreget, at man lagde stor vægt på, at forældre -  

 uanset hvilken daginstitutionsform deres børn går i - har størst mulig  

 indflydelse på deres børns forhold.
 I forbindelse med vedtagelsen af reglerne om forældrebestyrelser blev det  

 derfor forudsat, at den enkelte bestyrelse / forening, der har medvirket til  

 etableringen af selvejende daginstitutioner, sikrer forældrene en  

 indflydelse, der svarer til den, der etableres ved kommunale institutioner.
 Kommunalbestyrelsen kan som aftalepart i forbindelse med indgåelse af  

 driftsoverenskomst med selvejende institutioner ligeledes være med til at  

 sikre forældrenes indflydelse på tilsvarende forhold, som i kommunale  

 institutioner.
 I dag er der i mange selvejende institutioner flertal af forældre i  

 bestyrelsen for institutionen.
Hvis en forening ejer institutionens bygninger eller institutionen er  

 oprettet med et særligt formål for øje, kan det være en betingelse at  

 beslutninger om disse forhold kræver enighed i den samlede bestyrelse, hvis  

 forældrene får flertal i institutionens bestyrelse.
Hermed sikres det, at de  

 oprindelige forudsætninger for institutionens drift bevares og at et  

 forældreflertal ikke kan ændre fundats og vedtægter for en selvejende  

 institution.
 Forældreindflydelsen i de selvejende institutioner kan imidlertid også  

 sikres på andre måder end ved flertal i institutionens bestyrelse.
En selvejende institution kan ud over institutionens bestyrelse etablere  

 et forældreråd med flertal af valgte forældre med indflydelse på  

 daginstitutionens virksomhed, en budgetramme og indstillingsret i forbindelse  

 med ansættelse af personale.
Dette forældreråd har ikke nogen kompetence til  

 at ændre på selve institutionens formål.
 Kommunerne og de selvejende institutioner opfordres som nævnt kraftigt til  

 at sørge for en sikring af forældreindflydelsen i disse institutioner.
I Folketingsåret 1994-95 skal fremsættes forslag til lov om revision af  

 reglerne om forældrebestyrelser.
Her vil specielt spørgsmålet om  

 forældreindflydelse i de selvejende institutioner blive vurderet.
 11. KLUBBER.
Fritids- og ungdomsklubber, hvor der ikke er tale om pasning eller  

 kontrolleret fremmøde af børnene, er ikke omfattet af forpligtelsen til at  

 etablere forældrebestyrelser, idet klubberne i funktion og indhold adskiller  

 sig fra pasningstilbud.
Dette er imidlertid ikke udtryk for, at klubberne  

 undtages fra lovens intentioner om højere grad af brugerindflydelse i  

 dagtilbuddene.
Også for klubberne gælder bestemmelserne i bistandslovens §  

 69, stk. 2 om, at forældre og børn skal inddrages i et samarbejde.
Klubberne er fritidstilbud rettet mod større børn og unge, og klubben er  

 børnenes og de unges eget værested.
Det er således ikke på samme måde som i  

 pasningstilbud hensigtsmæssigt, at forældrene skal have den overordnede  

 indflydelse på institutionens virksomhed.
I klubberne vil det i højere grad  

 være aktuelt at inddrage børnene og de unge selv i beslutningsprocesserne om  

 tilrettelæggelse af driften, planlægning af indhold og gennemførelse af  

 aktiviteter,herunder indflydelse på budget og økonomiske prioriteringer.
Formen for og graden af indflydelse i klubtilbuddene bør tilrettelægges ud  

 fra børnenes alder, udvikling og forudsætninger.
I fritidsklubber for de  

 yngre børn vil det være aktuelt med en høj grad af forældredeltagelse, men i  

 fællesskab med de voksne kan dele af forældrenes indflydelse gradvis  

 overdrages til børnene, efterhånden som de bliver ældre.
 I ungdomsklubberne vil det være af større betydning, at de unge selv  

 deltager i beslutningsprocesserne mere uafhængigt af forældrene, og at de  

 oplever at have en reel medbestemmelse i klubben.
Deltagelse i bestyrelsesarbejde er kun én måde, hvorpå brugerne kan  

 få indflydelse.
Det bør overvejes, hvorvidt bestyrelsesformen er det mest  

 hensigtsmæssige forum for de unges indflydelse, eller om indflydelsen i  

 tillæg hertil eller i stedet for bør sikres på anden måde i klubbens daglige  

 virksomhed og aktiviteter.
 Det er op til kommunalbestyrelsen at beslutte, på hvilken måde, i hvilken  

 form og med hvilken kompetence brugerne kan sikres indflydelse i klubberne.  

 Det skal dog bemærkes, at klubbens brugere ikke kan tillægges større  

 kompetence end den, som forældrebestyrelsen kan tillægges efter loven.
12. STYRELSESVEDTÆGT Ved den enkelte kommunale daginstitution og ved den kommunale dagpleje -  

 når der oprettes forældrebestyrelser i dagplejen - skal regler for styrelsen  

 fremgå af en styrelsesvedtægt.
12.1 Vedtagelse og ændring Kommunalbestyrelsen udarbejder forslag til styrelsesvedtægt.
Forud for den  

 endelige vedtagelse af styrelsesvedtægten, skal denne fremsendes til  

 forældrebestyrelsen til udtalelse.
Første gang der udarbejdes en  

 styrelsesvedtægt for en eksisterende daginstitution/dagpleje, kan det være  

 det siddende forældreråd, der udtaler sig.
Når der oprettes en ny institution, skal der ligeledes udarbejdes en  

 styrelsesvedtægt.
I en sådan situation, vil der imidlertid hverken være et  

 forældreråd eller en bestyrelse, som kan udtale sig før en endelig vedtagelse  

 af styrelsesvedtægten.
Kommunalbestyrelsen må sikre, at også forældrebestyrelser for nyoprettede  

 institutioner får mulighed for at udtale sig vedrørende styrelsesvedtægten  

 for den pågældende institution.
Dette kan f.eks. sikres ved følgende  

 fremgangsmåde:
Kommunalbestyrelsen udarbejder en midlertidig styrelsesvedtægt.
Hvis der i  

 kommunen eksisterer et tværgående organ for forældresamarbejdet, vil dette  

 organ f.eks. kunne høres omkring den midlertidige styrelsesvedtægt.
Når der  

 herefter er valgt en forældrebestyrelse ved en nyoprettet institution, bør  

 denne have lejlighed til at udtale sig før den endelige styrelsesvedtægt for  

 institutionen vedtages.
En foreløbig styrelsesvedtægt ved en nyoprettet institution bør give  

 fleksible muligheder for en hurtig ændring.
Det kan således være  

 hensigtsmæssigt, hvis den foreløbige styrelsesvedtægt inden en vis frist skal  

 godkendes af forældrebestyrelsen.
 Hvis der oprettes forældrebestyrelse ved den kommunale dagpleje og der  

 ikke forinden er et forældreråd for dagplejen, må forældreindflydelsen også  

 sikres forud for vedtagelsen af dagplejens styrelsesvedtægt.
12.2 Formkrav Der er ingen specielle formkrav til en styrelsesvedtægt.
En sådan kan  

 udformes efter de lokale behov og ønsker.
Der er dog visse krav til indholdet  

 af styrelsesvedtægten, jf. næste afsnit.
12.3 Indhold Loven i sig selv stiller ingen direkte krav til indholdet i en  

 styrelsesvedtægt.
Det vil imidlertid ikke være muligt at sikre tilstrækkelig  

 klarhed omkring en forældrebestyrelses virke hvis ikke styrelsesvedtægten  

 indeholder visse elementer.
Som bilag til denne vejledning er optrykt et forslag til en  

 styrelsesvedtægt.
Kommunerne opfordres dog til nøje at vurdere egne behov for  

 udformningen af styrelsesvedtægterne, idet anvendelsen af den foreslåede  

 styrelsesvedtægt ikke nødvendigvis vil være hensigtsmæssig i alle kommuner og  

 alle institutioner.
Nedenfor er anført eksempler på hvad en styrelsesvedtægt kan indeholde. -  

 Kommunens fastsættelse af mål for det / de pågældende dagtilbud. - Rammer for  

 institutionens/dagplejens virksomhed, som kommunalbestyrelsen har fastsat. -  

 Budgetrammens omfang og om der er tale om én eller flere "poser  

 penge" (f.eks. én ramme til løn og en anden ramme til øvrige  

 udgifter). - I hvilket omfang bestyrelsen kan disponere over ekstraordinære  

 ikke-budgetterede indtægter. - Arbejdsgangen i forbindelse med  

 indstillingsretten vedr. personalet.
Ved den kommunale dagpleje bør det af  

 styrelsesvedtægten fremgå, om forældrebestyrelsen har indstillingsret ved  

 ansættelse af lederen og evt. øvrige tilsynsførende ved den kommunale  

 dagpleje. - Omfanget af og afgrænsningen af forældrebestyrelsens kompetence  

 respektive kommunalbestyrelsens delegation. - Forældrebestyrelsens størrelse  

 og antallet af forældrerepræsentanter samt eventuelle andre medlemmer af  

 bestyrelsen. - Hvem der er omfattet af valgret og valgbarhed. - Inden for  

 hvilken periode valg til bestyrelsen finder sted. - Valgperioden start og  

 varighed, herunder om nogle bestyrelsesmedlemmer vælges i lige år og andre i  

 ulige år. - Beslutningsprocedure. - Hvordan konstitueringen finder sted -  

 vælges formanden f.eks. direkte på forældremødet, eller konstituerer  

 bestyrelsen sig selv, og skal der vælges en næstformand. - Hvor mange  

 suppleanter skal der vælges og er disse i givet fald personlige eller ej.  

 Dette gælder såvel forældrerepræsentanter som medarbejderrepræsentanter og  

 eventuelt øvrige bestyrelsesmedlemmer - Evt. godkendelse af forretningsorden.  

 - Bestemmelser om hvornår en forældre skal udtræde af bestyrelsen, hvis  

 barnet forlader institutionen, og hvornår en personalerepræsentant skal  

 udtræde af bestyrelsen i forbindelse med ansættelsesforholdets ophør. - I  

 hvilket omfang der er mulighed for overflytning mellem flere "poser  

 penge" og/eller overflytning af over-/underskud fra et budgetår til et  

 andet. - Har bestyrelsen mulighed for selv at fastlægge i hvilket regi  

 opkrævningen af forældrebetalingen skal finde sted? - Afstemningsprocedure  

 ved valg af forældrebestyrelse. - Har medarbejderrepræsentanterne i  

 bestyrelsen stemmeret eller ej -Evt. bindinger eller begrænsninger som følge  

 af forhandlinger vedr.rammer for overførsel mellem lønkonti og andre konti  

 bør fremgå - enten ved at forhandlingsresultatet nævnes i styrelsesvedtægten,  

 eller med en henvisning i styrelsesvedtægten til andre relevante  

 bestemmelser. - Endelig bør det af styrelsesvedtægten fremgå, med hvilket  

 varsel kommunalbestyrelsen kan ændre den.
Det kan være hensigtsmæssigt at  

 skelne mellem ændring af styrelsesvedtægten i de situationer, hvor den  

 siddende bestyrelse og kommunalbestyrelsen er enige om ændringerne og de  

 situationer, hvor forældrebestyrelsen ikke er enige med kommunalbestyrelsen  

 om ændringerne.
I de først nævnte situationer, vil det ikke være  

 hensigtsmæssigt at være bundet af et langt opsigelsesvarsel, hvis  

 forældrebestyrelse og kommunalbestyrelse begge ønsker en hurtig ændring af  

 styrelsesvedtægten. - Kan forældrebestyrelsen "væltes" af et  

 flertal af forældre i institutionen, og i givet fald hvordan, med hvilket  

 varsel etc. (Kommunalbestyrelsen kan fx give mulighed for at  

 "forældremødet" kan give mistillidsvotum til bestyrelsen, fx i  

 forbindelse med fremlæggelse af årsplan, men gøre det til hvert medlems egen  

 beslutning, hvorvidt man vil trække sig tilbage på grundlag af dette).
Det skal i denne forbindelse præciseres, at "forældremødet" ikke  

 kan tillægges kompetence til at omstøde en bestyrelsesbeslutning, som et  

 flertal af forældre er uenig i.
Baggrunden for dette er, at  

 forældrebestyrelsen som sådan får tillagt en selvstændig kompetence efter  

 loven.
Kommunalbestyrelsen skal således tage stilling til, hvorvidt en  

 uenighed mellem en forældrebestyrelse og et flertal af forældre i  

 institutionen skal have konsekvenser for, om en forældrebestyrelse kan  

 fortsætte valgperioden ud i en sådan situation. - Hvordan udøver bestyrelsen  

 sin virksomhed? Udøves virksomheden i møder, hvormed beslutninger alene kan  

 træffes på bestyrelsesmøder, eller skal et bestemt antal medlemmer kunne  

 handle på bestyrelsens vegne? 13. KLAGEMULIGHEDER Der sker ikke med loven nogen ændring af klagereglerne på  

 daginstitutionsområdet, ligesom der ikke indføjes nogen retlig adgang til at  

 klage over forældrebestyrelsens eller lederens beslutninger.
Dette betyder,  

 at uenigheder herom løses lokalt.
Kommunalbestyrelsen kan selv tage stilling til, i hvilket omfang man vil  

 tilrettelægge en intern klageadgang i kommunen vedr. forældrebestyrelsens  

 beslutninger.
Der bør ikke opbygges et administrativt og bureaukratisk  

 system, der i hvert fald ikke hidtil har hørt hjemme i  

 daginstitutionsverdenen.
Reglerne om forældrebestyrelser tager som nævnt sit  

 udgangspunkt i bestyrelsen som en mulighed for et samarbejdsforum og ikke en  

 boksering.
Dette betyder selvfølgelig ikke, at der ikke kan opstå uenigheder mellem  

 forældrebestyrelse og leder eller mellem forældrebestyrelsen og de øvrige  

 forældre.
Kommunalbestyrelsen kan i denne forbindelse fx. beslutte, at  

 uenigheder mellem forældrebestyrelse og lederen afgøres af forvaltningen.
 Der kan opstå uenighed mellem forældrebestyrelsen og den øvrige  

 forældregruppe om fx. de pædagogiske principper i institutionen.  

 Kommunalbestyrelsen må tage stilling til, hvordan en sådan situation skal  

 tackles lokalt.
 Kommunalbestyrelsen skal generelt ved tilrettelæggelsen af bestyrelsernes  

 arbejde være opmærksom på rammerne for arbejdet, herunder at  

 kommunalbestyrelsen fortsat har det overordnede ansvar for, at  

 daginstitutionerne er et socialpædagogisk tilbud for alle børn i kommunen.
På den anden side må kommunalbestyrelsen være opmærksom på, at  

 intentionerne med reglerne om forældrebestyrelser er, at kommunalbestyrelsen  

 ikke skal detailstyre på enkeltsager, men i højere grad mål- og rammestyre.  

 Hvis kommunalbestyrelsen ønsker at fastsætte en klagevejledning, må den  

 således samtidig være opmærksom på sin rolle og sikre, at kommunalbestyrelsen  

 ikke kommer til at sidde som overdommer på en række områder, hvor  

 kommunalbestyrelsen har delegeret den fulde kompetence til  

 forældrebestyrelsen.
Kommunalbestyrelsen bør alene forholde sig til egentlige  

 fortolkningsmæssige uoverensstemmelser.
Som beskrevet i kapitel 7 er lederen garant for, at der ikke træffes  

 ulovlige beslutninger af forældrebestyrelsen og at forældrebestyrelsen  

 handler inden for de af kommunalbestyrelsen fastsatte mål og rammer.
I disse  

 situationer er lederen forpligtet til at gribe ind.
Kapitel 7 beskriver  

 lederens og forældrebestyrelsens handlemuligheder i en sådan situation.
 I kapitel 6 beskrives kommunalbestyrelsens muligheder for at gribe ind  

 overfor forældrebestyrelsens beslutninger, når bestyrelsen handler i henhold  

 til delegation fra kommunalbestyrelsen.
 BILAG 1.
Lov nr. 350 af 14. maj 1992 om ændring af lov om social bistand (Forældrebestyrelser i kommunale daginstitutioner og kommunal dagpleje for børn).
 BILAG 2.
FORSLAG TIL STYRELSESVEDTÆGT Nedenfor er opstillet et forslag til en styrelsesvedtægt.
Som nævnt i  

 afsnittet om styrelsesvedtægtens form, indhold m.v. er der ingen specielle  

 krav til udformningen af styrelsesvedtægten.
Den her skitserede  

 styrelsesvedtægt vil således ikke udtømmende svare til de individuelle behov,  

 der er kommuner og institutioner imellem, hvorfor styrelsesvedtægten alene  

 har til formål at tjene som inspiration for kommunerne, når der for de  

 enkelte institutioner skal udformes en styrelsesvedtægt.
STYRELSESVEDTÆGT FOR  

 X-INSTITUTION I Y-KOMMUNE § 1. Formål: Y-kommunes mål med børnenes ophold i  

 kommunale dagtilbud i kommunen er ....., jf. kommunalbestyrelsesbeslutning af  

 (dato), (evt. vedlagt som bilag). X-institutions formål er i overensstemmelse  

 hermed at tilbyde Forældrebestyrelsen træffer beslutning om principper for anvendelse af det  

 af kommunalbestyrelsen udmeldte årlige rammebeløb.
Rammebeløbet omfatter  

 lønudgifter, udgifter vedr. bygningsvedligeholdelse, rådighedsbeløb vedr.  

 børnene samt udgifter til kontorhold.
Der kan frit overføres budgetmidler  

 inden for rammebeløbet, idet der dog ikke kan overføres mere end 10 pct  

 årligt fra lønbudgettet til øvrige udgifter, jf. den ramme, der er fastsat i  

 forbindelse med forhandlinger med personalets faglige organisationer.
Der henvises i øvrigt til "Mål og rammer for daginstitutioner i  

 Y-kommune". § 9: Bestyrelsens virksomhed Bestyrelsen udøver sin  

 virksomhed i møder, d.v.s. der kan kun træffes beslutninger og handles på  

 bestyrelsens vegne i bestyrelsens møder.
Et enkelt bestyrelsesmedlem eller  

 flere bestyrelsesmedlemmer kan således ikke træffe beslutninger på  

 bestyrelsens vegne uden for bestyrelsens møder. § 10. Mødevirksomhed  

 Forældrebestyrelsens møder afholdes for lukkede døre.
Forældrebestyrelsen kan  

 indbyde andre til at deltage i møderne. § 11: Ændring af styrelsesvedtægten  

 Denne styrelsesvedtægt er godkendt af Y-kommunes kommunalbestyrelse. Ændring  

 kan kun foretages af kommunalbestyrelsen efter forudgående indhentet  

 udtalelse hos forældrebestyrelsen.
Kommunalbestyrelsen kan ændre  

 styrelsesvedtægten med 3 måneders varsel. Ændring med kortere varsel kan ske,  

 hvis forældrebestyrelsen og kommunalbestyrelsen er enige herom.
 Bilag 3. ÅRSPLAN / VIRKSOMHEDSPLAN.
 Det er nævnt, at de principper og retningslinier, forældrebestyrelsen  

 fastlægger, kan udmøntes i en årsplan eller en virksomhedsplan.
En årsplan kan udarbejdes på mange måder og med forskelligt indhold.
Der  

 er ikke formkrav til en årsplan, med mindre man i kommunen ønsker at stille  

 sådanne krav. Årsplanen kan være et arbejdsredskab, som kan være medvirkende  

 til at synliggøre, * hvad foregår der i institutionen, * hvilke principper er  

 man enige om at arbejde ud fra * Hvilken aftale har man med kommunen -  

 (årsplanen kan være en tilbagemelding til kommunen om, at man holder sig  

 inden for mål og rammer).
 Fra vuggestuen Storkereden i Odense Kommune har vi fået lov til at give  

 følgende ideer videre til, hvad en årsplan eller virksomhedsplan kan  

 indeholde.
 Årsplanen fungerer her som * Orientering og oplysning til forældre og  

 andre interesserede * Arbejds- og styringsredskab for personale og  

 brugerbestyrelse * Kontrakt til byrådet (som godkender virksomhedsplanen).
 Planen skal give et indblik i: * Det pædagogiske arbejde *  

 Forældresamarbejde * Personalesamarbejde * Økonomi/budget.
Planen indeholder vuggestuens overordnede holdning: "At både børn,  

 forældre og ansatte skal have indflydelse på egen situation og dermed have  

 mulighed for at udvikle sine egne livsbetingelser og lære at tage ansvar.  

 Samtidig hermed udviser vi stor respekt for den enkelte person." Planen beskriver en typisk dagligdag i vuggestuen og hvad man lægger vægt  

 på, når barnet starter i institutionen. Årsplanen beskriver, * hvad man mener  

 med meningsfyldte aktiviteter ("vande blomster, hjælpe med at bære  

 vasketøj ud i vaskerummet, dække bord, selv øse mad op..." etc), *  

 hvilke ture man tager på (ned til Odense Å og fodre ænder, på banegården og  

 se på togene...) * hvordan man forsøger at skabe sammenhænge i barnets liv *  

 at man synger meget, men at det ikke bliver til meget med at klippe og  

 klistre * hvem man er inspireret af i det pædagogiske arbejde * hvad barnet  

 får at spise * hvordan forældresamarbejdet er tilrettelagt *  

 brugerbestyrelsens opgaver: Medvirke ved udarbejdelsen af virksomhedsplanen  

 Udøve tilsyn med løbende budgetopfølgning medvirke ved ansættelse af  

 personale Med-planlægger ved forældremøder og -aktiviteter medvirke til bedst  

 og hurtigst muligt at gøre forældre trygge i institutionen. * udgangspunktet  

 for personalesamarbejdet * hvad man vil i det kommende år ( fx. styrke det  

 sociale miljø i institutionen, samarbejde mere på tværs af stuerne) *  

 ledelsens hovedopgaver.
 Årsplanen er udarbejdet i samarbejde mellem brugerbestyrelse og leder /  

 personale i institutionen.
 Dette er blot et eksempel på, hvad en årsplan kan indeholde - den kan være  

 med forskelligt indhold og bevæge sig på forskellige niveauer men den kan  

 godt gøres til et jordnært redskab for hele institutionen i det daglige  

 arbejde og et styringsredskab, som involverer forældrebestyrelsen i  

 formuleringen af de pædagogiske principper.
 Bilag 4.
