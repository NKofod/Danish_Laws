Fremsat den 11. oktober 2000 af  

 by- og boligministeren (Jytte Andersen) Forslag til Lov om ændring af byggeloven (Modernisering af bebyggelsesregulerende bestemmelser,  

 handicaptilgængelighed m.v.) § 1 I byggeloven, jf. lovbekendtgørelse nr. 452 af 24. juni 1998,  

 foretages følgende ændringer:
 1. Overalt i loven ændres »bolig- og byministeren« til: »by-  

 og boligministeren«, »Bolig- og byministeren« til: »By- og boligministeren«  

 og »Bolig- og Byministeriet« til: »By- og Boligministeriet«.
 2. I § 1 indsættes efter »vedligeholdes  

 forsvarligt,«:
»at fremme handicaptilgængelig indretning af  

 bebyggelse, at fremme arkitektonisk kvalitet i byggeriet«.
 3. I § 6, stk. 1, litra b, indsættes efter  

 »sanitære og tekniske anlæg«: »samt faste installationer af  

 tekniske hjælpemidler for handicappede«.
 4. I § 6, stk. 1, litra d, indsættes efter  

 »bygninger«: »samt faste konstruktioner og anlæg«.
 5. §§ 6 A, 6 B og 6 C ophæves.
 6. § 8 affattes således:
»§ 8. By- og boligministeren kan fastsætte regler  

 om 1)	mindstegrundstørrelser for ejendomme, 2)	bebyggelsesprocenter ved bebyggelse af ejendomme, 3)	højder og antal etager for bebyggelser, samt 4)	mindsteafstand for bebyggelse til skel mod anden grund eller  

 sti.
 Stk. 2. By- og boligministeren kan fastsætte regler for  

 kommunalbestyrelsens administration af regler fastsat i medfør af  

 stk. 1, herunder for inddragelse af nabointeresser i forbindelse med  

 anvendelsen af reglerne.
Stk. 3. Ved bebyggelsesprocenten forstås etagearealets  

 procentvise andel af grundstykkets areal.
Nærmere regler om beregningen  

 af etagearealet og grundstykkets areal fastsættes i  

 bygningsreglementet.
Stk. 4. Regler udstedt i medfør af stk. 1-2 finder  

 ikke anvendelse i tilfælde, hvor der om det pågældende  

 forhold er fastsat regler i en lokalplan eller en byplanvedtægt.
Regler  

 udstedt i medfør af stk. 1, nr. 1-3, samt stk. 2, finder  

 heller ikke anvendelse i tilfælde, hvor der er fastsat regler om det  

 pågældende forhold i en reguleringsplan i medfør af de  

 tidligere gældende byggelove«.
 7. I § 10 A indsættes som stk. 2:
 »Stk. 2. Reglerne i stk. 1 finder ikke anvendelse  

 på private andelsboliger uden offentlig støtte samt på  

 boliger, der opføres med støtte efter lov om almene boliger  

 samt støttede private andelsboliger m.v.«.
 8. § 22, stk. 2, affattes således:
»Dispensationer fra de i medfør af §§ 8 og 9  

 fastsatte regler til varetagelse af naboers interesser samt fra § 10 A,  

 stk. 1, kan først meddeles, når der er forløbet 2  

 uger efter, at kommunalbestyrelsen har oplyst naboer til den omhandlede  

 ejendom om, hvortil der søges dispensation, og om, at eventuelle  

 bemærkninger kan fremsendes inden 2 uger.
Dette gælder dog ikke,  

 hvis kommunalbestyrelsen skønner, at dispensationen er uden  

 større betydning for de pågældende naboer.  

 Kommunalbestyrelsen underetter de naboer, der efter orientering i henhold til  

 1. pkt. rettidigt har fremsat bemærkninger til den søgte  

 dispensation, om afgørelsen«.
 9. I § 25, stk. 2, 1. pkt., ændres  

 »§§ 6 B, 6 C, 6 D, stk. 2, og § 8 og de i medfør af  

 §§ 6 B, 6 C, 8 og 9« til: »§ 6 D, stk. 2, og de i  

 medfør af § 8, stk. 1, nr. 2-4, § 8, stk. 2-3 og  

 § 9«.
 10. I § 30, stk. 1, litra e, ændres  

 »§§ 6 B, 6 C og § 7, stk. 2, 1. pkt.« til: »§ 7,  

 stk. 2, 1. pkt., og de i medfør af § 8, stk. 1, nr.  

 2-4, fastsatte regler.«.
 11. I § 31 indsættes efter stk. 4, som nye  

 stykker:
»Stk. 5. By- og boligministeren kan bemyndige DANAK,  

 Erhvervsfremme Styrelsen, til at udpege og notificere godkendelses-,  

 kontrol-, certificerings- eller prøvningsorganer i henhold til de i  

 stk. 1 nævnte direktiver.
De afgørelser, som DANAK,  

 Erhvervsfremme Styrelsen, træffer herom, kan ikke påklages til  

 anden administrativ myndighed.
 Stk. 6. Erhvervsfremme Styrelsens bekendtgørelse om  

 DANAK s priser (gebyrer) for akkreditering m.v. finder tilsvarende anvendelse  

 for de i stk. 5 nævnte udpegninger.«.
§ 2 Stk. 1. Loven træder i kraft den 1. april 2001, jf. dog  

 stk. 2.
 Stk. 2. § 1, nr. 5, 6, 9 og 10 træder i kraft den  

 1. oktober 2001.
 Stk. 3. Regler fastsat i medfør af byggelovens  

 § 8, stk. 1, som affattet ved denne lovs § 1, nr. 6, finder  

 anvendelse på ansøgninger, der indgives efter det i stk. 2  

 fastsatte ikrafttrædelsestidspunkt for § 1, nr. 5, 6, 9 og 10.
Stk. 4. § 1, nr. 8, finder anvendelse på  

 ansøgninger om dispensation, som indgives den 1. april 2001 eller  

 derefter.
For ansøgninger, der indgives inden 1. april 2001, anvendes  

 de hidtil gældende regler.
Bemærkninger til lovforslaget Almindelige bemærkninger Baggrund for lovforslaget Baggrunden for lovforslaget er dels behovet for en generel  

 modernisering og regelforenkling af en del af de bebyggelsesregulerende  

 bestemmelser i byggeloven, dels behovet for en videreudvikling af de regler i  

 byggeloven, der skal sikre, at handicappede har lige adgang til de fysiske  

 omgivelser, og dels nødvendige ændringer som følge af  

 vedtagne og kommende EU-regler i relation til det indre marked.
De bebyggelsesregulerende bestemmelser i byggeloven, der  

 stammer fra 1975, er blevet utidssvarende og modsvarer ikke de mere  

 forskelligartede behov og bebyggelsesmønstre, der navnlig i byerne har  

 udviklet sig siden da.
Et udvalg om modernisering af reglerne om  

 naboorientering og de bebyggelsesregulerende bestemmelser og nye procedurer  

 for byggesagsbehandlingen (Moderniseringsudvalget) har gennemgået  

 reglerne og i betænkning nr. 1387, afgivet juli 2000, indstillet en  

 række forslag til ændringer af byggeloven.
Det er disse forslag,  

 der ligger til grund for nærværende lovforslag.
Ved forslagene er  

 der lagt vægt på at nå frem til regler, der inddrager  

 hensynene til naboers interesser, til administrative lettelser i den  

 kommunale byggesagsbehandling, til at undgå unødvendigt  

 ressourceforbrug i byggeprocessen og sidst, men ikke mindst, til behovet for  

 at inddrage bypolitiske hensyn i byggelovgivningen, så lovgivningen  

 ikke udgør en barriere for byernes udvikling.
Med forslaget udvides adgangen til at stille krav til  

 bebyggelsers handicaptilgængelighed.
I overensstemmelse med FN's  

 standardregler om lige muligheder for handicappede er formålet med  

 tilgængelighedsreglerne at indrette de fysiske omgivelser, så  

 omgivelserne kompenserer for en funktionsnedsættelse.
Forslaget  

 indeholder i overensstemmelse med denne målsætning nye regler,  

 der skal sikre handicappede bedre adgang til faste konstruktioner og  

 anlæg, herunder IT-standere, samt regler om installation af tekniske  

 hjælpemidler for handicappede.
Lovforslagets indhold Lovforslaget indeholder forslag til ændringer  

 på følgende områder:
 1.	Handicaptilgængelighed og arkitektonisk kvalitet  

 indføres i byggelovens formålsbestemmelse.
 2.	Ændring af eksisterende bemyndigelse for by- og  

 boligministeren til at fastsætte regler i bygningsreglementerne om  

 udførelse af tekniske installationer samt indretning af faste  

 konstruktioner og anlæg med henblik på i bygningsreglementet at  

 fastsætte regler om faste installationer af tekniske hjælpemidler  

 for handicappede og niveaufri adgang til IT-standere, betalings- og  

 kortautomater og lignende.
 3.	By- og boligministeren bemyndiges til at foretage modernisering af  

 en række bebyggelsesregulerende forhold.
 4.	Indførelse af bagatelgrænse for naboorientering ved  

 dispensation fra de bebyggelsesregulerende bestemmelser.
 5.	By- og boligministeren får adgang til at bemyndige DANAK  

 (Dansk Akkreditering), Erhvervsfremme Styrelsen, til at udpege bemyndigede  

 organer i henhold til EF-direktiver samt afskæring af klageadgang og  

 hjemmel til, at Erhvervsfremme Styrelsens bekendtgørelse om gebyrer  

 for akkreditering m.v. også finder anvendelse ved udpegning.
Ad 1 Handicaptilgængelighed og arkitektonisk kvalitet  

 indføres i byggelovens formålsbestemmelse I byggelovens formålsbestemmelse foreslås  

 medtaget fremme af handicaptilgængelighed og arkitektonisk  

 kvalitet.
Der er løbende udviklet regler om  

 handicaptilgængelighed i byggelovgivningen, ligesom der også i  

 dette forslag lægges op til en videreudbygning af lovens regler herom,  

 jf. under punkt 2. Det er derfor naturligt, at denne udvikling også  

 afspejles i lovens formålsbestemmelse.
Byggelovens regler om  

 tilgængelighed hviler på principperne i FN's standardregler om  

 lige muligheder for handicappede.
 Som noget nyt foreslås også indført en  

 bestemmelse om arkitektonisk kvalitet i lovens formålsbestemmelse.
 Den foreslåede bestemmelse er et signal om, at  

 arkitektoniske helhedsvurderinger bør indgå i bygherrens arbejde  

 med at sikre totalkvaliteten i byggerierne, og at arkitektonisk kvalitet  

 bør indgå i dialogen mellem bygherrer, rådgivere og  

 kommunale sagsbehandlere i forbindelse med byggesagsbehandlingen.
 Lovforslaget indeholder i øvrigt ikke nye  

 materielle bestemmelser vedrørende den arkitektoniske udformning af  

 byggerier.
Ad 2 Bemyndigelser for by- og boligministeren til at fastsætte  

 regler i bygningsreglementerne om faste installationer af tekniske  

 hjælpemidler for handicappede og niveaufri adgang til konstruktioner og  

 anlæg Med den foreslåede tilføjelse til  

 bemyndigelserne i § 6, stk. 1, litra b og d, kan der  

 fastsættes regler i bygningsreglementet om faste installationer af  

 tekniske hjælpemidler for handicappede og etablering af niveaufri  

 adgang til konstruktioner og anlæg.
 Teleslyngeanlæg er et eksempel på et teknisk  

 hjælpemiddel, som vil være omfattet af den foreslåede  

 tilføjelse til bemyndigelsen i § 6, stk. 1, litra b.  

 Teleslyngeanlæg er en væsentlig forudsætning for  

 hørehæmmedes muligheder for at deltage i fælles  

 aktiviteter som foredrag, koncerter og anden underholdning.
Den tekniske udvikling af bl.a. elektroniske  

 hjælpemidler betyder, at der også i fremtiden kommer nye  

 hjælpemidler for handicappede.
Nogle af disse hjælpemidler  

 kræver, at der tages højde for installationernes  

 indføjelse i byggeriet allerede i projekteringsfasen.
Denne  

 forudsætning betyder, at de tekniske hjælpemidler i dag må  

 sidestilles med bygningens øvrige faste, tekniske installationer, hvis  

 indføjelse i byggeriet ligeledes kræver stillingtagen allerede i  

 projekteringsfasen.
Med den foreslåede udvidelse af bemyndigelsen i  

 § 6, stk. 1, litra d, tilvejebringes hjemmel til i  

 bygningsreglementet at fastsætte regler om niveaufri adgang til  

 IT-standere, kort- og betalingsautomater og lignende, der ikke er omfattet af  

 begrebet »bygninger« i den nuværende affattelse af bemyndigelsen.
Med  

 forslaget styrkes indsatsen for forbedring af handicappedes adgang til de  

 fysiske omgivelser.
 Forslagene fremsættes som en opfølgning  

 på anbefalingerne i rapporten »Lige muligheder for handicappede -  

 Regeringens prioritering af kommende indsatsområder«, som forventes  

 afgivet i efteråret 2000 af regeringens tværgående  

 ministerudvalg for handicapområdet.
Ad 3 Modernisering af bebyggelsesregulerende bestemmelser En del af de bebyggelsesregulerende bestemmelser i  

 byggeloven, som stammer fra 1975, er utidssvarende og trænger til  

 fornyelse, navnlig i lyset af udviklingen i de tætte byområder.  

 Det drejer sig om den faste mindstegrundstørrelse på 700 m², de  

 faste maksimale bebyggelsesprocenter, det såkaldte vandrette  

 højdegrænseplan med den faste maksimale højde på  

 8,5 m og maksimalt 2 etager samt de faste afstandskrav til skel på 2,5  

 m.
Hertil kommer kravet om, at der skal være udstykningsmulighed ved  

 alle typer enfamiliehuse og tæt/lave boligbebyggelser, dvs.  

 fritliggende eller helt eller delvist sammenbyggede enfamiliehuse i form af  

 parcelhuse, rækkehuse, klyngehuse, dobbelthuse og lignende former for  

 enfamiliehuse.
a.
Minimumsgrundstørrelse Byggelovens § 6 A , stk. 1, fastsætter i  

 dag den mindste grundstørrelse ved udstykning m.v. til 700 m² - i  

 sommerhusområder dog 1.200 m².
 Det foreslås, at § 6 A ophæves og  

 erstattes med en bemyndigelse for by- og boligministeren til at  

 fastsætte regler om mindstearealkrav for områder med  

 bymæssig bebyggelse.
I første omgang vil kravet på 700 m² for  

 enfamiliehuse og på 1.200 m² for huse i sommerhusområder dog  

 blive fastholdt, idet de faste arealkrav har været velfungerende for  

 disse områders vedkommende.
Det er dog muligt at udmønte  

 bemyndigelsen i differentierede krav til grundstørrelserne.
Mindstegrundstørrelsen på 700 m² blev  

 indført i lovgivningen allerede i 1949 og må ses på  

 baggrund af den dengang ønskelige mindstegrundstørrelse af en  

 grund beregnet til opførelse af et sædvanligt fritliggende  

 parcelhus.
Bestemmelsen blev i 1975 overført fra byggeloven til  

 kommuneplanloven og igen i 1990 tilbageført til byggeloven.
Reglen om en mindstegrundstørrelse på 700 m²  

 gælder i dag for alle typer byggeri, men reelt finder den kun  

 anvendelse i de tilfælde, hvor der ikke er udarbejdet lokalplan.
I de  

 tilfælde, hvor der ikke er lokalplan, kan reglen være tung og  

 utidssvarende at administrere, f.eks. når det drejer sig om  

 opførelse af bebyggelser i tætte byområder, hvor det i  

 så fald vil være byggelovens mindstegrundstørrelse  

 på 700 m², der vil være gældende.
b.
Bebyggelsesprocenter I byggelovens § 6 B, stk. 1, er den maksimale  

 bebyggelsesprocent i dag fastsat til 25% for parcelhuse til  

 helårsbeboelse, 10% for sommerhusbebyggelse m.v., 50% for  

 etagebebyggelse i et område, der i kommuneplanen er udlagt hertil, og  

 40% for al anden bebyggelse.
Bebyggelsesprocenten 25% gælder tillige  

 for tæt/lav boligbebyggelse.
Det foreslås, at de nugældende  

 bebyggelsesprocenter erstattes med en bemyndigelse for by- og boligministeren  

 til at fastsætte regler om bebyggelsesprocenter.
Indtil videre  

 forudsættes det ved udmøntningen af bestemmelsen, at der ikke  

 ændres på de eksisterende maksimale bebyggelsesprocenter for  

 parcel- og sommerhusbebyggelser på henholdsvis 25% og 10%, idet de  

 faste bebyggelsesprocenter for denne type bebyggelser ikke har givet  

 anledning til problemer.
Det vil dog være muligt at udmønte  

 bemyndigelsen i differentierede bebyggelsesprocenter, jf. nedenfor.
 Endvidere forudsættes det, at der for tæt/lav  

 boligbebyggelse fastsættes en lidt højere maksimal  

 bebyggelsesprocent på 35%, som der har vist sig behov for.
 For al anden bebyggelse end parcel- og sommerhusbebyggelse  

 samt tæt-lav boligbebyggelse forudsættes det, at der ikke  

 fastsættes faste bebyggelsesprocenter, men at der indsættes en  

 bestemmelse, der giver kommunalbestyrelsen hjemmel til at fastsætte de  

 maksimale bebyggelsesprocenter ud fra en række hensyn, som tilsigter at  

 sikre lokale forhold og behov, herunder beboer-, bruger- og nabointeresser.  

 Der henvises til § 1 nr. 5 og 6, i bemærkninger til lovforslagets  

 enkelte bestemmelser.
Begrundelsen for den foreslåede dynamiske ordning  

 er, at de maksimale bebyggelsesprocenter på 40% for anden bebyggelse og  

 på 50% for etagebebyggelse i et område, der i kommuneplanen er  

 udlagt hertil, hverken modsvarer de eksisterende forhold i byområderne  

 eller den fremtidige udvikling i byerne.
Bebyggelsesprocenterne i de  

 tætte bykerner ligger ofte allerede indenfor et spænd fra 200 til  

 i enkelte tilfælde helt op til 400%. Generelt må kommunerne  

 derfor ofte dispensere fra reglerne i § 6 B.
 Erfaringerne fra landets store og mellemstore kommuner med  

 det nuværende faste system viser således, at reglen er  

 utidssvarende.
 Med den foreslåede ordning fjernes de  

 nuværende begrænsninger i de faste bebyggelsesprocenter for  

 dermed at undgå ressourcekrævende dispensationer, idet det med  

 forslaget bliver muligt for kommunalbestyrelsen at fastsætte  

 forskellige bebyggelsesprocenter i byområderne under hensyn til lokale  

 forhold og behov uden meddelelse af dispensationer.
 Lokalplanpligten efter planlovgivningen medfører,  

 at væsentlige miljøforandrende nybyggerier og ombygninger  

 får den særlige behandling, som lokalplanprocessen sikrer.
c.
Bebyggelseshøjde og etageantal Ifølge byggeloven må en bebyggelse i dag ikke  

 opføres med mere end 2 etager, og ingen del af en bygnings  

 ydervægge eller tag må være hævet mere end 8,5 m over  

 det omgivende terræn.
Begge krav skal være overholdt, og de  

 gælder uanset bebyggelsens placering på grunden.
For sommerhuse  

 er kravene skærpet til henholdsvis 1 etage og en maksimal  

 bygningshøjde på 5 m.
Kravene gælder for alle typer af  

 byggeri.
 De nævnte krav (det såkaldte vandrette  

 højdegrænseplan) er utidssvarende i hvert fald i bymæssig  

 bebyggelse.
 Under hensyn til, at der også for  

 bygningshøjdernes vedkommende kan være behov for løbende  

 justeringer i takt med udviklingen i byområderne, foreslås det  

 derfor, at bestemmelsen erstattes med en bemyndigelse for by- og  

 boligministeren til at fastsætte nærmere regler om  

 bebyggelseshøjder.
I første omgang forudsættes det ved  

 udmøntningen af bemyndigelsen, at der ikke for så vidt  

 angår parcel- og sommerhusbebyggelse ændres på de  

 eksisterende vandrette højdegrænseplaner på henholdsvis  

 8,5 m og 5 m.
Det forudsættes endvidere, at forbudet mod at  

 opføre bebyggelser i mere end henholdsvis 2 etager for parcelhuse og 1  

 etage for sommerhuse fastholdes.
Tilsvarende fastholdes det vandrette  

 højdegrænseplan på 8,5 m og forbudet mod at opføre  

 bebyggelser i mere end 2 etager for bebyggelser i landzone.
Det vil dog  

 være muligt senere at udmønte bemyndigelsen i differentierede  

 bebyggelseshøjder og regler om etageantal for de nævnte  

 bebyggelser, jf. nedenfor.
For al anden bebyggelse end parcel- og sommerhusbebyggelse  

 forudsættes det endvidere, at kommunalbestyrelsen får hjemmel til  

 at fastsætte de maksimale bygningshøjder ud fra en række  

 nærmere fastlagte hensyn, som kommunalbestyrelsen skal varetage, og som  

 tilsigter at sikre lokale forhold og behov.
Der henvises til § 1, nr. 5  

 og 6, i bemærkninger til lovforslagets enkelte bestemmelser.
d.
Afstand til naboskel og sti Byggelovens § 8 fastsætter regler om, at  

 bebyggelse ikke må opføres nærmere skel mod anden grund  

 eller sti end 2,5 m, i sommerhusområder dog 5 m.
Dobbelthuse,  

 rækkehuse, kædehuse, gruppehuse o.lign. kan dog sammenbygges i  

 skel.
Det foreslås, at fritliggendekravet erstattes med en  

 bemyndigelse for by- og boligministeren til at fastsætte nærmere  

 regler om afstand til skel mod anden grund eller sti.
I første omgang  

 forudsættes det ved udmøntningen af bemyndigelsen, at der ikke  

 ændres på de eksisterende skelafstande på 2,5 m for  

 enfamiliehuse og tæt/lav boligbebyggelse, samt de 5 m for sommerhuse.  

 Det vil dog være muligt senere at udmønte bemyndigelsen i  

 differentierede bebyggelseshøjder for de nævnte  

 bebyggelsesarter.
Formålet med det nugældende fritliggendekrav  

 er at tilgodese ønsket om en vis afstand til den omliggende  

 bebyggelse, at huse skal være fritliggende, at det skal være  

 muligt at kunne gå rundt om sit hus.
Reglen kan reelt betragtes som en  

 definition på et parcelhus.
Reglen gælder imidlertid for alt  

 byggeri, herunder for byggeri i tæt bebyggede bymiljøer.
 Det betyder, at reglen i byområder er meget tung at  

 administrere med behov for mange dispensationer.
 Gennem disse dispensationer er fritliggendekravet i byerne  

 allerede undtagelsen, snarere end reglen.
Med forslaget tilpasses reglerne de eksisterende forhold  

 og behov i byerne.
Det bliver hermed muligt at fastlægge forskellige  

 afstandskrav, der i højere grad end det nuværende faste system  

 afspejler forskellene på de enkelte bebyggelsestyper, eksempelvis  

 randbebyggelser, karrébebyggelser, huludfyldninger m.v. samtidig med,  

 at fritliggendekravet indtil videre opretholdes for områder med  

 parcelhuse, tæt/lav boligbebyggelse og sommerhuse, hvor kravet har  

 været velfungerende.
e.
Krav om udstykningsmulighed Byggelovens § 10 A fastslår, at flere  

 enfamiliehuse til helårsbeboelse   herunder dobbelthuse,  

 rækkehuse, kædehuse, gruppehuse og lignende - som opføres  

 på samme grundstykke, skal anbringes sådan på grundstykket,  

 at dette senere   såfremt det ønskes   kan udstykkes i et antal  

 parceller svarende til antallet af huse, inklusive eventuelle garager,  

 carporte, udhuse og lignende.
Det samme er tilfældet ved til- eller  

 ombygninger eller andre forandringer af et bestående enfamiliehus, hvis  

 der herved sker en opdeling af huset i flere enfamiliehuse.
 Bestemmelsen blev indført ved en ændring af  

 byggeloven, der trådte i kraft den 1. april 1991.
 De hensyn, der lå bag indførelsen af  

 bestemmelsen, var, at det i årene, inden den trådte i kraft, var  

 blevet mere og mere almindeligt at opføre mere end et enfamiliehus  

 på én grund, eller at ombygge enfamiliehuse på én  

 grund til flere boliger, uden først at udstykke grundene til  

 selvstændige parceller.
 Når ejerne efterfølgende, som oftest på  

 grund af det uhensigtsmæssige i den fælles ejendomsret til  

 grundstykket, ønskede at udstykke bebyggelserne, kunne det i en lang  

 række tilfælde ikke lade sig gøre på grund af de  

 bebyggelsesregulerende bestemmelsers krav om mindstegrundstørrelse,  

 bebyggelsesprocent, afstand til skel m.v., medmindre kommunalbestyrelsen  

 meddelte de fornødne dispensationer, og erfaringerne viste, at  

 kommunalbestyrelserne ofte var tilbageholdende hermed.
 Byggelovens § 10 A sikrer i disse situationer, at  

 bebyggelserne altid senere kan udstykkes, hvis ejerne måtte  

 ønske det.
Imidlertid gælder bestemmelsen i dag også for  

 bebyggelser, som normalt ikke skal udstykkes.
Derved har bestemmelsen ingen  

 berettigelse i praksis og bliver ressourcetung for alle parter i  

 byggeprocessen.
 Det foreslås på den baggrund, at kravet om  

 udstykningsmulighed ophæves for så vidt angår private  

 andelsboliger uden offentlig støtte samt boliger, der opføres  

 med støtte efter lov om almene boliger samt støttede private  

 andelsboliger m.v., under hensyn til, at det for disse typer byggerier ikke  

 har været tanken at foretage udstykning med henblik på salg af  

 boligerne enkeltvis.
Ad 4 Bagatelgrænse for naboorientering Naboorienteringsreglerne findes i byggelovens § 22,  

 stk. 2.
 Efter denne bestemmelse har kommunalbestyrelsen pligt til,  

 inden der meddeles dispensation fra byggelovens bestemmelser til varetagelse  

 af naboers interesse, at orientere naboerne om den påtænkte  

 dispensation og tillige orientere om, at naboerne inden for 2 uger kan  

 fremsende eventuelle bemærkninger til dispensationen.
Først efter udløbet af 2-ugers fristen kan  

 kommunalbestyrelsen meddele dispensationen.
Kommunalbestyrelsen skal samtidig  

 underrette de naboer, der rettidigt har fremsat bemærkninger til den  

 søgte dispensation, om kommunens afgørelse.
 Formålet med bestemmelserne om naboorientering har  

 været at skabe en demokratisk rettighed for borgerne, en sikkerhed for,  

 at eventuelle forbehold og indsigelser mod en påtænkt  

 dispensation kommer til at indgå i kommunalbestyrelsens  

 beslutningsgrundlag, inden en afgørelse træffes.
Naboorienteringsreglerne hører til byggelovens  

 formelle regler, som kommunalbestyrelsen ikke kan dispensere fra.
Manglende  

 naboorientering vil normalt blive anset for en sådan mangel ved  

 afgørelsen, at denne må anses for ugyldig.
Selvom formålet med reglerne om naboorientering har  

 været at give naboer mulighed for at fremkomme med kommentarer til en  

 ansøgt dispensation, og dermed give kommunalbestyrelsen et så  

 fyldestgørende vurderingsgrundlag som muligt, indebærer reglerne  

 dog ikke, at naboerne har fået en vetoret, ligesom der ikke er tale om  

 en egentlig høring, men blot om en orientering.
Kommunen er ej heller  

 forpligtet til at følge en indsigelse fra en nabo.
I nogle tilfælde vil resultatet på  

 forhånd være givet, inden naboorienteringen  

 iværksættes, fordi det ikke er muligt at udføre det  

 pågældende byggearbejde på anden måde.
I  

 sådanne tilfælde ulejliges folk, uden at de reelt får  

 indflydelse på forholdet, og det vil kunne bevirke, at  

 naboorienteringsbestemmelserne ikke - som det er hensigten   opfattes som en  

 demokratibestemmelse.
De dispensationssager, som udløser naboorientering,  

 er et relativt blandet område.
En dispensation fra eksempelvis  

 højdegrænseplanerne vil således kunne dreje sig om alt fra  

 nogle få centimeter til flere meter.
 På den baggrund foreslås det, at der  

 indføres en bagatelgrænse for naboorientering, således at  

 orienteringen kan undlades, hvis en dispensation fra en bestemmelse til  

 varetagelse af naboers interesser er af underordnet betydning for de  

 pågældende naboer.
 En sådan bagatelgrænse svarer til den  

 bagatelgrænse for naboorientering, som siden 1992 har været  

 gældende ifølge planloven.
 I lighed med, hvad der gælder efter planloven, vil  

 det herefter være kommunalbestyrelsen, der må vurdere, om  

 orienteringen er af underordnet betydning for naboen og dermed kan  

 undlades.
 Forslaget om indførelse af en bagatelgrænse  

 for naboorientering i byggeloven skal ses i sammenhæng med de ovenfor  

 foreslåede moderniseringer af de bebyggelsesregulerende  

 bestemmelser.
Indførelse af en bagatelgrænse for  

 naboorientering samtidig med, at de bebyggelsesregulerende bestemmelser  

 moderniseres, vil betyde, at naboorientering vil kunne koncentreres om de  

 mere betydningsfulde forhold, og hvor orienteringen derfor heller ikke kan  

 anses som en formssag.
I sådanne tilfælde vil det derfor  

 også være af betydning for kommunen at blive orienteret om  

 eventuelle indsigelser fra naboen.
De foreslåede ændringer kan  

 dermed medvirke til at skabe en bedre dialog mellem borgerne og det  

 offentlige.
Ad 5 Bemyndigelse for by- og boligministeren til at bemyndige DANAK,  

 Erhvervsfremme Styrelsen, til at udpege bemyndigede organer i henhold til  

 EF-direktiver Rådets Direktiv af 21. december 1988 om indbyrdes  

 tilnærmelse af medlemsstaternes love og administrative bestemmelser om  

 byggevarer (89/106/EØF) (EF-Tidende 1989 nr.
L 40, s. 12)  

 (byggevaredirektivet) er et af de direktiver, der skal sikre, at byggevarer  

 fremover frit kan omsættes i alle EU-/EØS-lande.
 I henhold til byggevaredirektivet skal der ske en  

 attestering af, at en byggevare opfylder kravene i en harmoniseret standard  

 eller en retningslinie for en europæisk teknisk godkendelse.
 Forslaget indeholder en bemyndigelse for by- og  

 boligministeren til at overlade udpegningen og notificeringen (dvs.  

 meddelelsen til Europa-Kommissionen), af certificerings-, kontrol- og  

 prøvningsorganer (dvs. bemyndigede organer) til DANAK (Dansk  

 Akkreditering), Erhvervsfremme Styrelsen.
 Forslaget indebærer, at der sker en samordning med  

 den allerede eksisterende akkrediteringsordning, så organerne kan  

 få en akkreditering og en udpegning som bemyndiget organ hos én  

 og samme myndighed, hvorved den administrative byrde for organerne  

 begrænses, og omkostningerne kan blive så beskedne som  

 muligt.
Det foreslås samtidig, at klageadgangen til anden  

 administrativ myndighed over DANAK's afgørelser herom afskæres,  

 idet der i forbindelse med den ovennævnte akkrediteringsordning  

 allerede er klageadgang efter lov om erhvervsfremme, jf.  

 lovbekendtgørelse nr. 323 af 25. april 1996, § 16, stk. 4,  

 jf. § 10, stk. 3, og idet kravene til udpegning for hovedpartens  

 vedkommende svarer til kravene til en akkreditering.
Det kan dog ikke  

 udelukkes, at der kan være et meget lille område, som ikke er  

 indbefattet i kravene til akkreditering.
For så vidt angår det  

 lille område, der kan tænkes at ligge udenfor kravene til en  

 akkreditering, vil der ikke være klageadgang.
Afgørelsen om  

 udpegning vil dog altid kunne indbringes for domstolene.
 Endelig foreslås det, at Erhvervsfremme Styrelsens  

 bekendtgørelse nr. 155 af 22. marts 1999 om DANAK's priser (gebyrer)  

 for akkreditering m.v. ligeledes finder anvendelse i forbindelse med  

 udpegningen af organer.
Høring Lovforslaget har været sendt til høring hos  

 Indenrigsministeriet, Finansministeriet, Økonomiministeriet,  

 Erhvervsministeriet, Miljø- og Energiministeriet, Den danske  

 Landinspektørforening, Det Centrale Handicapråd, Dansk Handicap  

 Forbund, De Samvirkende Invalideorganisationer, Frederiksberg Kommune,  

 Københavns Kommune, Århus Kommune, Kort- og Matrikelstyrelsen,  

 Praktiserende Arkitekters Råd, Boligselskabernes Landsforening, Danske  

 Arkitekters Landsforbund, Danske Entreprenører, Advokatrådet og  

 Advokatsamfundet, Finansrådet, Byfornyelsesrådet, Foreningen af  

 Rådgivende Ingeniører, Byggeriets Arbejdsgivere,  

 Realkreditrådet, Håndværksrådet, Kommunernes  

 Landsforening, Amtsrådsforeningen, Ejendomsforeningen Danmark, Dansk  

 Ejendomsmæglerforening, Dansk Industri, Jydske Grundejerforeninger og  

 Parcelhusejerens Landsforening.
Økonomiske konsekvenser for stat, amter og  

 kommuner Bemyndigelsen til at fastsætte krav om faste  

 installationer af tekniske hjælpemidler for handicappede og niveaufri  

 adgang til konstruktioner og anlæg påtænkes i første  

 omgang alene at blive udmøntet som et krav om teleslynger i nybyggede  

 forsamlingslokaler samt krav om niveaufri adgang til nyetablerede  

 IT-standere.
Det årlige nybyggeri med det offentlige som bygherre  

 vurderes at være begrænset (kravet om IT-standere vil i praksis  

 typisk vedrøre betalingsautomater), og bl.a. teleslynger vurderes  

 allerede i et vist omfang at indgå som et krav til byggeriet.  

 Udmøntningen vurderes derfor ikke at indebære  

 nævneværdige konsekvenser for det offentlige.
Det er aftalt med  

 de kommunale parter, at de kommunaløkonomiske konsekvenser forhandles  

 i forbindelse med den konkrete udmøntning.
 Lovforslagets øvrige elementer skønnes ikke  

 at medføre økonomiske konsekvenser for det offentlige.
Administrative konsekvenser for stat, amter og  

 kommuner De foreslåede bemyndigelser for by- og  

 boligministeren til at fastsætte nærmere regler om henholdsvis  

 bebyggelsesprocenter og bebyggelseshøjder vil blive udmøntet i  

 en række nærmere angivne hensyn, som kommunalbestyrelsen skal  

 lægge til grund for sin fastlæggelse af bebyggelsesprocenter og  

 bebyggelseshøjder.
I forhold til de nugældende bestemmelser vil  

 dette begrænse antallet af dispensationssager og vurderes dermed at  

 indebære en væsentlig lettelse for kommunerne.
Forslaget om undtagelser fra udstykningskravet i § 10  

 A vurderes tilsvarende at indebære en væsentlig administrativ  

 lettelse for kommunerne, da bestemmelsen har vist sig meget  

 administrationstung i praksis.
Endelig vurderes forslaget om  

 indførelse af en bagatelgrænse for naboorientering at  

 medføre en administrativ lettelse for kommunerne, da naboorientering  

 kan undlades i sager, hvor orienteringen efter kommunens skøn er af  

 underordnet betydning for naboer.
Ved forslaget foreslås indsat en bemyndigelse for  

 by- og boligministeren til at bemyndige DANAK, Erhvervsfremme Styrelsen til  

 at udpege bemyndigede organer i henhold til byggevaredirektivet og andre  

 direktiver.
Hermed imødegås dobbeltadministration.
 Herudover skønnes forslaget ikke at have  

 administrative konsekvenser for det offentlige.
 Det er aftalt med de kommunale parter, at de  

 administrative konsekvenser for kommunerne forhandles i forbindelse med den  

 konkrete udmøntning.
Økonomiske konsekvenser for erhvervslivet Bemyndigelsen til at fastsætte krav om faste  

 installationer af tekniske hjælpemidler for handicappede og niveaufri  

 adgang til konstruktioner og anlæg vurderes kun at indebære en  

 meget begrænset merudgift for den private bygherre med deraf  

 følgende begrænset fordyrelse af byggeriet/etableringen af  

 forsamlingshuse og IT-standere, jf. også ovenfor under de  

 økonomiske konsekvenser for det offentlige.
Forslagene om modernisering af de bebyggelsesregulerende  

 bestemmelser vil nedsætte antallet af dispensationer, ligesom  

 indførelse af bagatelgrænse for naboorientering vil  

 nedsætte antallet af naboorienteringer.
Dette betyder, at den samlede  

 sagsbehandling vil blive lettet, da der tilsvarende i færre  

 tilfælde vil være behov for at afvente, at  

 naboorienteringsproceduren har fundet sted.
En sådan forkortelse af  

 byggeprocessen skønnes at betyde en økonomisk lettelse for  

 bygherren.
 Herudover skønnes forslaget ikke at medføre  

 økonomiske konsekvenser for erhvervslivet.
Administrative konsekvenser for erhvervslivet For erhvervslivet, forstået som bygherrer/ejere samt  

 den rådgivende og den udførende side indenfor byggeriet, vil  

 forslagene om modernisering af de bebyggelsesregulerende bestemmelser betyde  

 en administrativ lettelse, idet der skal ansøges om færre  

 dispensationer.
Tilsvarende vil også den foreslåede  

 ophævelse af kravet om udstykningsmulighed for private andelsboliger og  

 støttet boligbyggeri betyde en administrativ lettelse for disse  

 byggerier.
 Forslaget om at give by- og boligministeren adgang til at  

 bemyndige DANAK, Erhvervsfremme Styrelsen, til at udpege bemyndigede organer  

 i henhold til byggevaredirektivet og andre direktiver vil betyde en  

 administrativ lettelse for erhvervslivet, idet man kun skal søge om  

 godkendelse hos én myndighed.
 Herudover skønnes forslaget ikke at medføre  

 administrative konsekvenser for erhvervslivet.
Miljømæssige konsekvenser Forslagene vedrørende ophævelse af de  

 eksisterende bebyggelsesregulerende bestemmelser og indførelse af en  

 bemyndigelse for by- og boligministeren til at fastsætte bestemmelser  

 om bebyggelsesregulerende forhold vedrører ikke forhold, der er  

 omfattet af lokalplanpligt efter planlovgivningen.
Lokalplanpligten  

 medfører fortsat, at væsentlige miljøforandrende  

 nybyggerier og ombygninger får den særlige behandling, som  

 lokalplanprocessen sikrer.
Administrative konsekvenser for borgerne For borgerne forstået som bygherrer/ejere vil  

 forslaget betyde en administrativ lettelse, jf. det ovenfor under  

 erhvervslivet anførte.
Forholdet til EU-retten Som følge af de kommende harmoniserede EU-regler  

 for byggevarer opnås en betydelig lettelse af erhvervslivets muligheder  

 for at afsætte byggevarer i alle EU-/EØS-landene, fordi alle  

 virksomheder, som ønsker at sælge eller markedsføre deres  

 varer, skal overholde de samme harmoniserede standarder eller retningslinier  

 for europæiske tekniske godkendelser.
Direktivet angiver forskellige procedurer for, hvordan  

 attesteringen af, at en byggevare er i overensstemmelse med kravene i en  

 harmoniseret standard eller en retningslinie for en europæisk teknisk  

 godkendelse, skal foretages.
I alle tilfælde skal fabrikanten dog have  

 en produktionskontrolordning på fabrikken, som skal sikre, at  

 byggevaren opfylder kravene i den pågældende standard eller  

 tekniske godkendelse.
I en række tilfælde skal der som supplement  

 til produktionskontrolordningen inddrages et prøvnings- eller  

 certificeringsorgan i forbindelse med attesteringen af overensstemmelse.
 Ifølge direktivet skal medlemsstaterne give  

 Kommissionen underretning om, hvilke certificeringsorganer, kontrolorganer  

 eller prøvningslaboratorier, de har udpeget til at udføre disse  

 opgaver i forbindelse med attesteringsproceduren.
For at kunne blive udpeget som bemyndiget organ,  

 forudsættes det, at organet er akkrediteret af DANAK, Erhvervsfremme  

 Styrelsen, eller af et andet anerkendt akkrediteringsorgan.
Ved  

 DANAK-akkrediteringsordningen sker der en efterprøvelse af, om de  

 tekniske forskrifter til saglighed, kompetence og uvildighed er til stede hos  

 organet.
 Forslaget indeholder en bemyndigelse for by- og  

 boligministeren til at overlade udpegningen af certificerings-, kontrol- og  

 prøvningsorganer til DANAK, Erhvervsfremme Styrelsen, idet der herved  

 sker en samordning med den allerede eksisterende akkrediteringsordning under  

 Erhvervsfremme Styrelsen, så organerne kan få en akkreditering og  

 en udpegning som bemyndiget organ hos én og samme myndighed.
 Der henvises i øvrigt til nr. 11 i  

 bemærkningerne til lovforslagets enkelte bestemmelser.
Ligestillingsmæssige konsekvenser Forslaget skønnes ikke at have  

 ligestillingsmæssige konsekvenser.
Samlet vurdering af  

 konsekvenser Positive konsekvenser, mindre udgifter Negative konsekvenser, merudgifter Økonomiske konsekvenser for stat, kommuner og  

 amtskommuner Ingen.
 Ikke nævneværdige merudgifter.
Administrative konsekvenser for stat, kommuner og  

 amtskommuner Væsentlig administrativ lettelse for kommunerne som  

 følge af færre dispensationer og naboorienteringer samt  

 afskaffelse af udstykningskrav.
 Ingen.
Økonomiske konsekvenser for erhvervslivet Færre dispensationer forkorter sagsbehandlingstiden,  

 så byggeriet kan igangsættes hurtigere.
 Meget begrænset fordyrelse af byggeriet, herunder som  

 følge af bemyndigelser til at fastsætte regler om installation  

 af tekniske hjælpemidler for handicappede i forsamlingshuse og krav om  

 niveaufri adgang til IT-standere.
Administrative konsekvenser for erhvervslivet Mindre behov for dispensationer fra de bebyggelsesregulerende  

 bestemmelser.
 Ingen.
Miljømæssige konsekvenser Ingen.
 Ingen.
Administrative konsekvenser for borgerne For borgerne vil forslaget betyde en administrativ lettelse  

 svarende til det for erhvervslivet anførte.
 Ingen.
Forholdet til EU-retten Et led i gennemførelsen af byggevaredirektivet,  

 hvorved de certificerings-, kontrol- og prøvningsorganer, der skal  

 medvirke ved attesteringen af byggevarernes overensstemmelse med de  

 harmoniserede standarder eller retningslinier for tekniske godkendelser, kan  

 få en akkreditering og en udpegning som bemyndiget organ hos én  

 og samme myndighed (DANAK). Herved begrænses såvel den  

 administrative byrde som omkostningerne for organerne mest  

 muligt.
 Ingen.
Ligestillingsmæssige konsekvenser Ingen.
 Ingen.
Bemærkninger til lovforslagets  

 enkelte bestemmelser Til § 1 Til nr. 1 Der er tale om en redaktionel ændring.
Til nr. 2 Det foreslås, at handicaptilgængelighed og  

 arkitektonisk kvalitet indsættes i byggelovens formålsbestemmelse  

 i § 1.
 Med hensyn til det foreslåede formål om  

 handicaptilgængelighed henvises til de almindelige  

 bemærkninger.
 Formålsbestemmelsen om arkitektonisk kvalitet  

 indeholder ikke hjemmel for bygningsmyndigheden til at fastsætte krav  

 eller forkaste et projekt alene ud fra en vurdering af den arkitektoniske  

 kvalitet i videre omfang end efter den eksisterende bestemmelse i byggelovens  

 § 6 D, stk. 1. Efter § 6 D, stk. 1, kan  

 kommunalbestyrelsen gøre en tilladelse efter byggeloven afhængig  

 af, at bebyggelsen får en sådan ydre udformning, at der i  

 forbindelse med dens omgivelser opnås en god helhedsvirkning.
Til nr. 3 Det foreslås, at bemyndigelsen i § 6,  

 stk. 1, litra b, udvides, så det bliver muligt at stille krav om  

 faste installationer af tekniske hjælpemidler for handicappede i  

 bygninger.
 Bemyndigelsen forudsættes i første omgang  

 udmøntet i bestemmelser i bygningsreglementerne om installering af  

 teleslynge i forsamlingslokaler.
 Den tekniske udvikling kan medføre, at der  

 også vil være andre bygningsrelaterede  

 handicaphjælpemidler, såsom elektroniske ledelinjer og andre  

 »navigationssystemer« for blinde og hørehæmmede, der  

 kræves planlagt i projekteringsfasen af de tekniske installationer.  

 Bemyndigelsen kan derfor også på sigt udmøntes i  

 bestemmelser om sådanne hjælpemidler.
Til nr. 4 Det foreslås, at bemyndigelsen i § 6,  

 stk. 1, litra d, udvides, så det er muligt at fastsætte  

 bestemmelser i bygningsreglementet om handicaptilgængelig indretning af  

 IT-standere o. lign.
 Udvidelsen af bemyndigelsen giver hjemmel til at  

 fastsætte regler i bygningsreglementet om konstruktioner og anlæg  

 i form af IT-standere, betalings- og selvbetjeningsautomater og lignende, der  

 ikke er omfattet af begrebet »bygninger« i den nuværende affattelse af  

 bemyndigelsen.
 Bemyndigelsen forudsættes ikke anvendt til at  

 fastsætte tilgængelighedskrav til andre end de ovenfor  

 nævnte eksempler på konstruktioner og anlæg, der er  

 karakteriseret ved at have publikumsrettede servicefunktioner, og som er  

 opført eller opstillet i og uden for bygninger, herunder som  

 byinventar.
Til nr. 5 De gældende detaljerede bebyggelsesregulerende  

 bestemmelser i byggelovens §§ 6 A, 6 B, 6 C og 8 foreslås  

 erstattet med en bestemmelse i byggelovens § 8, der giver hjemmel til,  

 at der kan fastsættes mere fleksible regler, jf. bemærkninger til  

 nr. 6. Ved udmøntningen af bemyndigelsen forudsættes det indtil  

 videre, at de faste bebyggelsesregulerende regler bibeholdes for  

 områder med parcelhusbebyggelse, tæt/lav boligbebyggelse og  

 sommerhusområder, jf. de almindelige bemærkninger, pkt. 3  

 a-d.
Til nr. 6 Den eksisterende regel i byggelovens § 6 A,  

 stk. 1, fastsætter den mindste grundstørrelse ved  

 udstykning m.v. til 700 m² - i sommerhusområder dog 1.200 m².
Det  

 foreslås, at bestemmelsen ophæves og erstattes af en bemyndigelse  

 i § 8 stk. 1, nr. 1, til at fastsætte differentierede krav  

 til grundarealstørrelserne.
 Ved udmøntningen af bemyndigelsen forudsættes  

 det, at der for al anden bebyggelse end parcel- og sommerhusbebyggelse   hvor  

 de eksisterende krav på henholdsvis 700 og 1200 m² har været  

 velfungerende og derfor i første omgang forudsættes bibeholdt -  

 ikke fastsættes mindstegrundstørrelser, men at der  

 indsættes en bestemmelse, der giver kommunalbestyrelsen hjemmel til at  

 fastsætte mindstegrundstørrelsen ud fra en helhedsvurdering,  

 baseret på en afvejning af dels områdets generelle karakter,  

 herunder eksempelvis grønne områder, rekreative arealer m.v.,  

 dels karakteren af de omkringliggende bebyggelser og deres  

 grundstørrelser, bebyggelsernes tæthed og friarealer m.v.
 Sålænge bestemmelserne om  

 grundstørrelser i en bygningsvedtægt er gældende, finder  

 dog vedtægtens mindstegrundstørrelser fortsat anvendelse.
 Det foreslås, at de eksisterende regler om maksimale  

 bebyggelsesprocenter i byggelovens § 6 B ophæves og erstattes af  

 en bemyndigelse til at fastsætte nærmere regler om  

 bebyggelsesprocenter.
Som omtalt i de almindelige bemærkninger  

 forudsættes det ved udmøntningen af bemyndigelsen, at der sker  

 en afløsning af det nuværende system, hvor der er maksimale,  

 faste bebyggelsesprocenter og at de faste bebyggelsesprocenter for parcel- og  

 sommerhusbebyggelse samt tæt/lav boligbebyggelse indtil videre  

 bibeholdes.
Der kan dog senere i medfør af bemyndigelsen også  

 fastsættes fleksible regler for disse bebyggelsesarter.
 De nugældende faste bebyggelsesprocenter for  

 byområder på 40% og 50%, der gælder for hele landet, er  

 så lave, at der ofte udløses krav om dispensation ved  

 ønsker om forøgelser af en byejendoms bebyggelsesprocent, der  

 ofte allerede er væsentlig højere end 40% og 50%.
 Der foreslås i stedet en hjemmel i § 8,  

 stk. 1, nr. 2, til at indføre et fleksibelt system, der giver  

 kommunalbestyrelsen mulighed for at fastsætte den maksimale  

 bebyggelsesprocent for den enkelte ejendom ud fra en helhedsvurdering,  

 baseret på en afvejning af en række hensyn.
 Med det foreslåede fleksible system afspejler  

 reglerne på mere realistisk måde byernes nuværende  

 bebyggelsesmønstre, ligesom systemet er mere fleksibelt i forhold til  

 nye, fremtidige udviklinger i byerne.
De hensyn, som kommunen i sin helhedsvurdering skal  

 inddrage, er nabo-, beboer- og brugerinteresser, såsom hensynet til  

 tilfredsstillende friarealer, herunder opholdsarealer til beboere og  

 beskæftigede, og hensynet til forsvarlige adgangs- og redningsforhold,  

 samt parkeringsmuligheder.
I helhedsvurderingen skal også indgå  

 forholdet til eksisterende bebyggelse i karréen, kvarteret eller  

 området og den eksisterende bebyggelses særlige karakter eller  

 karakteren af den bebyggelse, der tilstræbes i området, herunder  

 at bebyggelsesprocenterne svarer til det sædvanlige i  

 lokalområdet.
 Ved fastsættelse af bebyggelsesprocenter i randen af  

 tæt bebyggede områder, hvor det tæt bebyggede område  

 grænser umiddelbart op til et ubebygget, tyndt bebygget eller uplanlagt  

 areal, eller grænser op til et område, der er underlagt faste  

 bebyggelsesprocenter (parcelhus- og sommerhusområder samt tæt/lav  

 boligbebyggelse), skal anvendelsen og karakteren af de tilstødende  

 arealer, herunder karakteren og omfanget af eventuel bebyggelse på de  

 tilstødende arealer, indgå i afvejningen af hensynene.
 Hvis en kommuneplan indeholder rammebestemmelser om  

 bebyggelsesprocenter, vil sådanne rammebestemmelser kunne lægges  

 til grund som et vejledende kriterium forudsat tilstrækkelig  

 detaljeringsgrad, idet der ofte vil være sammenfald mellem de hensyn,  

 der naturligt skal varetages ved fastsættelse af bebyggelsesprocenter  

 og de vurderinger, der har ligget til grund for fastlæggelse af  

 kommuneplanens rammebestemmelser.
Der forudsættes fastsat en mindstebyggeret, idet  

 kommunalbestyrelsen ikke kan gå under de nugældende  

 bebyggelsesprocenter på henholdsvis 50% for etagebebyggelse i et  

 område, der i kommuneplanen er udlagt hertil, og på 40% for anden  

 bebyggelse.
Herved sikres, at den enkelte grundejers rettigheder ikke  

 forringes.
Ifølge den eksisterende bestemmelse i byggelovens  

 § 6 C, stk. 1, må en bebyggelse ikke opføres med mere  

 end 2 etager, og ingen del af en bygnings ydervægge eller tag må  

 være hævet mere end 8,5 m over det omgivende terræn.
Disse  

 højdebegrænsninger   det såkaldte vandrette  

 højdegrænseplan   er med hjemmel i bestemmelsen skærpet,  

 for så vidt angår bebyggelse i sommerhusområder.
Sommerhuse  

 må maksimalt være 5 m høje og må ikke opføres  

 i mere end 1 etage.
Som ovenfor anført vedrørende  

 bebyggelsesprocenter, modsvarer de nugældende faste bestemmelser om  

 etageantal og højde ikke udviklingen i byområderne.
Det  

 oprindelige udgangspunkt er ofte allerede fraveget ved dispensationer til  

 bebyggelse med 3 etager eller derover, som er typisk i byerne.
 Det foreslås derfor, at bestemmelsen ophæves  

 og erstattes af en bemyndigelse i § 8, stk. 1, nr. 3, til at  

 fastsætte regler om bebyggelseshøjder.
Ved udmøntningen af bemyndigelsen forudsættes  

 det, at der ikke i første omgang ændres på den  

 eksisterende maksimale bebyggelseshøjde for parcelhuse på 2  

 etager og for sommerhuse på 1 etage.
Der vil dog i medfør af  

 bemyndigelsen senere kunne fastsætte fleksible regler for  

 bebyggelseshøjde og etageantal også for disse  

 bebyggelsesarter.
 Ved udmøntningen forudsættes endvidere for al  

 anden bebyggelse end parcel- og sommerhusbebyggelse indsat en bestemmelse,  

 der giver kommunalbestyrelsen hjemmel til at fastsætte de maksimale  

 bygningshøjder for den enkelte ejendom ud fra en række  

 nærmere fastlagte hensyn.
Disse hensyn omfatter, som ved fastsættelse af  

 bebyggelsesprocenter, forholdet til eksisterende bebyggelse i karréen,  

 kvarteret eller området, herunder den eksisterende bebyggelses  

 særlige karakter eller karakteren af den bebyggelse, der  

 tilstræbes i området, og at bygningens højde svarer til  

 det sædvanlige i lokalområdet.
Hensynet til beboere og naboer  

 skal også indgå i afvejningen.
 Ved fastsættelse af bygningshøjder i randen  

 af tæt bebyggede områder, hvor det tæt bebyggede  

 område grænser umiddelbart op til et ubebygget areal, tyndt  

 bebygget areal eller et uplanlagt areal, eller grænser op til et  

 parcel- eller sommerhusområde, skal anvendelsen og karakteren af de  

 tilstødende arealer, herunder karakteren og omfanget af eventuel  

 bebyggelse på de tilstødende arealer, indgå i afvejningen  

 af hensynene.
 Også med hensyn til bygningshøjder og  

 etageantal vil kommuneplanernes rammebestemmelser kunne indgå i  

 vurderingen, forudsat tilstrækkelig detaljeringsgrad, idet der ofte vil  

 være sammenfald mellem de hensyn, der naturligt skal varetages og de  

 vurderinger, der har ligget til grund for fastlæggelse af  

 kommuneplanens rammebestemmelser.
De nævnte kriterier giver kommunerne mulighed for at  

 fastsætte bygningshøjder, der tager lokale forhold og behov i  

 betragtning.
På den måde fjernes barriererne for at opnå  

 den ønskede fleksibilitet i byområderne, uden at der bliver  

 behov for ressourcetunge dispensationer.
 Specielt for de kystnære dele af byzonen opretholdes  

 ved udmøntningen, at kommunalbestyrelsen ikke uden en særlig  

 begrundelse kan tillade maksimale bygningshøjder på over 8,5 m,  

 hvis bebyggelsen afviger væsentligt i højde eller volumen fra  

 den eksisterende bebyggelse i området.
I den eksisterende byggelovs § 8, er der faste krav  

 til bebyggelsens afstand til naboskel og sti.
De eksisterende afstandskrav  

 for sommerhuse er 5 m og for al anden bebyggelse 2,5 m.
 Det foreslås, at disse faste afstandskrav til  

 naboskel og sti ophæves og erstattes af en bemyndigelse i § 8,  

 stk. 1, nr. 4, for by- og boligministeren til at fastsætte  

 bestemmelser om bebyggelsens afstand til naboskel og sti.
De gældende afstandskrav på 2,5 m for  

 parcelhuse og 5 m for sommerhuse, det såkaldte fritliggendekrav,  

 fastholdes i første omgang.
Der kan dog senere fastsættes andre  

 afstandskrav i medfør af bemyndigelsen.
Til nr. 7 Det foreslås at lempe det eksisterende krav om  

 udstykningsmulighed i § 10 A, således at det ophæves for  

 private andelsboliger uden offentlig støtte samt boliger, der  

 opføres med støtte efter lov om almene boliger samt  

 støttede private andelsboliger m.v.
Baggrunden for forslaget er, at der ikke sker udstykning  

 af private andelsboliger og det støttede byggeri, og at der er  

 tradition for at opføre dette på ét matrikelnummer eller  

 indenfor én matrikulær enhed.
For disse typer byggerier er  

 udstykningskravet derfor ikke relevant og dermed overflødigt.
 Der henvises i øvrigt til de almindelige  

 bemærkninger til det under ad 3 e, nævnte.
Til nr. 8 Efter de gældende regler skal der foretages  

 naboorientering, før der meddeles dispensation fra bestemmelser, der  

 efter deres art tilgodeser nabointeresser.
Det foreslås, at orienteringen kan udelades, hvis  

 den konkrete dispensation er af underordnet betydning for naboerne.  

 Vurderingen foretages af kommunalbestyrelsen.
De retlige grænser for  

 kommunalbestyrelsens skøn over, hvornår der foreligger en  

 bagatelgrænse, kan indbringes for den pågældende  

 klagemyndighed (det pågældende statsamt og for Københavns  

 og Frederiksberg kommuners vedkommende By- og Boligministeriet).
 Der henvises i øvrigt til de almindelige  

 bemærkninger til det under ad 4 nævnte.
Til nr. 9 og 10 Ændringerne er en konsekvens af forslagets § 1,  

 nr. 5 og 6.
Til nr. 11 Med forslaget får by- og boligministeren mulighed  

 for at bemyndige DANAK, Erhvervsfremme Styrelsen til at udpege godkendelses-,  

 kontrol-, certificerings eller prøvningsorganer i henhold til  

 byggevaredirektivet, jf. bekendtgørelse nr. 118 af 16. februar 1998,  

 og andre direktiver om gensidig tilnærmelse af medlemsstaternes love og  

 administrative bestemmelser om byggevarer og om bygningers energiforhold og  

 lignede bygningsrelaterede bestemmelser.
Som følge af de kommende harmoniserede EU-regler  

 for byggevarer opnås en betydelig lettelse af erhvervslivets muligheder  

 for at afsætte byggevarer i alle EU-/EØS-landene, fordi alle  

 virksomheder, som ønsker at sælge eller markedsføre deres  

 varer, skal overholde de samme harmoniserede standarder eller retningslinier  

 for europæiske tekniske godkendelser.
Hvis en byggevare således  

 er godkendt i ét land, kan varen sælges overalt indenfor  

 EU-/EØS-landene uden at skulle underkastes nye og fordyrende nationale  

 godkendelser.
Direktivet angiver forskellige procedurer for, hvordan  

 attesteringen af, at en byggevare er i overensstemmelse med kravene i en  

 harmoniseret standard eller en retningslinie for en europæisk teknisk  

 godkendelse, skal foretages.
I alle tilfælde skal fabrikanten dog have  

 en produktionskontrolordning på fabrikken, som skal sikre, at  

 byggevaren lever op til kravene i den pågældende standard eller  

 tekniske godkendelse.
I en række tilfælde skal der som supplement  

 til produktionskontrolordningen inddrages et prøvnings- eller  

 certificeringsorgan i forbindelse med attesteringen af overensstemmelse.
 Ifølge direktivet skal medlemsstaterne give  

 Kommissionen underretning om, hvilke certificeringsorganer, kontrolorganer  

 eller prøvningslaboratorier, de har udpeget til at udføre disse  

 opgaver i forbindelse med attesteringsproceduren.
For at kunne blive udpeget som bemyndiget organ,  

 forudsættes det, at organet er akkrediteret af DANAK (Dansk  

 Akkreditering), Erhvervsfremme Styrelsen, eller af et andet anerkendt  

 akkrediteringsorgan.
Ved DANAK-akkrediteringsordningen sker der en  

 efterprøvelse af, om de tekniske forskrifter i direktivet til  

 saglighed, kompetence og uvildighed er til stede hos organet.
 Implementeringen af byggevaredirektivet er nu kommet  

 så langt, at en lang række harmoniserede standarder og  

 retningslinier for europæiske tekniske godkendelser forventes at  

 foreligge i løbet af 2001. Den første harmoniserede standard  

 foreligger og skal retligt kunne anvendes som et myndighedskrav fra 1. april  

 2001. Dermed er en vigtig del af rammerne for direktivet nu på plads,  

 og det er derfor nu muligt for de nationale myndigheder i  

 EU-/EØS-landene at udmønte reglerne om bl.a. udpegning af de  

 organer, som i en række tilfælde skal medvirke ved attesteringen  

 af, at en byggevare er i overensstemmelse med en harmoniseret standard eller  

 en retningslinie for en europæisk teknisk godkendelse.
 Forslaget indeholder en bemyndigelse for by- og  

 boligministeren til at overlade udpegningen af certificerings-, kontrol- og  

 prøvningsorganer til DANAK, Erhvervsfremme Styrelsen.
 Forslaget indebærer, at der sker en samordning med  

 den allerede eksisterende akkrediteringsordning under Erhvervsfremme  

 Styrelsen, så organerne kan få en akkreditering og en udpegning  

 som bemyndiget organ hos én og samme myndighed, hvorved den  

 administrative byrde for organerne begrænses, og omkostningerne kan  

 blive så beskedne som muligt.
Det foreslås samtidig, at klageadgangen til anden  

 administrativ myndighed for DANAK's afgørelser om udpegning som  

 bemyndiget organ afskæres, da der allerede eksisterer en klageadgang  

 til Klagenævnet for Udbud vedrørende afgørelser, som  

 indebærer afslag på eller begrænsning af ansøgt  

 akkreditering, i medfør af lov om erhvervsfremme, jf.  

 lovbekendtgørelse nr. 323 af 25. april 1996, § 16, stk. 4,  

 jf. § 10, stk. 3 og bekendtgørelse nr. 99 af 16. februar  

 1998 om ikrafttræden af lov om ændring af lov om erhvervsfremme,  

 samt om henlæggelse af visse beføjelser til Erhvervsfremme  

 Styrelsen, § 2, stk. 3, og idet kravene til udpegning for  

 hovedpartens vedkommende svarer til kravene til en akkreditering.
Det kan dog  

 ikke udelukkes, at der kan være et meget lille område, som ikke  

 er indbefattet i kravene til akkreditering.
For så vidt angår det  

 lille område, der kan tænkes at ligge udenfor kravene til en  

 akkreditering, vil der ikke være klageadgang.
Afgørelsen om  

 udpegning vil dog altid kunne indbringes for domstolene.
 Endelig foreslås det, at Erhvervsfremme Styrelsens  

 bekendtgørelse nr. 155 af 22. marts 1999 om DANAK s priser (gebyrer)  

 for akkreditering m.v. kommer til at gælde også for udpegning af  

 bemyndigede organer.
Til § 2 Til stk. 1 Det foreslås i stk. 1, at loven træder i  

 kraft den 1. april 2001, jf. dog stk. 2 Til stk. 2 Det foreslås, at byggelovens regler om  

 mindstegrundstørrelse (§ 6 A), bebyggelsesprocenter (§ 6 B),  

 det vandrette højdegrænseplan (§ 6 C) og skelafstand  

 (§ 8) ophæves den 1. oktober 2001. Samtidig hermed træder  

 nye regler fastsat administrativt i henhold til den foreslåede nye  

 § 8 i byggeloven i kraft.
Til stk. 3 Der foreslås i stk. 3, at de ovenfor under  

 § 2, stk. 2, nævnte regler først finder anvendelse  

 på ansøgninger, der indgives efter det i § 2, stk. 2  

 fastsatte ikrafttrædelsestidspunkt.
Til stk. 4 Det foreslås i stk. 4, at forslaget om, at  

 naboorientering kan undlades, hvis en dispensation er af underordnet  

 betydning for de pågældende naboer, får virkning for  

 ansøgninger om dispensation, som indgives den 1. april 2001 eller  

 derefter.
For ansøgninger, der indgives inden 1. april 2001, anvendes  

 de hidtil gældende regler.
Bilag Lovforslaget sammenholdt med gældende lov Gældende formulering Lovforslaget § 1 I byggeloven, jf. lovbekendtgørelse nr. 452 af 24. juni 1998,  

 foretages følgende ændringer:
 1. Overalt i loven ændres »bolig- og byministeren« til: »by-  

 og boligministeren«, »Bolig- og byministeren« til: »By- og boligministeren«  

 og »Bolig- og Byministeriet« til: »By- og Boligministeriet«.
 § 1. Denne lov har til formål:
at sikre, at bebyggelse udføres og indrettes  

 således, at den frembyder tilfredsstillende tryghed i brand- og  

 sikkerheds- og sundhedsmæssig henseende, 2. I § 1 indsættes efter »vedligeholdes  

 forsvarligt,«:
»at fremme handicaptilgængelig indretning af  

 bebyggelse, at fremme arkitektonisk kvalitet i byggeriet«.
at sikre, at bebyggelse og ejendommens ubebyggede  

 arealer får en tilfredsstillende kvalitet under hensyn til den  

 tilsigtede brug og vedligeholdes forsvarligt, at fremme foranstaltninger, der kan øge  

 byggeriets produktivitet, at fremme foranstaltninger, som kan modvirke  

 unødvendigt ressourceforbrug i bebyggelser, at fremme foranstaltninger, som kan modvirke  

 unødvendigt råstofforbrug i bebyggelser.
Stk. 1, litra b. udførelse af tekniske  

 installationer, herunder bestemmelser, der sikrer mulighed for senere  

 installation af sanitære og tekniske anlæg, 3. I § 6, stk. 1, litra b, indsættes efter  

 »sanitære og tekniske anlæg«: »samt faste installationer af  

 tekniske hjælpemidler for handicappede«.
Stk. 1, litra d. indretning af bygninger på en  

 sådan måde, at bebyggelsen kan benyttes af handicappede  

 personer, 4. I § 6, stk. 1, litra d, indsættes efter  

 »bygninger«: »samt faste konstruktioner og anlæg«.
§ 6 A.
Der må ikke foretages udstykning, matrikulering  

 eller arealoverførsel, hvorved der vil fremkomme ejendomme med et  

 mindre areal end 700 m2, heri ikke medregnet vejareal eller areal, der skal  

 holdes ubebygget som følge af hjørneafskæring eller  

 byggeliniepålæg til sikring af vejanlæg.
Ved udstykninger  

 mv. i sommerhusområder må arealet ikke være mindre end 1200  

 m2. Sålænge bestemmelserne om grundstørrelser i en  

 bygningsvedtægt er gældende, finder vedtægtens  

 mindstegrundstørrelser anvendelse i stedet for de i 1. og 2. pkt.  

 nævnte.
 5. §§ 6 A, 6 B og 6 C ophæves.
 Stk. 2. Ved udstykning til bebyggelse skal kommunalbestyrelsen  

 godkende parcellens facadelængde.
 Stk. 3. Bestemmelsen i stk. 1 finder ikke anvendelse i  

 tilfælde, hvor der om det pågældende forhold er fastsat  

 bestemmelser i en lokalplan, en byplanvedtægt eller en reguleringsplan  

 i medfør af de tidligere gældende byggelove.
§ 6 B.
Ved bebyggelse af en ejendom, herunder ved om- eller  

 tilbygning, må ejendommens bebyggelsesprocent ikke overstige:
1)	25 for parcelhuse til helårsbeboelse, 2)	10 for sommerhusbebyggelse og anden bebyggelse til ferie- og  

 fritidsformål, 3)	50 for etagebebyggelse i et område, der i kommuneplanen er  

 udlagt hertil, og 4)	40 for anden bebyggelse, jf. dog stk. 4.
Stk. 2. Ved bebyggelsesprocenten forstås etagearealets  

 procentvise andel af grundstykkets areal.
Nærmere bestemmelser om  

 beregningen at etagearealet og grundstykkets areal fastsættes i  

 bygningsreglementet.
 Stk. 3. Bolig- og byministeren fastsætter nærmere  

 regler til bestemmelse af bebyggelsesarterne nævnt i stk. 1, nr.  

 1-4.
Stk. 4. Bolig- og byministeren kan fastsætte  

 nærmere regler for, i hvilken udstrækning og under hvilke  

 betingelser bebyggelsesprocenten efter stk. 1, nr. 4 kan forhøjes  

 for grunde med særlig beliggenhed.
I reglerne kan bebyggelsesprocenten  

 dog ikke fastsættes højere end 50.
 Stk. 5. Bestemmelserne i stk. 1-4 finder ikke anvendelse  

 i tilfælde, hvor der om det pågældende forhold er fastsat  

 bestemmelser i en lokalplan, en byplanvedtægt eller en reguleringsplan  

 i medfør af de tidligere gældende byggelove.
§ 6 C.
En bebyggelse må ikke opføres med mere end  

 2 etager, og ingen del af en bygnings ydervægge eller tag må  

 være hævet mere end 8,5 m over det omgivende terræn.
For  

 bebyggelse i sommerhusområder kan bolig- og byministeren  

 fastsætte andre højdebegrænsninger.
 Stk. 2. I bygningsreglementet kan fastsættes regler om  

 beregning af bygningshøjden.
 Stk. 3. Bolig- og byministeren kan fastsætte, at  

 særlige arter af bygninger, konstruktioner eller anlæg skal  

 være undtaget fra bestemmelserne i stk. 1.
 Stk. 4. Bestemmelserne i stk. 1-3 finder ikke anvendelse  

 i tilfælde, hvor der om det pågældende forhold er fastsat  

 bestemmelser i en lokalplan, en byplanvedtægt eller en reguleringsplan  

 i medfør af de tidligere gældende byggelove.
 6. § 8 affattes således:
 § 8. Bebyggelse må ikke opføres nærmere  

 skel mod anden grund eller sti end 2,5 m, i sommerhusområder dog 5 m.  

 Dobbelthuse, rækkehuse, kædehuse, gruppehuse o.lign. kan dog  

 sammenbygges i naboskel.
»§ 8. By- og boligministeren kan fastsætte regler  

 om 1)	mindstegrundstørrelser for ejendomme, 2)	bebyggelsesprocenter ved bebyggelse af ejendomme, 3)	højder og antal etager for bebyggelser, samt 4)	mindsteafstand for bebyggelse til skel mod anden grund eller  

 sti.
 Stk. 2. I bygningsreglementet kan fastsættes regler om  

 anbringelse af mindre bygningsdele samt garager, skure, udhuse og andre  

 mindre bygninger i mindre afstand end fastsat i stk. 1 samt om  

 anbringelse af altaner, tagterrasser, kviste, gavlvinduer og lign. i  

 større afstand end fastsat i stk.1.
 Stk. 2. By- og boligministeren kan fastsætte regler for  

 kommunalbestyrelsens administration af regler fastsat i medfør af  

 stk. 1, herunder for inddragelse af nabointeresser i forbindelse med  

 anvendelsen af reglerne.
 Stk. 3. Er et område overvejende bebygget med sluttet  

 bebyggelse, kan kommunalbestyrelsen bestemme, at ny bebyggelse skal  

 opføres i vej- eller byggelinien og føres ud i skel mod  

 nabogrundene.
Stk. 3. Ved bebyggelsesprocenten forstås etagearealets  

 procentvise andel af grundstykkets areal.
Nærmere regler om beregningen  

 af etagearealet og grundstykkets areal fastsættes i  

 bygningsreglementet.
 Stk. 4. Bestemmelserne i stk. 1-3 finder ikke anvendelse  

 i tilfælde, hvor der om det pågældende forhold er fastsat  

 bestemmelser i en lokalplan eller byplanvedtægt.
Stk. 4. Regler udstedt i medfør af stk. 1-2 finder  

 ikke anvendelse i tilfælde, hvor der om det pågældende  

 forhold er fastsat regler i en lokalplan eller en byplanvedtægt.
Regler  

 udstedt i medfør af stk. 1, nr. 1-3, samt stk. 2, finder  

 heller ikke anvendelse i tilfælde, hvor der er fastsat regler om det  

 pågældende forhold i en reguleringsplan i medfør af de  

 tidligere gældende byggelove«.
 7. I § 10 A indsættes som  

stk. 2:
 »Stk. 2. Reglerne i stk. 1 finder ikke anvendelse  

 på private andelsboliger uden offentlig støtte samt på  

 boliger, der opføres med støtte efter lov om almene boliger  

 samt støttede private andelsboliger m.v.«.
 8. § 22, stk. 2, affattes således:
Stk. 2. Dispensationer fra bestemmelserne til varetagelse af  

 naboers interesser i §§ 6 A, 6 B, 6 C, 8 og 10 A og de i medfør  

 af §§ 6 B, 6 C, 8 og 9 fastsatte regler kan først meddeles,  

 når der er forløbet 2 uger efter, at kommunalbestyrelsen har  

 oplyst naboer til den omhandlede ejendom om, hvortil der søges  

 dispensation, og om, at eventuelle bemærkninger kan fremsendes inden 2  

 uger.
Kommunalbestyrelsen underretter de naboer, der efter orientering i  

 henhold til 1. pkt. rettidigt har fremsat bemærkninger til den  

 søgte dispensation, om afgørelsen.
»Dispensationer fra de i medfør af §§ 8  

 og 9 fastsatte regler til varetagelse af naboers interesser samt fra  

 § 10 A, stk. 1, kan først meddeles, når der er  

 forløbet 2 uger efter, at kommunalbestyrelsen har oplyst naboer til  

 den omhandlede ejendom om, hvortil der søges dispensation, og om, at  

 eventuelle bemærkninger kan fremsendes inden 2 uger.
Dette gælder  

 dog ikke, hvis kommunalbestyrelsen skønner, at dispensationen er uden  

 større betydning for de pågældende naboer.  

 Kommunalbestyrelsen underetter de naboer, der efter orientering i henhold til  

 1. pkt. rettidigt har fremsat bemærkninger til den søgte  

 dispensation, om afgørelsen«.
Stk. 2, 1. pkt.
Overtrædelse af §§ 6 B, 6 C, 6 D,  

 stk. 2, og § 8 og de i medfør af §§ 6 B, 6 C, 8 og 9  

 fastsatte regler kan gøres gældende i et civilt  

 søgsmål mod den, der har begået overtrædelsen eller  

 har ansvaret for den ulovlige tilstands opretholdelse.
 9. I § 25, stk. 2, 1. pkt., ændres  

 »§§ 6 B, 6 C, 6 D, stk. 2, og § 8 og de i medfør af  

 §§ 6 B, 6 C, 8 og 9« til: »§ 6 D, stk. 2, og de i  

 medfør af § 8, stk. 1, nr. 2-4, § 8, stk. 2-3 og  

 § 9«.
 Stk. 1, litra e. overtræder §§ 6 B, 6 C og  

 § 7, stk. 2, 1. pkt.
 10. I § 30, stk. 1, litra e, ændres  

 »§§ 6 B, 6 C og § 7, stk. 2, 1. pkt.« til: »§ 7,  

 stk. 2, 1. pkt., og de i medfør af § 8, stk. 1, nr.  

 2-4, fastsatte regler.«.
 11. I § 31 indsættes efter stk. 4, som nye  

 stykker:
»Stk. 5. By- og boligministeren kan bemyndige DANAK,  

 Erhvervsfremme Styrelsen, til at udpege og notificere godkendelses-,  

 kontrol-, certificerings- eller prøvningsorganer i henhold til de i  

 stk. 1 nævnte direktiver.
De afgørelser, som DANAK,  

 Erhvervsfremme Styrelsen, træffer herom, kan ikke påklages til  

 anden administrativ myndighed.
 Stk. 6. Erhvervsfremme Styrelsens bekendtgørelse om  

 DANAK s priser (gebyrer) for akkreditering m.v. finder tilsvarende anvendelse  

 for de i stk. 5 nævnte udpegninger.«.
§ 2 Stk. 1. Loven træder i kraft den 1. april 2001, jf. dog  

 stk. 2.
 Stk. 2. § 1, nr. 5, 6, 9 og 10 træder i kraft den  

 1. oktober 2001.
 Stk. 3. Regler fastsat i medfør af byggelovens  

 § 8, stk. 1, som affattet ved denne lovs § 1, nr. 6, finder  

 anvendelse på ansøgninger, der indgives efter det i stk. 2  

 fastsatte ikrafttrædelsestidspunkt for § 1, nr. 5, 6, 9 og  

 10.
Stk. 4. § 1, nr. 8, finder anvendelse på  

 ansøgninger om dispensation, som indgives den 1. april 2001 eller  

 derefter.
For ansøgninger, der indgives inden 1. april 2001, anvendes  

 de hidtil gældende regler.
Bilag 1 Folketingets forhandlinger vedrørende byggeloven Folketingsåret 1974-75 (2. samling) Sp. 1703, 2652, 5914, 5974.
 A. 2833, B. 747, C. 489.
Loven stadfæstet 26. juni 1975 (Lovtidende nr. 323).
 Folketingsåret 1975-76.
 Sp. 3639, 5011, 8608, 8807.
 A. 2465, B. 897, C. 401.
 Loven stadfæstet 28. april 1976.
 (Lovtidende nr. 223).
 Folketingsåret 1976-77.
 Sp. 1873, 2804.
 A. 1839.
 Lovforslaget ikke vedtaget.
 Folketingsåret 1976-77.
 Sp. 288, 903, 4831, 4995.
 A. 1269, B. 515, C. 287.
 Loven stadfæstet 8. juni 1977 (Lovtidende nr. 278).
 Folketingsåret 1977-78.
 Sp. 138, 336, 3132, 3577.
 A. 433, B. 59, C. 103.
 Loven stadfæstet 14. december 1977.
 (Lovtidende nr. 610).
Folketingsåret 1978-79 Sp. 8194, 8576, 10123, 10351.
 A. 3297, B. 793, C. 398.
 Loven stadfæstet 26. juni 1975.
 (Lovtidende nr. 323).
 Folketingsåret 1981-82 (2. samling).
 Sp. 64, 761.
 A. 145.
 Lovforslaget ikke vedtaget.
 Folketingsåret 1981-82 (2. samling).
 Sp. 374, 666, 2268, 2895.
 A. 1017, B. 67, C. 85.
 Loven stadfæstet 10. marts 1982.
 (Lovtidende nr. 66).
Folketingsåret 1983-84 (2. samling) Sp. 933, 1767, 4324, 4825.
 A. 1485, B. 309, C. 169.
 Loven stadfæstet 9. maj 1984.
 (Lovtidende nr. 193).
 Folketingsåret 1988-89 (2. samling).
 Sp. 5052, 9231, 9489.
 A. 3859, B. 1229, 1437, C. 855.
 Loven stadfæstet 24. maj 1989.
 (Lovtidende nr. 322).
 Folketingsåret 1989-90.
 Sp. 1991, 2800, 8325, 8739.
A 1843, B 675, 775, C 469 Loven stadfæstet 2. maj 1990.
 (Lovtidende 270).
Folketingsåret 1992-93 Sp. 6578, 7245, 8628, 9019.
 A 7871, B 1165, C 1068.
 Loven stadfæstet 6. maj 1993.
 (Lovtidende 252).
Folketingsåret 1994-95 Sp. 4749, 5252, 6082, 6216.
 A 3013, B 670, C 489.
 Loven stadfæstet 14. juni 1995.
 (Lovtidende 84).
Folketingsåret 1995-96 Sp. 5455, 5795, 7115, 7395.
 A 4783, B 971, C 808.
 Loven stadfæstet 12. juni 1996.
 (Lovtidende 91).
Folketingsåret 1997-98 Sp. 1774, 2437, 2621.
 A 2174, B 146, C 277.
 Loven stadfæstet 29. december 1997.
 (Lovtidende 194).
