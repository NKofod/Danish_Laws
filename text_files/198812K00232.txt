Nr LSF 232 Forslag til Lov om anvendelse af Christianiaområdet Fremsat af forsvarsministeren (Enggaard) den 19. april 1989 Vedtaget ved tredjebehandling den 2. juni 1989 Lov nr. 399 af 07/06/1989 § 1. Lovens formål er at muliggøre anvendelse af Christianiaområdet i overensstemmelse med det landsplandirektiv og den lokalplan, som miljøministeren udsteder for området.
 § 2. Loven gælder for det område, hvorpå Bådsmandsstrædes Kaserne og  

 Ammunitionsarsenalet lå, samt for den del af Flådestation København, hvortil  

 der er offentlig adgang (Christiania).
 Stk. 2. Loven gælder ikke for den del af området, som er udlejet til  

 Københavns Kommune.
§ 3. Forsvarsministeren kan tillade, at 1) bygninger og arealer anvendes til blandet bolig- og værkstedsformål med  

 mulighed for placering af servicefunktioner såsom butikker og restaurationer  

 samt institutioner m.v., der er forenelige med områdets særpræg, som  

 offentligt rekreativt areal eller til andet formål, 2) bygninger opføres, ombygges eller nedrives, eller 3) boder, skure, skurvogne, campingvogne, hegn eller andre genstande  

 placeres uden for bygningerne.
 Stk. 2. Forsvarsministeren kan stille vilkår for tilladelsen.
Stk. 3. Forsvarsministeren kan tage forbehold om tilbagekaldelse af  

 tilladelsen.
Tilladelsen kan tilbagekaldes, hvis vilkår for tilladelsen  

 overtrædes.
Tilladelsen kan tidsbegrænses.
 Stk. 4. Forsvarsministeren kan bestemme, at bygninger, der ikke må  

 anvendes til beboelse eller andet formål, skal ombygges eller nedrives.
§ 4. Hvis forsvarsministeren ikke tillader, at bygningerne eller arealerne  

 anvendes til beboelse eller andet formål, skal enhver, der opholder sig i  

 eller anvender disse, fraflytte eller ophøre med anvendelsen inden for en  

 frist, der fastsættes af forsvarsministeren.
Forsvarsministeren kan uden  

 fogedrettens medvirken lade personer, der ikke vil forlade bygningerne eller  

 arealerne, fjerne fra området.
 Stk. 2. Hvis forsvarsministeren ikke tillader, at boder, skure eller andre  

 genstande placeres på arealerne, skal ejeren eller brugeren fjerne  

 genstandene inden for en frist, der fastsættes af forsvarsministeren.
Stk. 3. Forsvarsministeren kan uden fogedrettens medvirken for den  

 ansvarliges regning bortskaffe eller bortsælge boder, skure eller andre  

 genstande, der efterlades i strid med stk. 2 eller i øvrigt efterlades på  

 arealerne uden forsvarsministerens tilladelse.
Forsvarsministeren kan  

 tilsvarende bortskaffe eller bortsælge genstande, der efterlades i  

 bygningerne ved fraflytningen m.v. efter stk. 1 eller i øvrigt placeres i  

 bygningerne uden forsvarsministerens tilladelse.
Forsvarsministeren har kun  

 pligt til at opbevare genstande, hvis de har en værdi, der klart overstiger  

 de omkostninger, der vil være forbundet med bortfjernelsen, opbevaringen og  

 eventuelt bortsalg.
Melder en ejer sig inden for 3 måneder efter  

 bortfjernelsen og godtgør sin ret til en opbevaret genstand, har den  

 pågældende krav på at få genstanden udleveret mod betaling af omkostningerne.  

 Efter udløbet af fristen på 3 måneder kan genstande, der er opbevaret efter  

 bestemmelsen i 3. pkt., bortsælges.
Salgssummen tilfalder statskassen.
§ 5. Københavns Kommune skal, inden 6 måneder fra en begæring om  

 erstatningsbolig fremsættes, tilbyde erstatningsbolig til enhver, der skal  

 fraflytte sin bolig efter § 4, stk. 1, og som ved lovforslagets fremsættelse  

 var tilmeldt folkeregistret med fast bopæl på Christiania.
Pligten til at  

 tilbyde erstatningsbolig gælder dog kun, hvis den pågældende på  

 fraflytningstidspunktet er fyldt 18 år og enten 1) har dansk indfødsret, 2) er i besiddelse af EF-opholdsbevis, 3) er omfattet af nordisk konvention om social tryghed eller 4) har opholdstilladelse efter udlændingelovens §§ 7, 8 eller 9, stk. 2,  

 nr. 2.
 Stk. 2. Erstatningsboliger skal så vidt muligt opfylde de krav, som er  

 angivet i lov om byfornyelse og boligforbedring § 38, stk. 1.
 Stk. 3. Bestemmelserne i lov om byfornyelse og boligforbedring § 42, stk.  

 1-4 og 7-12, §§ 43 og 86 finder tilsvarende anvendelse.
 § 6. Forsvarsministeren kan meddele påbud eller forbud, når der  

 konstateres overtrædelse af loven, regler udstedt efter loven, vilkår for  

 tilladelse efter loven, eller såfremt det skønnes påkrævet af hensyn til  

 bygninger eller arealer.
 Stk. 2. Hvis påbud eller forbud ikke efterkommes, kan forsvarsministeren  

 lade foranstaltningen udføre for den ansvarliges regning.
 Stk. 3. I tilfælde, hvor øjeblikkeligt indgreb er påkrævet for at afværge  

 skade på bygninger eller arealer, kan forsvarsministeren foretage det  

 nødvendige uden påbud eller forbud og for den ansvarliges regning.
 Stk. 4. Forsvarsministeren eller den, ministeren bemyndiger dertil, har,  

 hvis det skønnes nødvendigt, til enhver tid mod behørig legitimation uden  

 retskendelse adgang til bygninger, boder, skure, arealer m.v. for at efterse,  

 om der er grundlag for at udstede påbud eller forbud efter stk. 1, eller for  

 at skride ind efter stk. 3 og for i øvrigt at udøve beføjelserne efter stk. 2  

 og 3.
 § 7. Der er udpantningsret for de beløb, som forsvarsministeren afholder  

 ved udøvelsen af sine beføjelser efter § 4, stk. 1 og 3, og § 6, stk. 2 og 3.
§ 8. Regler i lovgivningen om fredning, om arealers anvendelse og om  

 bygningers opførelse, indretning, anvendelse, ombygning og nedrivning gælder  

 ikke for lovens område.
Dog gælder planlovgivningen i det omfang, det er  

 nødvendigt for den planlægning, som miljøministeren udarbejder for området,  

 jf. § 1. Forsvarsministeren udøver de beføjelser, som efter planlovgivningen  

 tilkommer kommunale myndigheder.
 Stk. 2. Forsvarsministeren bør indhente en udtalelse fra de berørte  

 sagkyndige myndigheder, inden der træffes afgørelse efter loven.
 Stk. 3. Forsvarsministerens afgørelser efter loven skal være i  

 overensstemmelse med lokalplanen for området.
 § 9. Forsvarsministeren kan fastsætte nærmere bestemmelser om  

 gennemførelsen af lovens regler, herunder om Københavns Kommunes medvirken  

 efter § 5, om nedsættelse af et særligt styringsråd, om etablering af et  

 sekretariat og om beboernes repræsentation over for myndighederne.
 § 10. Forsvarsministeren kan anmode politiet om at yde fornøden bistand  

 ved udøvelsen af beføjelser efter § 4, stk. 1 og 3, og § 6, stk. 2-4.  

 Justitsministeren kan efter forhandling med forsvarsministeren fastsætte  

 nærmere regler herom.
§ 11. Medmindre højere straf er forskyldt efter anden lovgivning, straffes  

 med bøde den, der 1) uden forsvarsministerens tilladelse anvender arealer eller anvender,  

 opfører, ombygger eller nedriver bygninger eller opstiller boder, skure eller  

 andre genstande som nævnt i § 3, stk. 1, 2) tilsidesætter vilkår, som forsvarsministeren har fastsat efter § 3,  

 stk. 2, 3) ikke fraflytter eller ophører med at anvende bygninger eller arealer  

 inden for den i medfør af § 4, stk. 1, fastsatte frist, 4) undlader at fjerne boder, skure eller andre genstande inden for den i  

 medfør af § 4, stk. 2, fastsatte frist, 5) efterlader genstande i bygningerne eller på arealerne i strid med § 4,  

 stk. 3, 6) undlader at efterkomme påbud eller forbud efter § 6, stk. 1, eller 7) hindrer adgangen til bygninger, boder, skure, arealer m.v. efter § 6,  

 stk. 4.
 Stk. 2. I forskrifter, der udstedes i henhold til § 9, kan der fastsættes  

 straf af bøde for overtrædelse af bestemmelserne i forskrifterne.
 Stk. 3. For overtrædelse, der begås af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
 § 12. Loven træder i kraft dagen efter bekendtgørelsen i Lovtidende.
Oprindeligt fremsat forslag § 1. Lovens formål er at muliggøre anvendelse af Christianiaområdet i overensstemmelse med det landsplandirektiv og den lokalplan, som miljøministeren udsteder for området.
 § 2. Loven gælder for det område, hvorpå Bådsmandsstrædes Kaserne og  

 Ammunitionsarsenalet lå, samt for den del af Flådestation København, hvortil  

 der er offentlig adgang (Christiania).
 Stk. 2. Loven gælder ikke for den del af området, som er udlejet til  

 Københavns Kommune.
§ 3. Forsvarsministeren kan tillade, at 1) bygninger og arealer anvendes til blandet bolig- og værkstedsformål  

 med mulighed for placering af servicefunktioner såsom butikker og  

 restaurationer samt institutioner m.v., der er forenelige med områdets  

 særpræg, som offentligt rekreativt areal, eller til andet formål, at 2) bygninger opføres, ombygges eller nedrives, eller at 3) boder, skure, skurvogne, campingvogne, hegn eller andre genstande  

 placeres uden for bygningerne.
 Stk. 2. Forsvarsministeren kan stille vilkår for tilladelsen.
Stk. 3. Forsvarsministeren kan tage forbehold om tilbagekaldelse af  

 tilladelsen.
Tilladelsen kan tilbagekaldes, hvis vilkår for tilladelsen  

 overtrædes.
Tilladelsen kan tidsbegrænses.
 Stk. 4. Forsvarsministeren kan bestemme, at bygninger, der ikke må  

 anvendes til beboelse eller andet formål, skal ombygges eller nedrives.
§ 4. Hvis forsvarsministeren ikke tillader, at bygningerne eller arealerne  

 anvendes til beboelse eller andet formål, skal enhver, der opholder sig i  

 eller anvender disse, fraflytte eller ophøre med anvendelsen inden for en  

 frist, der fastsættes af forsvarsministeren.
Forsvarsministeren kan uden  

 fogedrettens medvirken lade personer, der ikke vil forlade bygningerne eller  

 arealerne, fjerne fra området.
 Stk. 2. Hvis forsvarsministeren ikke tillader, at boder, skure eller andre  

 genstande placeres på arealerne, skal ejeren eller brugeren fjerne  

 genstandene inden for en frist, der fastsættes af forsvarsministeren.
Stk. 3. Forsvarsministeren kan uden fogedrettens medvirken for den  

 ansvarliges regning bortskaffe eller bortsælge boder, skure eller andre  

 genstande, der efterlades i strid med stk. 2, eller i øvrigt efterlades på  

 arealerne uden forsvarsministerens tilladelse.
Forsvarsministeren kan  

 tilsvarende bortskaffe eller bortsælge genstande, der efterlades i  

 bygningerne ved fraflytningen m.v. efter stk. 1 eller i øvrigt placeres i  

 bygningerne uden forsvarsministerens tilladelse.
Forsvarsministeren har kun  

 pligt til at opbevare genstande, hvis de har en værdi, der klart overstiger  

 de omkostninger, der vil være forbundet med bortfjernelsen, opbevaringen og  

 eventuelt bortsalg.
Melder en ejer sig inden for 3 måneder efter  

 bortfjernelsen og godtgør sin ret til en opbevaret genstand, har den  

 pågældende krav på at få genstanden udleveret mod betaling af omkostningerne.  

 Efter udløbet af fristen på 3 måneder kan genstande, der er opbevaret efter  

 bestemmelsen i 3. pkt., bortsælges.
Salgssummen tilfalder statskassen.
§ 5. Københavns Kommune skal, inden 6 måneder fra en begæring om  

 erstatningsbolig fremsættes, tilbyde erstatningsbolig til enhver, der skal  

 fraflytte sin bolig efter § 4, stk. 1, og som ved lovforslagets fremsættelse  

 var tilmeldt folkeregistret med fast bopæl på Christiania.
Pligten til at  

 tilbyde erstatningsbolig gælder dog kun, hvis den pågældende på  

 fraflytningstidspunktet er fyldt 18 år og enten 1) har dansk indfødsret, 2) er i besiddelse af EF-opholdsbevis, 3) er omfattet af nordisk konvention om social tryghed, eller 4) har opholdstilladelse efter udlændingelovens §§ 7, 8 eller 9, stk. 2,  

 nr. 2.
 Stk. 2. Erstatningsboliger skal så vidt muligt opfylde de krav, som er  

 angivet i lov om byfornyelse og boligforbedring § 38, stk. 1.
 Stk. 3. Bestemmelserne i lov om byfornyelse og boligforbedring § 42, stk.  

 1-4 og 7-12, §§ 43 og 86, finder tilsvarende anvendelse.
 § 6. Forsvarsministeren kan meddele påbud eller forbud, når der  

 konstateres overtrædelse af loven, regler udstedt efter loven, vilkår for  

 tilladelse efter loven, eller såfremt det skønnes påkrævet af hensyn til  

 bygninger eller arealer.
 Stk. 2. Hvis påbud eller forbud ikke efterkommes, kan forsvarsministeren  

 lade foranstaltningen udføre for den ansvarliges regning.
 Stk. 3. I tilfælde, hvor øjeblikkelig indgreb er påkrævet for at afværge  

 skade på bygninger eller arealer, kan forsvarsministeren foretage det  

 nødvendige uden påbud eller forbud og for den ansvarliges regning.
 Stk. 4. Forsvarsministeren eller den, ministeren bemyndiger dertil, har,  

 hvis det skønnes nødvendigt, til enhver tid mod behørig legitimation uden  

 retskendelse adgang til bygninger, boder, skure, arealer m.v. for at efterse,  

 om der er grundlag for at udstede påbud eller forbud efter stk. 1, eller for  

 at skride ind efter stk. 3, og for i øvrigt at udøve beføjelserne efter stk.  

 2 og 3.
 § 7. Der er udpantningsret for de beløb, som forsvarsministeren afholder  

 ved udøvelsen af sine beføjelser efter § 4, stk. 1 og 3, og § 6, stk. 2 og 3.
§ 8. Regler i lovgivningen om fredning, om arealers anvendelse, og om  

 bygningers opførelse, indretning, anvendelse, ombygning og nedrivning gælder  

 ikke for lovens område.
Dog gælder planlovgivningen i det omfang, det er  

 nødvendigt for den planlægning, som miljøministeren udarbejder for området,  

 jf. § 1. Forsvarsministeren udøver de beføjelser, som efter planlovgivningen  

 tilkommer kommunale myndigheder.
 Stk. 2. Forsvarsministeren bør indhente en udtalelse fra de berørte  

 sagkyndige myndigheder, inden der træffes afgørelse efter loven.
 Stk. 3. Forsvarsministerens afgørelser efter loven skal være i  

 overensstemmelse med lokalplanen for området.
 § 9. Forsvarsministeren kan fastsætte nærmere bestemmelser om  

 gennemførelsen af lovens regler, herunder om Københavns Kommunes medvirken  

 efter § 5, om nedsættelse af et særligt styringsråd, om etablering af et  

 sekretariat og om beboernes repræsentation over for myndighederne.
 § 10. Forsvarsministeren kan anmode politiet om at yde fornøden bistand  

 ved udøvelsen af beføjelser efter § 4, stk. 1 og 3, og § 6, stk. 2-4.  

 Justitsministeren kan efter forhandling med forsvarsministeren fastsætte  

 nærmere regler herom.
§ 11. Medmindre højere straf er forskyldt efter anden lovgivning, straffes  

 med bøde den, der 1) uden forsvarsministerens tilladelse anvender arealer, eller anvender,  

 opfører, ombygger eller nedriver bygninger, eller opstiller boder, skure  

 eller andre genstande som nævnt i § 3, stk. 1, 2) tilsidesætter vilkår, som forsvarsministeren har fastsat efter § 3,  

 stk. 2, 3) ikke fraflytter eller ophører med at anvende bygninger eller arealer  

 inden for den i medfør af § 4, stk. 1, fastsatte frist, 4) undlader at fjerne boder, skure eller andre genstande inden for den i  

 medfør af § 4, stk. 2, fastsatte frist, 5) efterlader genstande i bygningerne eller på arealerne i strid med § 4,  

 stk. 3, 6) undlader at efterkomme påbud eller forbud efter § 6, stk. 1, eller 7) hindrer adgangen til bygninger, boder, skure, arealer m.v. efter § 6,  

 stk. 4.
 Stk. 2. I forskrifter, der udstedes i henhold til § 9, kan der fastsættes  

 straf af bøde for overtrædelse af bestemmelserne i forskrifterne.
 Stk. 3. For overtrædelse, der begås af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
 § 12. Loven træder i kraft dagen efter bekendtgørelsen i Lovtidende.
Bemærkninger til lovforslaget Almindelige bemærkninger 1. Loven tilsigter at skabe mulighed for, at den planlægning, som  

 miljøministeren lader foretage ved udarbejdelse af landsplandirektiv og  

 lokalplan, bliver fulgt.
Loven har endvidere til formål at forhindre ulovligt  

 byggeri.
 Ved 1. behandling den 8. december 1988 af forslag til lov om afvikling af  

 Christiania fremsat af Kristeligt Folkeparti og Centrumsdemokraterne oplyste  

 forsvarsministeren, at regeringen havde besluttet at gennemføre en 4-punkts  

 handlingsplan, som skulle medvirke til, at de ulovlige forhold blev bragt til  

 ophør.
Det første punkt i 4-punkts handlingsplanen er, at miljøministeren lader  

 udarbejde et landsplandirektiv med efterfølgende lokalplanforslag for  

 området.
Lokalplanen skal give retningslinier for området samt for  

 bebyggelsens anvendelse og fremtidige bygningsændringer, som kan danne  

 grundlag for den fremtidige udvikling i området i forbindelse med, at de  

 ulovlige tilstande bringes til ophør.
Lokalplanbestemmelserne skal tilgodese,  

 at den nuværende anvendelse af Christianiaområdet til blandet bolig- og  

 værkstedsformål kan opretholdes, og at der bliver mulighed for placering af  

 servicefunktioner og institutioner, der er forenelige med områdets særpræg.  

 Det vil endvidere blive lagt til grund, at Christianiaområdet skal holdes  

 åbent for Københavns befolkning med henblik på benyttelse af områdets  

 rekreative værdier, og at Københavns befolkning fortsat sikres adgang til  

 Ydre Vold og de to nordlige bastioner.
 I overensstemmelse med dette punkt har miljøministeren den 17. marts 1989  

 udsendt et landsplandirektiv for Christianiaområdet.
Det andet punkt i regeringens handlingsplan er, at regeringen støtter Den  

 Særlige Styringsgruppes bestræbelser på det sociale og  

 bygningsforbedringsmæssige område.
Regeringen imødekom derfor et ønske fra  

 Styringsgruppen om, at uforbrugte bevillinger på ca. 15 mio. kr. fra 1987 og  

 1988 overførtes til 1989. Samtidig tillod regeringen, at op til 5 mio. kr. af  

 dette beløb anvendes til sociale formål.
Tillægsbevillingslov for 1988 giver  

 derfor hjemmel til, at de uforbrugte bevillinger fra 1987 og 1988 overføres  

 til 1989.
Det tredie punkt i handlingsplanen er, at regeringen søger at gennemføre  

 et stop for det omfattende, ulovlige byggeri på Christiania.
I den  

 forbindelse vil der bl.a. ske en registrering af de nuværende ulovligt  

 opførte bygninger og tilbygninger med henblik på, at området bringes tilbage  

 til sit oprindelige udseende.
 Det fjerde punkt er, at samtlige de værtshuse, som ikke inden for en  

 kortere frist opnår bevilling, lukkes.
 Regeringen fastsatte derfor den 23. december 1988 fristen til 1. februar  

 1989, og sagen behandles i øjeblikket af politidirektøren i København.
 Denne lov er nødvendig for at sikre, at miljøministerens planlægning  

 bliver fulgt, og at der bliver gennemført et stop for det omfattende ulovlige  

 byggeri på Christiania.
Der er derfor tale om, at loven ændrer de sædvanlige planlægningsmæssige  

 og beslutningsmæssige procedurer for så vidt angår anvendelsen af  

 Christianiaarealet og bygninger derpå.
Derimod er der ikke tale om fravigelse  

 af lovregler, som direkte regulerer borgernes adfærd eller retsstilling som  

 f.eks. straffeloven og skattelovgivningen.
2. Christianiaområdet, der i dag omfatter størsteparten af den tidligere  

 Bådsmandsstrædes Kaserne, hele Ammunitionsarsenalet og en del af Flådestation  

 Københavns område, blev indtil begyndelsen af 1970'erne anvendt til militære  

 formål.
I sommeren 1971 rømmede forsvaret Bådsmandsstrædes Kaserne og i  

 efteråret 1971 Ammunitionsarsenalet.
I løbet af dette efterår skete der en  

 ulovlig indflytning af beboere på området.
Senere skete der også indflytning  

 på en del af Flådestation Københavns område.
I november 1971 afgav en tværministeriel arbejdsgruppe vedrørende  

 normalisering af forholdene på Bådsmandsstrædes Kaserne en rapport.
Rapporten  

 konkluderede bl.a., at det i forbindelse med normalisering var nødvendigt, at  

 det civilretlige forhold måtte bringes ind i kontraktsmæssigt regie, og at en  

 normalisering kunne etableres under forudsætning af, at områdets beboere  

 kunne motiveres til at samarbejde om løsning af en række konkrete problemer.  

 Den 31. maj 1972 blev der indgået en foreløbig aftale mellem beboerne og  

 Forsvarsministeriet.
Den 14. juni 1973 traf den daværende regering beslutning  

 om, at Christiania kunne fortsætte, indtil der efter en 3 års periode blev  

 truffet beslutning om områdets anvendelse.
Den 10. april 1975 opfordrede et flertal i Folketinget gennem vedtagelse  

 af en folketingsbeslutning regeringen til straks at påbegynde forhandling om  

 afvikling af Christiania, således at Christiania kunne være afsluttet senest  

 den 1. april 1976. Da beboerne ikke inden denne frist havde truffet  

 foranstaltninger til en frivillig rømning af arealerne, anmodede  

 Forsvarsministeriet ved Kammeradvokaten samme dag fogeden om at gennemføre en  

 fogedforretning med henblik på udsættelse af beboerne.
Fogeden nægtede  

 imidlertid at fremme Forsvarsministeriets begæring om udsættelse, og  

 afgørelsen blev indanket for Østre Landsret og her inddraget i en sag, der af  

 Christianias beboere var anlagt mod Forsvarsministeriet.
Ved Landsrettens dom  

 blev beboerne tilpligtet - uden varsel - at rømme samtlige arealer og  

 bygninger inden for fristadens område.
Endvidere blev fogedrettens kendelse  

 ændret således, at Forsvarsministeriets begæring om umiddelbar  

 fogedforretning til udsættelse af samtlige beboere inden for fristadens  

 område blev taget til følge.
Denne dom blev den 2. februar 1978 stadfæstet af  

 Højesteret.
Den 3. februar 1978 blev der anmeldt en forespørgsel til  

 forsvarsministeren om regeringens hensigter med hensyn til Christiania på  

 baggrund af Højesterets dom.
Forsvarsministeren gav under behandlingen af  

 forespørgslen på regeringens vegne udtryk for, at man burde lade den  

 hidtidige benyttelse af området fortsætte, indtil en godkendt lokalplan kunne  

 iværksættes.
Det var dog en forudsætning for en sådan midlertidig forlængelse  

 af benyttelsen, at samfundets almindelige love blev overholdt på området.  

 Folketinget vedtog i forbindelse med behandlingen af forespørgslen en  

 dagsorden, der tog regeringens redegørelse til efterretning og udtrykte  

 tilslutning til regeringens bestræbelser.
Den 1. juni 1979 afgav forsvarsministeren en erklæring til beboerne på  

 Christiania.
I erklæringen, der blev indrykket i Statstidende den 7. juni  

 1979, hedder det bl.a.:
» . . . at den hidtidige benyttelse af Christianiaområdet kan  

 fortsætte på nærmere fastsatte vilkår, indtil beboerne af forsvarsministeriet  

 har fået meddelelse om, at arealet skal bebygges eller anvendes på anden  

 måde.
Der vil blive givet beboerne meddelelse om fraflytningstidspunktet med  

 et varsel på 6 måneder ved bekendtgørelse i Statstidende. . . . . » Christianias fortsatte eksisistens og vilkårene herfor har siden været  

 drøftet i Folketinget flere gange.
 I marts 1982 gav miljøministeren en redegørelse for den skitse, et  

 arkitektfirma havde udarbejdet for den fremtidige anvendelse af området.  

 Miljøministeren gav bl.a. udtryk for følgende:
» . . . at det i den kontrakt, som blev indgået med konsulentfirmaet,  

 bl.a. blev fastsat, at Christianiaarealerne bør anvendes på en måde, der er  

 til gavn for Københavns befolkning, og at regeringen gerne ser, at de mest  

 bæredygtige aktiviteter i Christiania kan indgå i en kommende plan. . . .  

 » Endvidere gav miljøministeren udtryk for:
 » . . . det må understreges over for beboerne på Christiania, at  

 samfundets almindelige love skal overholdes i området.
Myndighederne vil derfor reagere over for kriminalitet og kontrollere  

 Christianiaområdet på samme måde som andre steder i landet.
Dette gælder  

 selvfølgelig også handel med hash.
 Der må endvidere bl.a. ske en lovliggørelse af bygninger og installationer  

 m.v. og miljø- og sundhedsbestemmelser må overholdes. . . .
For det andet bør der snarest udarbejdes en fortegnelse over de mest  

 medtagne og farlige bygninger med henblik på en fjernelse.
Mulighederne for,  

 at de nuværende beboere kan bo et andet sted på området bør overvejes,  

 herunder at de ved ledighed kan rykke ind i andre boliger.
For det tredie må der gennemføres istandsættelse af de mest truede af de  

 bevaringsværdige bygninger. . . . . » Folketinget vedtog i forbindelse med debatten om redegørelsen en  

 dagsorden, der tog ministerens redegørelse til efterretning.
 Den 15. maj 1986 vedtog Folketinget i forlængelse af Folketingets  

 dagsorden af 16. marts 1982 en folketingsbeslutning om Christianias fremtid.  

 Folketinget bekræftede beslutningen ved vedtagelse af en motiveret dagsorden  

 under en forespørgselsdebat vedrørende Christiania den 19. november 1987.
Uagtet, at samtlige beslutninger fra Folketinget om, at Christiania skal  

 have adgang til fortsat at eksistere, har lagt til grund, at landets  

 almindelige lovgivning skal overholdes på området, må det konstateres, at der  

 i samtlige de år Christiania har eksisteret, har foregået et væsentligt,  

 ulovligt og planløst byggeri på området.
Den Særlige Styringsgruppe  

 vedrørende Christiania har gennem forhandlinger med beboerne forsøgt at  

 etablere et byggestop på området, men i Styringsgruppens notat af september  

 1988 udtaler Styringsgruppen:
 » . . . Styringsgruppen må med beklagelse konstatere, at et byggestop  

 for ny bebyggelse eller væsentlig udvidelse og ombygning af eksisterende huse  

 ikke har kunnet gennemføres.
Styringsgruppen har forgæves efterlyst garantier for, at et byggestop vil  

 blive håndhævet.
Gruppen har ingen myndighedsbeføjelse, hvorfor det må  

 påhvile de respektive myndigheder at skabe formelle betingelser for, at et  

 byggestop kan gennemføres. . . . » Beboerne har hidtil bygget uden at indhente tilladelse hos  

 byggemyndighederne.
En lokalplan vil have retlig virkning over for bygherren;  

 men på grund af de særlige forhold på Christiania, hvor det i praksis har  

 vist sig vanskeligt at fastslå, hvem der er ansvarlig for det ulovlige  

 byggeri, kan det ikke forventes, at en lokalplan i praksis kan håndhæves  

 efter de almindeligt gældende regler, eller at et byggestop for nyt ulovligt  

 byggeri i praksis kan etableres.
Det er disse forhold, som denne lov  

 afhjælper ved at gennemføre regler om en tilladelsesordning m.v.
3. Landsplandirektivet, som miljøministeren har udarbejdet, samt den  

 efterfølgende lokalplan vil fastlægge rammerne for den fremtidige anvendelse  

 af Christianias arealer og bygninger.
Loven giver det retlige grundlag for,  

 at den fremtidige anvendelse af områdets arealer og bygninger kommer til at  

 stemme overens hermed, idet der på nuværende tidspunkt er erfaring for, at  

 det ikke har vist sig at være praktisk muligt at håndhæve forbud mod byggeri  

 på Christiania efter de almindeligt gældende regler.
 Det er således nødvendigt at etablere en særlig hjemmel til at udstede  

 tilladelser, påbud eller forbud samt at håndhæve disse, hvis  

 landsplandirektivet og den efterfølgende lokalplan skal realiseres.
Landsplandirektiv og lokalplan har normalt kun virkning for fremtidig  

 anvendelse, dvs. ved en forandring i de nuværende forhold.
Det er endvidere  

 hverken praktisk muligt eller hensigtsmæssigt at ændre forholdene på  

 Christiania fra een dag til en anden.
Loven tilsigter, at der skal ske en tillempelse til områdets anvendelse  

 ifølge lokalplanen over en realistisk periode.
Ved lovens ikrafttræden kan  

 der derfor til personer, der ved lovforslagets fremsættelse var tilmeldt  

 folkeregistret med fast bopæl på Christiania, blive udstedt en foreløbig  

 tilladelse til fortsat anvendelse af areal og bygninger på nærmere fastsatte  

 vilkår.
For virksomheder, der ved lovforslagets fremsættelse blev drevet på  

 Christiania, kan der udstedes en foreløbig - eventuelt betinget - tilladelse  

 for en nærmere angiven periode, inden for hvilken virksomhederne enten skal  

 opnå en mere varig tilladelse eller skal ophøre med driften på området.
Efter loven etableres der et særligt forbud mod byggeri, ombygning af  

 eksisterende bygninger samt forbud mod opstilling af skure, skurvogne, hegn  

 og andre genstande uden forsvarsministerens tilladelse.
Overtrædelse heraf  

 vil medføre øjeblikkelig fjernelse af det opførte for den ansvarliges  

 regning.
Der vil alene kunne bygges, ombygges samt foretages ændring af arealernes  

 anvendelse ved forsvarsministerens tilladelse.
En sådan tilladelse vil kun  

 blive givet, hvis bygninger og anvendelsen af arealet er i overensstemmelse  

 med lokalplanen, og hvis bygningerne opfylder et minimum af krav til  

 kvalitet, brandsikkerhed, egnethed m.v.
Udover hensyntagen til den langsigtede planlægning for området vil en  

 række andre forhold kunne skabe behov for ændringer i arealets anvendelse og  

 bygningsmassens udnyttelse.
Sådanne behov kan f.eks. opstå, ved at  

 boligforholdene må anses for at være sundhedsfarlige, ved at der er  

 væsentlige ricisi for arbejdstagernes liv og helbred på arbejdspladsen, ved  

 retablering af historiske værdier som f.eks. rydning af voldene, ved sikring  

 af de rekreative værdier, og ved at Københavns befolkning får adgang hertil.  

 I forbindelse med disse ændringer vil det kunne blive nødvendigt enten at  

 nedrive bygninger, lade bygninger ombygge, lade bygninger istandsætte eller  

 tilbageføre bygninger og arealer til tidligere historisk udseende, fjerne  

 skure, skurvogne og andre genstande, som er placeret på området.
Disse  

 ændringer og foranstaltninger kan foretages af staten, ejeren eller brugeren.
 De tilfælde, hvor det kan tænkes, at en bruger kan blive pålagt at  

 foretage disse foranstaltninger, vil hovedsagelig falde inden for to områder,  

 nemlig enten som betingelse for brug af en bygning, en del heraf eller et  

 stykke af arealet, eller hvor bruger bliver pålagt at tilbageføre en bygning  

 eller et areal til tidligere tilstand, fordi han uden tilladelse enten har  

 ladet foretage en ombygning eller placeret genstande på området, herunder nye  

 bygninger.
Forsvarsministeren kan stille vilkår for tilladelserne.
Som eksempel på  

 sådanne vilkår kan nævnes krav om istandsættelse inden for en given frist,  

 vedligeholdelse af bygninger, bestemmelse om betaling, adgang til  

 besigtigelse af bygninger og arealer samt pligt for bruger til at fjerne den  

 benyttede bygning, skurvogn m.v. efter endt brug.
I de tilladelser, som forsvarsministeren udsteder for anvendelse af  

 området, vil der kunne tages forbehold for hel eller delvis tilbagekaldelse,  

 ligesom tilladelserne vil kunne udstedes for en bestemt periode.
Behovet for  

 at kunne tilbagekalde tilladelser er bl.a. begrundet i, at Christianiaområdet  

 er under stadig udvikling, og at det er meningen, at Christianiaområdet skal  

 udvikle sig således, at området vil opfylde lokalplanens intentioner.
Der er  

 intet til hinder for, at der gives tilsagn om en vis frist for tilladelsens  

 tilbagekaldelse.
Hvilke frister, der i de givne tilladelser vil blive fastsat  

 for tilbagekaldelse, afhænger bl.a. af, hvad tilladelsen gives til.
For  

 beboere, der ved lovforslagets fremsættelse var bosiddende på Christiania med  

 registreret folkeregisteradresse, vil fristen for tilbagekaldelse i den  

 foreløbige tilladelse, som forsvarsministeren kan udstede til nuværende brug  

 ved lovens ikrafttræden, ikke blive mindre end 6 måneder.
Dog vil tilladelsen  

 kunne tilbagekaldes med forkortet eller uden varsel, hvis der foreligger  

 overtrædelse af de givne vilkår.
Hvor tilladelse til beboelse tilbagekaldes, vil beboeren skulle fraflytte  

 boligen inden fristens udløb til enten anden bolig på Christiania eller bolig  

 uden for området.
Det kan bl.a. være nødvendigt at tilbagekalde tilladelser  

 til beboelse i de tilfælde, hvor den pågældende bygning skal nedrives, enten  

 fordi den er kondemnabel, eller fordi den er i strid med lokalplanen for  

 områdets anvendelse.
Der kan endvidere være tale om, at det vil være  

 nødvendigt, at beboere fraflytter, fordi bygninger skal istandsættes, eller  

 de skal tilbageføres til et historisk udseende, eller anvendes til andet  

 formål som f.eks. institutioner.
Personer, som ikke forlader bygninger eller arealer, når de ikke har ret  

 til at bebo eller anvende disse, kan forsvarsministeren umiddelbart lade  

 fjerne uden fogedens medvirken.
Hermed sikres, at Forsvarsministeriet får  

 mulighed for - på grund af de særlige forhold på Christiania - at gennemføre  

 en hurtig og effektiv administration af loven.
Beboernes anvendelse af området har ikke på noget tidspunkt været omfattet  

 af lejelovgivningens bestemmelser.
Fremtidig benyttelse, som vil finde sted  

 efter denne lov, vil være reguleret af bestemmelserne i denne lov og af  

 bestemmelserne i de tilladelser, som forsvarsministeren udsteder.
Der vil  

 således ikke kunne etableres brugs- eller lejeforhold omfattet af  

 lejelovgivningen.
Dette skyldes, at der ikke vil blive tale om kontrakter i  

 normal forstand efter lejeloven.
Beboere, der skal fraflytte, kan som nævnt flytte til anden bolig på  

 Christiania, men findes der ikke på det aktuelle tidspunkt ledige boliger på  

 Christiania, kan det blive nødvendigt for de pågældende at flytte ud af  

 området.
Beboere, der ved lovforslagets fremsættelse var tilmeldt  

 folkeregistret med fast bopæl på Christiania, vil blive tilbudt en  

 erstatningsbolig ved Københavns Kommunes foranstaltning.
Det forventes, at  

 der ikke vil være mange tilfælde, hvor Københavns Kommune skal tilbyde  

 erstatningsbolig.
Der vil i sådanne tilfælde blive indgået aftale med  

 Københavns Kommune om, at fraflytning og tilbydelse af erstatningsbolig skal  

 ske med rimelige frister.
Kommunen skal dog kun genhuse personer, som er  

 danske, nordiske eller EF-statsborgere, eller som opholder sig som flygtning.  

 Forsvarsministeren kan fastsætte nærmere regler for tilbud af  

 erstatningsbolig og kommunens medvirken hertil.
Når tilladelser til at have boder, skure, skurvogne eller andre genstande  

 placeret på området tilbagekaldes, eller genstande i øvrigt er placeret på  

 området uden tilladelse, vil den pågældende genstand skulle fjernes ved  

 ejerens foranstaltning inden udløbet af den frist, hvormed tilladelsen er  

 tilbagekaldt.
Hvis genstanden ikke er fjernet inden denne frist, vil den -  

 uden fogedens medvirken - blive fjernet ved forsvarsministerens  

 foranstaltning og blive behandlet efter bestemmelser, svarende til  

 bestemmelserne om hittegods.
Bl.a. for at tage højde for den situation, hvor  

 genstande kan hindre passage, fylde op eller stå til opbevaring på området -  

 eventuelt anbragt af personer, som ikke bosiddende på Christiania - er det  

 fundet nødvendigt med en særlig bestemmelse om, at genstande skal fjernes fra  

 området.
Erfaringerne gennem årene med administrationen af Christiania har vist, at  

 det har været uhensigtsmæssigt, at kompetencen til at træffe afgørelse om  

 arealers anvendelse og på bygningsområdet har været henlagt til forskellige  

 myndigheder.
Det er derfor fundet formålstjenligt at samle administrationen  

 vedrørende anvendelsen af området under eet ministerium.
Loven dispenserer endvidere fra en række regler i anden lovgivning efter  

 hvilke, der træffes beslutning om, hvorledes arealer og bygninger kan  

 anvendes, herunder bestemmelser om fredning - såvel om naturfredning som om  

 bygningsfredning - og om bygningers opførelse, indretning og nedrivning.  

 F.eks. er den nuværende fredning af bygninger på området givet under helt  

 andre forudsætninger end dem, der er gældende i dag.
En opretholdelse af  

 disse fredningsbeslutninger ville dels medføre, at området ikke vil kunne  

 udnyttes i overensstemmelse med lokalplanens intentioner, og dels forhindre,  

 at bygninger, der i dag er kondemnable og uden fredningsmæssig værdi, vil  

 kunne nedrives.
Dog gælder planlovgivningen i det omfang, det er nødvendigt  

 for den planlægning, som miljøministeren udarbejder for området.  

 Forsvarsministeren udøver de beføjelser, som efter planlovgivningen tilkommer  

 kommunale myndigheder.
 De regler i anden lovgivning, der i medfør af denne lov dispenseres fra,  

 drejer sig således alene om regler efter hvilke, der ellers ville blive  

 truffet beslutninger om anvendelse af Christianiaområdet og bygninger m.m.  

 Der er således ikke tale om at dispensere fra regler i lovgivningen, der  

 direkte normerer borgeres adfærd og ret, og beboernes retsstilling vil  

 således fortsat være den samme som den, som andre borgere har uden for  

 Christiania.
Når forsvarsministeren i medfør af loven træffer beslutning, vil  

 beslutningerne blive truffet i overensstemmelse med lokalplanens intentioner  

 og efter de sædvanlige principper for beslutninger i forvaltningen.
I  

 tilfælde, hvor beslutninger - uden for lovens område - skulle have været  

 truffet af et andet ministerium, vil forsvarsministeren, forinden en sådan  

 beslutning tages, så vidt muligt indhente udtalelse fra den sagkyndige  

 myndighed.
Høringsbestemmelsen er ikke obligatorisk.
 For at tage højde for uforudsete situationer, for at kunne fastsætte  

 regler for områdets detaljerede anvendelse, herunder regler, som sikrer  

 områdets rekreative anvendelse for Københavns befolkning, samt fastsættelse  

 af regler vedrørende tilbud af erstatningsbolig og Københavns Kommunes  

 medvirken hertil, er det fundet formålstjenligt at optage en bestemmelse, i  

 medfør af hvilken forsvarsministeren kan udstede bekendtgørelser om  

 gennemførelsen af denne lov.
 Forsvarsministeren kan endvidere fastsætte regler for, hvorledes den  

 daglige administration af Christiania opbygges, herunder hvorledes beboerne  

 kan få medindflydelse.
For at sikre lovens håndhævelse er det fastsat, at forsvarsministeren kan  

 anmode politiet om at yde den fornødne bistand hertil.
Justitsministeren kan  

 fastsætte de nærmere regler for denne bistand.
Af hensyn til lovens  

 gennemførelse er det nødvendigt, at håndhævelsen kan ske hurtigt og  

 effektivt.
Der er derfor fastsat regler om, at forsvarsministeren for at  

 sikre efterkommelsen kan lade foranstaltningen udføre for den ansvarliges  

 regning, hvis påbudet eller forbudet ikke efterkommes frivilligt.
I tilfælde,  

 hvor øjeblikkelig indgreb er påkrævet for at afværge skade på bygninger eller  

 arealer, kan forsvarsministeren foretage det nødvendige uden påbud eller  

 forbud og for den ansvarliges regning.
Adgang til bygninger, arealer, boder,  

 skure m.v. kan ske uden retskendelse.
 Overtrædelse af lovens bestemmelser vil kunne straffes med bøde.
 Loven træder i kraft dagen efter bekendtgørelsen i Lovtidende, men en del  

 af lovens bestemmelser vil først få praktisk betydning, når der i løbet af  

 efteråret 1989 er udstedt lokalplan for området og derved tilvejebragt  

 detaljerede planer for den fremtidige anvendelse.
Loven får ingen indflydelse på mulighederne for at støtte sociale  

 projekter på området.
Den særlige ordning, som findes i øjeblikket med, at  

 der på bevillingslovene er givet særlige bevillinger til sociale aktiviteter,  

 som der ikke gives tilskud til i medfør af anden lovgivning, og med at disse  

 bevillinger fordeles som tilskud - hovedsagelig til »Herfra og  

 Videre« - efter indstilling fra Den Særlige Styringsgruppe vedrørende  

 Christiania, vil således kunne fortsætte uændret.
 4. Lovens økonomiske konsekvenser vil i vid udstrækning afhænge af  

 lokalplanernes udformning, samt i hvilket omfang vedligeholdelse af fredede  

 bygninger kan overtages af beboerne.
Bemærkninger til lovforslagets enkelte bestemmelser Til § 1 Bestemmelsen fastslår sammenhængen mellem loven og det landsplandirektiv  

 og de lokalplaner, som miljøministeren lader udstede for Christianiaområdet.  

 I øjeblikket udvikler Christianiaområdet sig uden planlægning, uden kontrol  

 og uden for lovgivningens rammer bl.a. ved, at der finder et udstrakt  

 ulovligt byggeri sted.
Loven fastsætter principperne for, hvorledes den  

 planlægning, som bliver foretaget i lokalplanerne, skal gennemføres på  

 Christiania.
Til § 2 Bestemmelsen fastlægger afgrænsningen af lovens område til det areal, der  

 til daglig kaldes Christiania.
Der er således tale om det areal, hvorpå den  

 tidligere Bådsmandsstrædes Kaserne og det tidligere Ammunitionsarsenal lå,  

 samt den del af Flådestation København, der hører til Christianiaområdet (den  

 nordlige del af Christiania). En del af den tidligere Bådsmandsstrædes  

 Kaserne - det såkaldte »Trekantområde« - som er afgrænset af  

 Prinsessegade, Refshalevej og Laboratoriegraven, ligger adskilt fra resten af  

 området.
Københavns Kommune har lejet en del af »Trekantområdet«,  

 og kommunen har på det lejede areal en børneinstitution.
I stk. 2 er det  

 derfor bestemt, at det område, som Københavns Kommune har lejet, ikke er  

 omfattet af loven.
 Lovens område er det samme område, som er omfattet af det  

 landsplandirektiv, som miljøministeren har udstedt ved cirkulære af 17. marts  

 1989 om region- og lokalplanlægning for Christiania.
Til § 3 Bestemmelsen fastsætter, at forsvarsministeren kan give tilladelse til  

 anvendelse af bygninger og arealer m.v. samt formen for denne anvendelse, at  

 forsvarsministeren kan stille vilkår for at give tilladelser til anvendelsen,  

 at forsvarsministeren kan forbeholde sig adgang til at tilbagekalde  

 tilladelser, at forsvarsministeren kan tidsbegrænse tilladelser, og at  

 forsvarsministeren kan bestemme, at bygninger skal ombygges eller nedrives.
Efter loven vil enhver anvendelse af bygninger og arealer m.v. på  

 Christianiaområdet forudsætte, at der foreligger en tilladelse hertil fra  

 forsvarsministeren.
Ved lovens ikrafttræden kan der udstedes en foreløbig -  

 eventuelt betinget - tilladelse til at anvende bygninger og areal m.v. for de  

 personer, der ved lovforslagets fremsættelse var tilmeldt folkeregisteret med  

 fast bopæl på Christiania.
Der kan herunder også blive givet foreløbig  

 tilladelse til at anvende de bygninger, der er blevet ulovligt opført før  

 lovens ikrafttræden.
Det er herefter hensigten, at længerevarende tilladelser  

 kan afløse de foreløbige, når en mere endelig planlægning for arealet er  

 udarbejdet på grundlag af lokalplanen.
For virksomheder, der ved  

 lovforslagets fremsættelse blev drevet på Christiania, kan der udstedes en  

 foreløbig - eventuelt betinget - tilladelse for en nærmere angiven periode,  

 inden for hvilken virksomhederne enten skal opnå en mere varig tilladelse  

 eller skal ophøre med driften på området.
Efter lovens ikrafttræden vil der over for anvendelse af bygninger og  

 arealer m.v., hvortil der ikke er givet tilladelse, blive skredet ind i  

 medfør af bestemmelserne i §§ 4, 6, 10 og 11. Efter loven kan der gives  

 tilladelser til ændret anvendelse af bygninger og arealer, således at området  

 naturligt kan udvikle sig inden for lokalplanernes rammer.
Bortset fra de  

 foreløbige tilladelser, der kan gives ved lovens ikrafttræden, vil  

 forsvarsministerens tilladelser, jf. § 8, blive givet inden for rammerne af  

 de til enhver tid vedtagne lokalplaner.
Ved anvendelse af arealer forstås  

 enhver form for anvendelse, således at også beplantning, anlæggelse af veje  

 og stier m.v. kræver tilladelse fra forsvarsministeren.
Hvorvidt der efter  

 loven vil blive givet tilladelse til, at bygninger må opføres, ombygges eller  

 nedrives, afhænger af, om opførelsen, ombygningen eller nedrivningen ligger  

 inden for lovens overordnede hensyn samt lokalplanens rammer, og herunder vil  

 der blive taget hensyn til områdets historiske værdier og rekreative formål.
For at kunne udnytte området, er det fundet nødvendigt at kunne regulere  

 placeringen af genstande på området i samme omfang som på andre offentligt  

 tilgængelige arealer.
Derfor kræver placeringen af boder, skure, skurvogne,  

 campingvogne, telte, hegn eller alle andre former for genstande - også mindre  

 genstande - forsvarsministerens tilladelse. Årsagen til, at det er nødvendigt  

 at kunne stille vilkår for en given tilladelse, er, at området skal udvikle  

 sig henimod en udnyttelse inden for lokalplanens rammer.
Vilkårene kan f.eks. være, at der stilles krav om, at bygningen og arealet  

 skal istandsættes inden for en given frist og derefter vedligeholdes til et  

 niveau, som sikrer, at bygningerne ikke går i forfald, og at der er rimelige  

 sundheds- og helbredsmæssige forhold.
Forsvarsministeren kan stille som  

 vilkår, at han eller den, han bemyndiger, til enhver tid skal have adgang til  

 bygninger og arealer, således at disses tilstand og anvendelse kan inspiceres  

 for eksempel med henblik på planlægning af områdets udnyttelse og planlægning  

 af statens retablering af bygninger til deres historiske udseende.
Vilkårene  

 vil endvidere indeholde bestemmelser om betaling, som kan variere alt efter,  

 om der er tale om anvendelse til beboelse, institutioner eller erhverv, og  

 bestemmelser om, at brugeren er pligtig at lade det benyttede nedrive og  

 fjerne ved ophør af brug.
Tilladelserne vil kunne gives til bestemte  

 personer.
Stk. 3 giver forsvarsministeren hjemmel til at forbeholde sig ret til at  

 tilbagekalde givne tilladelser helt eller delvist.
Bestemmelsen giver  

 endvidere hjemmel til, at der til tilladelser kan stilles nye vilkår med  

 samme frist, som tilladelserne kan tilbagekaldes med.
For de beboere, som er  

 bosiddende på Christiania ved lovforslagets fremsættelse og tilmeldt  

 Christiania i folkeregistret, vil tilbagekaldelsesvarslet for dele af den  

 foreløbige tilladelse, som kan gives ved lovens ikrafttræden, i almindelighed  

 blive sat til mindst 6 måneder.
For senere tilladelser vil  

 tilbagekaldelsesvarslet blive afpasset efter hensyntagen til varigheden af  

 anvendelsen, formen for anvendelsen, formålet med benyttelsen m.m.  

 Tilladelserne vil kunne gives for i forvejen fastsatte perioder.
Herved vil  

 der allerede på det tidspunkt, tilladelsen gives, kunne blive taget højde for  

 forandringer, der er planlagt til senere gennemførelse.
Bestemmelser i denne  

 paragraf regulerer betingelserne for anvendelsen af bygningerne til både  

 beboelse og erhverv.
Anvendelsen vil således ikke være omfattet af  

 lejelovgivningen, da der ikke vil blive tale om lejekontrakter i normal  

 forstand efter lejeloven.
Bestemmelsen i stk. 4 giver forsvarsministeren adgang til at bestemme, at  

 bygninger skal ombygges eller nedrives.
Bestemmelsen er tænkt anvendt på  

 såvel de bygninger, som er opført af forsvaret før 1971, som bygninger opført  

 efter 1971 ulovligt af beboerne.
Begrundelsen for sådanne beslutninger kan  

 f.eks. være hensynet til de fredningsmæssige interesser i forbindelse med  

 etableringen af rekreativt område, eller tilbageføring til et historisk  

 udseende, at bygningen er uegnet til dens formål eller direkte kondemnabel.  

 Ombygning for statens regning vil normalt kun kunne finde sted på statens  

 bygninger i forbindelse med tilbageføring til et historisk udseende.  

 Forsvarsministeren kan bestemme, at bygninger, som er ulovligt opført såvel  

 før som efter lovens ikrafttræden, skal nedrives for den ansvarliges regning.  

 Lader den ansvarlige ikke inden for en fastsat frist bygningen nedrive og  

 fjerne, lader forsvarsministeren den nedrive og fjerne for den ansvarliges  

 regning.
Til § 4 Hvis der i medfør af § 3 ikke foreligger tilladelse eller given tilladelse  

 tilbagekaldes, kan forsvarsministeren påbyde, at beboerne skal fraflytte  

 eller ophøre med anvendelsen af bygningen eller det pågældende areal.
Fristen  

 for påbudet vil for de beboere, som er bosiddende på Christiania ved  

 lovforslagets fremsættelse og tilmeldt Christiania i folkeregistret, blive  

 fastsat til mindst 6 måneder.
I andre tilfælde vil fristen blive afpasset  

 efter hensynet til varigheden af anvendelsen, formen af anvendelsen, formålet  

 med benyttelsen, muligheden for erstatningsbolig m.m.
Dog skal anvendelse,  

 som ikke opnår en foreløbig, eventuel betinget tilladelse ved lovens  

 ikrafttræden, fordi den er i strid med gældende lovgivning, umiddelbart  

 bringes til ophør.
Tilsvarende fastsættes det, at hvis der ikke opnås  

 tilladelse til eller tilladelse tilbagekaldes, til at have boder, skure m.v.  

 placeret på området, da skal disse boder og skure fjernes af den ansvarlige  

 inden for en frist fastsat efter de ovennævnte principper.
Personer, som i  

 strid med denne lov, opholder sig på arealet eller i bygningerne, kan  

 forsvarsministeren lade fjerne fra området uden fogedens medvirken.  

 Bestemmelsen sikrer, at Forsvarsministeriet får mulighed for - på grund af de  

 særlige forhold på Christiania - at gennemføre en hurtig og effektiv  

 administration af loven.
Genstande, som bliver efterladt på området udover den fastsatte frist,  

 eller genstande, som i øvrigt er placeret på området uden tilladelse, vil  

 blive fjernet ved forsvarsministerens foranstaltning uden fogedens medvirken.  

 Genstande med en værdi, som klart overstiger de omkostninger, som vil være  

 forbundet med bortfjernelse og opbevaring og et eventuelt bortsalg, vil blive  

 opbevaret i 3 måneder.
I den periode vil en eventuel ejer kunne henvende sig  

 og godtgøre sin ret til genstanden og derefter mod betaling af de påløbne  

 omkostninger få den udleveret.
Genstande, som ikke inden for disse 3 måneder  

 er udleveret til deres ejere, vil blive bortsolgt, og provenuet for salget  

 vil tilfalde statskassen.
Forinden et eventuelt bortsalg vil politiet dog -  

 som sædvanlig ved indbragte genstande - undersøge, om der skulle være tale om  

 tyvekoster, og i bekræftende fald, søge at finde ejeren.
Genstande, der ikke  

 har værdi, som klart overstiger omkostningerne ved bortfjernelsen,  

 opbevaringen og eventuelt bortsalg, vil blive betragtet som affald og  

 umiddelbart bortskaffet.
Bestemmelserne svarer i princippet til de regler,  

 der gælder for behandlingen af hittegods.
Til § 5 I de tilfælde, hvor det bestemmes, at beboere, der ved lovforslagets  

 fremsættelse var tilmeldt folkeregistret med fast bopæl på Christiania, skal  

 fraflytte deres bolig på Christiania, er det fundet rimeligt, at der tilbydes  

 de pågældende en erstatningsbolig.
Det vil blive tilstræbt, at  

 erstatningsbolig anvises på Christianiaområdet.
Foreligger denne mulighed  

 ikke, pålægger bestemmelsen Københavns Kommune pligt til at anvise en  

 erstatningsbolig.
Såfremt det ikke er muligt at anvise en erstatningsbolig på Christiania,  

 og der ikke var medtaget særskilte bestemmelser om erstatningsbolig, ville  

 boligproblemet skulle løses efter bistandslovens regler.
Efter bistandslovens  

 § 31 påhviler det det sociale udvalg, når en familie er husvild, at anvise  

 familien husly mod betaling, der ikke må overstige hverken lejeværdien af den  

 beboelse, der anvises, eller den sædvanlige boligudgift på stedet for en  

 familie af samme størrelse.
Da påbud om fraflytning af bolig på Christiania  

 kun vil blive givet, når tilladelse til beboelse bliver tilbagekaldt, da  

 genhusningspligten kun gælder beboere, som ved lovforslagets fremsættelse var  

 tilmeldt folkeregistret med fast bopæl på Christiania, og da der så vidt  

 muligt vil blive tilbudt erstatningsbolig på Christiania, kan det ikke  

 forventes, at der vil blive tale om genhusning af et større antal beboere  

 inden for en kortere periode.
Det er bestemt, at pligten for Københavns  

 Kommune til om nødvendigt at anvise erstatningsbolig, foruden danske  

 statsborgere også omfatter andre skandinaviske statsborgere, andre EF-borgere  

 og personer med opholdstilladelse som flygtning.
For at skaffe Københavns Kommune god mulighed for at gennemføre  

 tilbudspligten om erstatningsbolig, er det i stk. 3. bestemt, at  

 byfornyelseslovens bestemmelser om pligt til at stille boliger til rådighed  

 til brug for genhusning også skal gælde ved et tilbud af erstatningsbolig  

 efter nærværende lov.
Efter byfornyelseslovens § 42 kan kommunalbestyrelsen  

 bestemme, at almennyttige boligselskaber skal stille indtil hver 3. ledige  

 lejlighed til rådighed som en erstatningsbolig.
Kommunalbestyrelsen kan  

 samtidig hermed bestemme, at ejere af private udlejningsejendomme med mindst  

 6 beboelseslejligheder skal stille indtil hver tredje ledige lejlighed til  

 rådighed som erstatningsbolig.
Kommunalbestyrelsen kan dog kun træffe disse  

 beslutninger, såfremt den samtidig bestemmer, at halvdelen af de ledige  

 lejligheder i kommunens egne beboelsesejendomme stilles til rådighed som  

 erstatningsbolig.
Det bestemmes endvidere, at byfornyelseslovens bestemmelser  

 om pligt til at give oplysninger om ledige lejligheder (§§ 43 og 86) skal  

 finde tilsvarende anvendelse med hensyn til den genhusningspligt, der  

 påhviler de kommunale myndigheder efter denne lov.
Til § 6 Bestemmelsen fastsætter regler for, hvorledes loven håndhæves i tilfælde  

 af overtrædelser.
Når der konstateres overtrædelse af loven, regler udstedt  

 efter loven, vilkår for tilladelser efter loven, eller såfremt det skønnes  

 påkrævet af hensyn til bygninger eller arealer, kan forsvarsministeren  

 meddele påbud eller forbud.
Bestemmelsen kan tænkes udnyttet til at give  

 påbud om nedrivning inden for en kortere frist af ulovligt opførte bygninger  

 og tilbygninger.
Efterkommes forbudet ikke, vil foranstaltningen blive udført  

 for den ansvarliges regning.
I tilfælde, hvor overtrædelse af loven medfører  

 risiko for skade på bygninger eller arealer, vil forsvarsministeren  

 umiddelbart lade de nødvendige foranstaltninger til at afværge denne risiko  

 foretage for den ansvarliges regning.
 For at skabe mulighed for en hurtig og effektiv håndhævelse af lovens  

 bestemmelser, således at håndhævelse ikke behøver at afvente fogedsag og  

 eventuelt påfølgende retssag, er der optaget bestemmelse om, at adgang til  

 bygninger, arealer, boder, skure m.v. kan ske uden retskendelse, når der er  

 konstateret overtrædelser af loven, og adgangen er nødvendig af hensyn til at  

 afværge skade på bygninger eller arealer, for at efterse, om der er grundlag  

 for at udstede påbud eller forbud, eller når påbud eller forbud ikke  

 efterleves.
Til § 7 For at staten kan få dækket påløbne omkostninger, som følge af  

 overtrædelse af loven, er der medtaget en bestemmelse om, at der er  

 udpantningsret for udgifter til at lade foranstaltninger udføre for de  

 ansvarliges regning og til at afværge skade på bygninger m.v.
Til § 8 Bestemmelsen fraviger en række regler inden for fredningslovgivning -  

 såvel indenfor naturfredning som bygningsfredning - planlovgivning og  

 lovgivning om bygningers opførelse, indretning, anvendelse, ombygning og  

 nedrivning.
Dog gælder planlovgivningen i det omfang, det er nødvendigt for  

 den planlægning, som miljøministeren udarbejder for området, jf. § 1.  

 Forsvarsministeren udøver de beføjelser, som efter planlovgivningen tilkommer  

 de kommunale myndigheder.
Der er således særlig tale om regler, der  

 fastsætter procedurer for, hvorledes der tages beslutning i spørgsmål  

 vedrørende lovlig anvendelse af bygninger og arealer.
Fravigelsen af reglerne  

 i fredningslovgivningen og lovgivningen om bygningernes anvendelse, opførelse  

 og nedrivning m.v. er fundet nødvendige, for at de beføjelser, som  

 forsvarsministeren tillægges efter loven, kan udøves med henblik på  

 opfyldelse af lovens og lokalplanernes intentioner.
 Selvom der tidligere er truffet beslutning i fredningsøjemed, er det  

 muligt, at lokalplanernes intentioner ikke vil være i overensstemmelse  

 hermed, da der siden fredningsbeslutningerne er sket en udvikling i området  

 såvel i områdets karakter og udnyttelse, som i tilstanden og dermed  

 bevaringsværdien af bygninger og arealer.
På grund af områdets særlige karakter og for at fremme muligheden for  

 hurtige administrative beslutninger er det bestemt, at beslutninger i medfør  

 af denne lov som hovedregel træffes af forsvarsministeren.
Det må endvidere  

 forventes, at den forenklede administrative beslutningsprocedure ikke vil  

 medføre samme forbrug af administrative ressourcer.
 Da det er hensigten, at beslutninger vedrørende fredning og bygninger og  

 arealers anvendelse m.m. fortsat skal træffes i overensstemmelse med de  

 principper, som er gældende i resten af samfundet, medmindre områdets særlige  

 forhold tilsiger noget andet, er det bestemt, at forsvarsministeren forinden  

 beslutning tages, bør indhente udtalelse fra berørte sagkyndige myndigheder.  

 Høringsbestemmelsen er ikke obligatorisk.
Da formålet med loven er, at forsvarsministeren kan gennemføre den  

 planlægning for området, som miljøministeren har foretaget, er det bestemt,  

 at forsvarsministerens beslutninger skal være i overensstemmelse med  

 lokalplaner for området.
Manglende lokalplan er dog ikke til hinder for, at  

 forsvarsministeren kan træffe afgørelser i medfør af loven.
Til § 9 Bestemmelsen bemyndiger forsvarsministeren til at udstede bekendtgørelser  

 vedrørende lovens gennemførelse, herunder om Københavns Kommunes medvirken.  

 Bekendtgørelser kan forventes udstedt om f.eks. regler for ansøgning om  

 opnåelse af tilladelser, regler for almindelig færdsel på området, således at  

 området også skal kunne udnyttes rekreativt af Københavns befolkning,  

 detaillerede bestemmelser om gennemførelse af pligten til at anvise  

 erstatningsbolig og regulering af uforudsete situationer.
Endvidere kan forsvarsministeren nedsætte et særligt styringsråd, som  

 tænkes sammensat efter tilsvarende principper, som den nuværende Særlige  

 Styringsgruppe vedrørende Christiania er sammensat efter, eventuelt tillige  

 med deltagelse af juridisk sagkyndige medlemmer.
Til varetagelse af de  

 daglige administrative forretninger kan nedsættes et særligt sekretariat.
Det er endelig tanken, at der udstedes regler om, at der blandt de  

 fastboende på Christiania vælges et beboerråd på fem til ni medlemmer for  

 minimum et år ad gangen.
Dette råd kan således blandt andet rådgive  

 Forsvarsministeriet og styringsrådet.
Til § 10 I lighed med, hvad der er gældende i anden lovgivning, som giver en  

 myndighed adgang til uden retskendelse at træffe foranstaltninger til lovens  

 gennemførelse og håndhævelse, er det i § 10 bestemt, at forsvarsministeren  

 kan anmode politiet om at yde fornøden bistand ved udøvelsen af sine  

 beføjelser efter loven.
Til § 11 Bestemmelsen giver mulighed for at straffe personer, der overtræder lovens  

 bestemmelser med bøde.
De bestemmelser, som kan give anledning til straf, er  

 bestemmelser om anvendelse af arealer, anvendelse, opførelse, ombygning eller  

 nedrivning af bygninger, eller opstilling af boder, skure m.v. uden  

 forsvarsministerens tilladelse; tilsidesættelse af vilkår for tilladelser;  

 undladelse af at fraflytte bolig, der ikke længere må anvendes eller ophør  

 med at anvende bygninger til formål, der ikke foreligger tilladelse til;  

 undladelse af at fjerne boder, skure, genstande m.v. inden for de fastsatte  

 frister; samt undladelse af at efterkomme givne forbud eller påbud.
Ved  

 overtrædelse af vilkår om betaling vil der ikke blive nedlagt påstand om  

 straf, hvis overtrædelsen skyldes manglende betalingsevne.
 Der foreligger mulighed for at straffe personer, som overtræder  

 bestemmelser udstedt i medfør af denne lov med bøde.
 Begås overtrædelserne af et selskab eller lignende, er der mulighed for at  

 pålægge selskabet som sådant et bødeansvar.
Til § 12 Bestemmelsen fastsætter, at loven træder i kraft dagen efter  

 bekendtgørelsen i Lovtidende.
Selvom loven således hurtigt vil træde i kraft,  

 vil en stor del af bestemmelserne først få praktisk betydning, når der i  

 løbet af efteråret 1989 er udstedt lokalplan for området og derved  

 tilvejebragt en detaljeret plan for den fremtidige anvendelse.
Manglende  

 lokalplan er dog ikke til hinder for, at forsvarsministeren træffer  

 afgørelser i medfør af loven.
Administrationen af loven i perioden fra dens  

 ikrafttrædelse og frem til udstedelse af lokalplan sker, uden at indholdet af  

 lokalplanen derved foregribes.
