 1. Ved lov nr. 532 af 13. december 1985 er der  

 gennemført ændrede regler om den skattemæssige behandling af kursgevinster og  

 -tab på fordringer og gæld.
Der er samtidig ved lov nr. 533 af 13. december 1985 gennemført ændrede  

 regler om beskatning af udloddende investeringsforeninger.
Disse ændringer er  

 kun delvist omtalt i dette cirkulære, og der henvises til et cirkulære om  

 aktieavancebeskatningsloven.
 Kursgevinstloven er ændret ved lov nr. 215 af 23. april 1986  

 (Skibskreditfondens indeksobligationer). Kursgevinstloven er med de seneste  

 ændringer optrykt som lovbekendtgørelse nr. 519 af 8. august 1986.
 2. Efter DE HIDTIL GÆLDENDE REGLER i statsskattelovens  

 §§ 4-6 er kursgevinster og -tab, som en fordringshaver (kreditor, långiver)  

 konstaterer, blevet anset som formuebevægelser, der er indkomstopgørelsen  

 uvedkommende, medmindre der foreligger næring eller spekulation.
 Herudover findes der en speciel regel i ligningslovens § 4, hvorefter  

 gevinst ved afhændelse eller indfrielse, herunder udtrækning, af offentlige  

 obligationer samt private pantebreve og fordringer, der tilfalder  

 forsikringsselskaber, banker og andre virksomheder, der som et normalt led i  

 deres almindelige virksomhed anbringer midler i sådanne aktiver, er at anse  

 som skattepligtig indkomst for den pågældende virksomhed.
 Endelig findes der en særregel i ligningslovens § 8 D, der bestemmer  

 følgende:
»Ved opgørelsen af den skattepligtige indkomst medregnes realiseret  

 avance og fradrages realiseret tab som følge af kursændringer på fremmed  

 valuta vedrørende fordringer og gæld, der har tilknytning til erhvervsmæssig  

 virksomhed.« Gevinster og tab, som en skyldner (debitor, låntager) realiserer ved  

 frigørelse for en gældsforpligtelse, har hidtil kun været omtalt i  

 ligningslovens § 8 D og i ligningslovens § 4, stk. 3 og 4.
 3. De NYE REGLER opretholder de gældende regler for  

 næringsbeskatning af gevinster og tab på fordringer hos pengeinstitutter,  

 vekselerere og andre, der driver egentlig handelvirksomhed med fordringer  

 eller driver finanieringsvirksomhed.
 Der er også fastsat regler, der svarer til den gældende praksis om  

 beskatning af gevinster og tab på fordringer, som er modtaget som  

 skattepligtigt vederlag i næring.
De hidtil gældende regler om beskatning af gevinster og tab på fordringer  

 og gæld i fremmed valuta er medtaget i ændret og ajourført udgave.
Selskaber  

 m.v. skal således generelt medregne gevinst og tab både på fordringer og gæld  

 i fremmed valuta.
Det samme gælder for personer, såfremt det godtgøres, at  

 fordringen eller gælden i fremmed valuta har erhvervsmæssig tilknytning.  

 Gevinst på fordringer i fremmed valuta medregnes herudover ved opgørelsen af  

 den skattepligtige indkomst, hvis den pålydende rente på  

 erhvervelsestidspunktet er lavere end mindsterenten.
 UDENFOR næringstilfælde og reglen om fordringer og gæld i fremmed valuta  

 vil den ny KURSGEVINSTORDNING være afgørende for, om gevinsten skal medregnes  

 ved opgørelsen af den skattepligtige indkomst.
Kursgevinstordningen skal tilskynde til, at der ikke udstedes fordringer  

 med helt forudsigelige, indbyggede kursgevinster.
Dette mål nås ved, at  

 gevinster på fordringer med en rente under markedsrenten (dvs. fordringer,  

 der ikke opfylder mindsterentekravet til den pålydende rente) altid  

 beskattes.
Eventuelle kurstab er ikke fradragsberettigede.
Gevinster på  

 fordringer, der udstedes med en rente, der opfylder mindsterentekravet til  

 den pålydende rente, er ALTID skattefri uanset renteudviklingen.
 I de nye regler omtales nu udtrykkeligt gevinster og tab, som en skyldner  

 realiserer ved frigørelse for en gældsforpligtelse.
4. De nye regler har som udgangspunkt virkning fra og  

 med indkomståret 1986. Kravet om iagttagelse af mindsterente gælder dog  

 fordringer, der udstedes den 2. oktober 1985 eller senere.
Der gælder særlige  

 regler for fordringer, der er udstedt før den 2. oktober 1985, men som  

 erhverves den 2. oktober 1985 eller senere.
Reglen i § 5, stk. 5, gælder for  

 forpligtelser, der er påtaget den 11. december 1985 eller senere.
Med loven  

 ophæves spekulationsbeskatningen for lovens anvendelsesområde og  

 ligningslovens § 4. Disse ændringer har dog først virkning fra og med  

 indkomståret 1987.
5. OVERSIGT OVER FORHOLDET MELLEM HIDTIL GÆLDENDE RET  

 OG KURSGEVINSTLOVEN Hidtil gældende ret Kursgevinstloven NÆRING NÆRING LIGNINGSLOVENS § 4 SPEKULATION MINDSTERENTEREGEL LIGNINGSLOVENS § 8 D § 6, STK. 1 Cirkulæret er i øvrigt inddelt i følgende kapitler:
 1. Oversigt.
 2. Kursgevinstlovens anvendelsesområde.
 3. Næringsbeskatning.
 4. Kursgevinstordning.
 5. Spekulation.
 6. Fordringer og gæld i fremmed valuta.
 7. Beskatningen ved frigørelse for en  

 gældsforpligtelse.
 8. Opgørelse m.v.
 9. Ikrafttræden.
 6. Oversigt over kursgevinstloven.
 KURSGEVINSTLOVENS ANVENDELSESOMRÅDE.
 7. Reglerne gælder for obligationer, pantebreve,  

 gældsbreve og andre pengefordringer.
Reglerne gælder som udgangspunkt alle pengefordringer, uanset deres art.  

 Afgørende for bedømmelsen er alene, om der foreligger et retligt krav på  

 betaling i form af penge.
Reglerne gælder derved også for de helt  

 individuelle fordringer, der opstår ved salg på kredit, ved løn- og  

 honorartilgodehavender eller ved ganske kortvarige lejlighedslån uden  

 sikkerhedsstillelse.
Reglerne gælder for ALLE gevinster og tab på pengefordringer.
Gevinster og  

 tab omfatter ikke alene stigninger og fald i børskursen, der følger af  

 ændrede renteforhold.
Værdistigninger, der følger af andre forhold, som  

 f.eks. indeksregulering eller valutakursændringer, omfattes også af reglerne.  

 Tab, der skyldes skyldnerens (debitor, låntager) manglende betalingsevne og  

 utilstrækkelig sikkerhed ved pant eller kaution, er også omfattet.
 Det vil sige, at den skattemæssige behandling af gevinsten eller tabet  

 ikke er afhængig af ÅRSAGEN til gevinsten eller tabet.
 8. Kursgevinstloven har et meget bredt  

 anvendelsesområde, hvorfor det er hensigtsmæssigt at foretage en afgrænsning  

 af de fordringer, der IKKE omfattes af reglerne i loven.
 Reglerne omfatter ikke præmieobligationer, der fortsat skal bedømmes efter  

 de hidtidige regler.
Reglerne gælder heller ikke for de værdipapirer, der omfattes af reglerne  

 i aktieavancebeskatningsloven.
Det vil sige, at aktier, anparter,  

 andelsbeviser og omsættelige beviser for indskud i investeringsforeninger  

 ikke omfattes af reglerne i loven.
Der gælder SÆRLIGE REGLER for konvertible obligationer.
Udgangspunktet er,  

 at de som hidtil omfattes af reglerne i aktieavancebeskatningsloven.
Ved konvertible obligationer forstås gældsbreve, der er udstedt af aktie-  

 eller anpartsselskaber, og som giver långiveren RET til at ombytte sin  

 fordring til en aktie eller anpart i selskabet.
Långiveren har ikke PLIGT til  

 at ombytte fordringen til en aktie eller en anpart i selskabet, men kan i  

 stedet ved lånets forfaldstid kræve det tilbagebetalt.
De konvertible obligationer omfattes kun af mindsterentereglen i § 7 i de  

 tilfælde, hvor gevinst og tab ved afståelse ikke medregnes ved opgørelsen af  

 den skattepligtige almindelige indkomst efter reglerne i  

 aktieavancebeskatningsloven, eller hvor afståelsessummen ikke beskattes som  

 almindelig indkomst efter ligningslovens § 16 B.
De konvertible obligationer  

 omfattes herefter af mindsterentereglen, når de afstås af en hovedaktionær  

 eller en almindelig aktionær efter 3 års ejertid.
I disse situationer vil  

 mindsterentereglen være afgørende for, om en eventuel gevinst skal beskattes.  

 Gevinsten vil i så fald kun være skattefri, såfremt de konvertible  

 obligationer har opfyldt mindsterentekravet til den pålydende rente.
Der  

 henvises i øvrigt til pkt. 55, hvor der gøres nærmere rede for, hvornår de  

 konvertible obligationer omfattes af mindsterentereglen.
 Hvis konverteringsretten er udnyttet, finder reglerne IKKE anvendelse.
9. Købe- og salgsrettigheder til pengefordringer  

 (terminsforretninger) kan efter en konkret bedømmelse være omfattet af  

 kursgevinstloven.
Det afhænger således af, om man er ejer af den fordring,  

 som er genstand for overdragelse på termin.
10. Reglerne i kursgevinstloven er UDTØMMENDE.
Gevinst  

 og tab på pengefordringer, der opstår for en kreditor ved afståelse eller  

 indfrielse, behandles efter kursgevinstloven og IKKE efter reglerne i  

 statsskattelovens §§ 4-6. Dette bevirker, at der efter ophævelsen af  

 spekulationsbeskatningen for pengefordringer alene kan statueres spekulation  

 i tilfælde, der falder udenfor kursgevinstloven.
Det vil f.eks. være  

 tilfældet med præmieobligationer eller købe- og salgsrettigheder til en  

 pengefordring efter en konkret bedømmelse.
11. Kredsen af skattepligtige, der er omfattet af  

 kursgevinstloven, er selskaber, foreninger, personer og dødsboer, der ved  

 realisationen af gevinsten eller tabet er fuldt skattepligtige her til  

 landet.
Personer og selskaber m.v., der ikke er fuldt skattepligtige her til  

 landet, omfattes dog også af loven, hvis personerne og selskaberne m.v. har  

 fast driftssted her i landet, og fordringen eller gælden har tilknytning til  

 virksomheden.
 12. Oversigt over værdipapirer, der IKKE omfattes af  

 kursgevinstloven.
- præmieobligationer - aktier - anparter - andelsbeviser - omsættelige beviser for indskud i investeringsforeninger  

 (investeringsbeviser) - konvertible obligationer, for så vidt gevinst og tab medregnes ved  

 opgørelsen af den skattepligtige almindelige indkomst efter reglerne i  

 aktieavancebeskatningsloven, eller afståelsessummen beskattes som almindelig  

 indkomst efter ligningslovens § 16 B.
 - købe- og salgsrettigheder til en pengefordring efter en konkret  

 bedømmelse (terminsforretninger).
 13. NÆRINGSBESKATNING.
 Reglerne om næringsbeskatning findes i lovens §§ 2, 3 og 4. Der sondres  

 mellem pengenæring (§§ 2 og 3) og vederlagsnæring (§ 4).
 14. PENGENÆRING.
 At være næringsskattepligtig af kursgevinster efter §§ 2 og 3 betyder, at  

 man skal medtage kursgevinster og -tab på alle sine pengefordringer, der er  

 omfattet af § 1, ved indkomstopgørelsen.
 De tidligere regler om næringsskattepligt af kursgevinster fandtes i  

 statsskattelovens §§ 4-5. Reglerne indebar, at gevinster og tab på den  

 skattepligtiges aktiver kun blev medregnet ved indkomstopgørelsen, hvis  

 aktiverne var bestemt til omsætning med fortjeneste for øje, enten som led i  

 den skattepligtiges erhvervsvirksomhed (næring) eller i øvrigt (spekulation).  

 Disse regler suppleredes af reglerne i ligningslovens § 4, der omfattede en  

 kreds af skattepligtige, der sædvanligvis anbringer så store midler i  

 fordringer, at de også måtte være omfattet af en generel skattepligt af  

 kursgevinster, uanset at de skattepligtige ikke opfyldte betingelserne i  

 øvrigt for næringsbeskatning.
 §§ 2 og 3 indeholder en præcisering af næringsbeskatningen.
 For selskaber m.v. sker dette ved en kombination af de hidtil gældende  

 næringsregler og ligningslovens § 4.
 Det medfører, at finansielle institutioner som pengeinstitutter,  

 forsikringsselskaber, selvstændigt skattepligtige investeringsforeninger,  

 andre selskaber, der omfattes af lov om visse kreditinstitutter, samt  

 selskaber, der udøver næring ved køb og salg af fordringer eller driver  

 næringsvirksomhed med finansiering, er omfattet af næringsbeskatningen. (Med  

 hensyn til realkreditinstitutter se pkt. 76-78).
De nævnte selskaber, undtagen visse selskaber, der driver  

 finansieringsnæring, var allerede omfattet af ligningslovens § 4. Der er  

 derfor kun i beskedent omfang tale om udvidelse af skattepligten.
De nye  

 regler betyder også, at en række selskaber ikke længere er omfattet af en  

 sådan generel beskatning.
Herved undgår man meget vanskelige  

 afgrænsningsspørgsmål.
For personer og dødsboer, der driver virksomhed som bankiers eller  

 vekselerere eller i øvrigt udøver næring ved køb og salg af fordringer eller  

 ved finansiering, opretholdes de gældende regler om næringsbeskatning.
Det  

 tydeliggøres, at der gælder en formodning for, at alle deres fordringer hører  

 med til omsætningsformuen.
 15. SELSKABER M.V.
 § 2  opregner de selskaber og institutter, der er  

 næringsskattepligtige af alle deres fordringer, som er omfattet af § 1. Det  

 drejer sig om skattepligtige efter selskabsskatteloven og  

 fondsbeskatningsloven.
 16. Selskaber m.v., der er fuldt skattepligtige efter  

 § 1, stk. 1, nr. 1-3 og 5-6, og stk. 2, 1. pkt., eller begrænset  

 skattepligtige efter § 2, stk. 1, litra a), i lov om indkomstbeskatning af  

 aktieselskaber m.v., skal medregne gevinster og tab på pengefordringer, hvis  

 de i øvrigt er omfattet af bestemmelsen.
 Omfattet af kursgevinstlovens § 2 er:
 (Andelskasser, dvs. pengeinstitutter, som er organiseret som selvstændigt  

 skattepligtige foreninger, og som virker i henhold til lov om banker og  

 sparekasser m.v., jfr. lovbekendtgørelse nr. 374 af 15. august 1985, er  

 derimod ikke omfattet af beskatning efter § 2.
Andelskasserne er foreninger, der omfattes af selskabsskattelovens § 1,  

 stk. 1, nr. 6, og I PRINCIPPET derfor skattepligtige af indkomst ved  

 erhvervsmæssig virksomhed, hvortil hører ind- og udlånsvirksomhed.
Ifølge  

 selskabsskattelovens § 1, stk. 4, betragtes overskud, som andelskasserne  

 indvinder ved LEVERANCER TIL MEDLEMMERNE, dog ikke som indvundet ved  

 erhvervsmæssig virksomhed.
I praksis er andelskasserne derfor skattefri).
 17. Omfattet af bestemmelsen er også de selskaber og  

 institutioner, der i øvrigt udøver næring ved køb og salg af fordringer eller  

 driver næringsvirksomhed ved finansiering.
18. Hvorvidt et selskab i øvrigt må anses for at udøve  

 næring ved køb eller salg af fordringer, må bero på, om selskabet har det som  

 sin hele eller delvise levevej at handle med fordringer.
Det vil sige, at der  

 er tale om virksomheder, der handler med værdipapirer for egen regning eller  

 som mægler formidler sådanne handler.
Det karakteristiske for disse  

 virksomheder er, at der er tale om en vis aktiv indsats i form af f.eks.  

 annoncering eller kundekontakt.
Der kan endvidere være tale om, at en kreds  

 af kunder opsøger den skattepligtige på grund af dennes særlige viden om  

 markedet eller andre forhold af betydning for udbud, efterspørgsel eller  

 prisfastsættelse.
Denne form for handelsnæring må ikke forveksles med  

 porteføljepleje af en værdipapirbeholdning.
Det karakteristiske er her, at  

 værdipapirer købes til og sælges fra en beholdning, der kan være af variabel  

 størrelse, men hvor køb og salg sker gennem kanaler (pengeinstitutter og  

 vekselerere), og hvor hensigten primært er at omplacere kapitalen, således at  

 afkastet øges.
Ved afgørelsen af, om der foreligger næringsvirksomhed, vil  

 den på grundlag af statsskatteloven udviklede praksis være vejledende.
19. Ved finansieringsvirksomhed forstås her, at  

 selskabet som sin hele eller delvise levevej foretager direkte udlån eller  

 opkøber fordringer, der normalt ikke er genstand for almindelig omsætning.  

 Det kan f.eks. være ikke-pantsikrede fordringer eller købekontrakter.
Det  

 gælder, hvadenten de hertil anvendte midler hidrører fra egenkapital eller  

 fra fremmedkapital.
Disse næringstilfælde må afgrænses overfor den mere  

 passive kapitalanbringelse, der ikke anses for finansieringsnæring, se herom  

 pkt. 23. Finansieringsselskaberne skal medregne gevinster og tab på alle  

 fordringer uanset art.
20. Skattepligtige efter lov om beskatning af fonde,  

 visse foreninger og institutter m.v. (lov nr. 145 af 19. marts 1986) skal  

 medregne gevinster og tab på pengefordringer, hvis de i øvrigt er omfattet af  

 bestemmelsen.
Omfattet af bestemmelsen er bl.a. institutioner, der er  

 omfattet af lov om realkreditinstitutter eller lov om visse  

 kreditinstitutter.
 Disse institutioner bliver først subjektivt skattepligtige fra og med  

 indkomståret 1987, og de bliver derfor først omfattet af kursgevinstloven fra  

 samme tidspunkt.
 Dog gælder det, at de af de ovennævnte institutioner, som allerede i dag  

 er skattepligtige, fordi de er erhvervsdrivende og dermed omfattet af  

 selskabsskatteloven § 1, stk. 1, nr. 6, allerede fra og med indkomståret 1986  

 er omfattet af § 2. Realkreditinstitutter, som er godkendt af  

 boligministeren, er skattefri til udgangen af indkomståret 1986.
 21. PERSONER § 3.
 I bestemmelsen opregnes den persongruppe og de dødsboer, som er omfattet  

 af skattepligt af kursgevinster på alle fordringer, som er omfattet af § 1.  

 Det er en betingelse for skattepligten, at personen er vekselerer eller  

 bankier eller i øvrigt udøver næring ved køb og salg af fordringer eller  

 driver næringsvirksomhed ved finansiering. (For andre personer og dødsboer  

 gælder reglerne i § 7, se pkt. 27 ff).
22. Hvorvidt en skattepligtig i øvrigt må anses for at  

 udøve næring ved køb eller salg af fordringer, må bero på, om den  

 skattepligtige har det som sin hele eller delvise levevej at handle med  

 fordringer.
Det vil sige, at der er tale om virksomheder, der handler med  

 værdipapirer for egen regning eller som mægler formidler sådanne handler.
Det  

 karakteristiske for disse virksomheder er, at der er tale om en vis aktiv  

 indsats i form af f.eks. annoncering eller kundekontakt.
Der kan endvidere  

 være tale om, at en kreds af kunder opsøger den skattepligtige på grund af  

 dennes særlige viden om markedet eller andre forhold af betydning for udbud,  

 efterspørgsel eller prisfastsættelse.
Denne form for handelsnæring må ikke  

 forveksles med porteføljepleje af en værdipapirbeholdning.
Det  

 karakteristiske er her, at værdipapirer købes til og sælges fra en  

 beholdning, der kan være af variabel størrelse, men hvor køb og salg sker  

 gennem kanaler (pengeinstitutter og vekselerere), og hvor hensigten primært  

 er at omplacere kapitalen, således at afkastet øges.
Ved afgørelsen af, om  

 der foreligger næringsvirksomhed, vil den på grundlag af statsskatteloven  

 udviklede praksis være vejledende.
23. Ved finansieringsvirksomhed forstås her, at den  

 skattepligtige som sin hele eller delvise levevej foretager direkte udlån  

 eller opkøber fordringer, der normalt ikke er genstand for almindelig  

 omsætning.
Det kan f.eks. være ikke-pantsikrede fordringer eller  

 købekontrakter.
Det gælder, hvadenten de hertil anvendte midler hidrører fra  

 egenkapital eller fra fremmedkapitel.
Disse næringstilfælde må afgrænses  

 overfor den mere passive kapitalanbringelse, der ikke anses for  

 finansieringsnæring.
 Vejledende ved denne afgrænsning kan bl.a. være følgende forhold:
Nedennævnte to højesteretsdomme angiver - for skatteydere, der disponerer  

 inden for markedet for kortvarige private pantebreve - den ramme, inden for  

 hvilken Højesteret kan ventes at ville trække grænsen for skattepligt.
Det  

 drejer sig på den ene side om den gruppe, der nok virker aktivt, men dog  

 stadig må betragtes som almindelige kapitalinvestorer, der kan oppebære  

 kursgevinster indkomstskattefrit.
På den anden side drejer det sig om de  

 erhvervsdrivende udøvere af udlånsvirksomhed eller finansieringsvirksomhed,  

 der indkomstbeskattes af disse gevinster.
I dommen UfR 1973.472H (Quant-Hansen) (Skd.25.184) var der tale om en  

 skatteyder, som ikke havde erhverv, men som havde investeret den væsentligste  

 del af sin formue i pantebreve med ret kort løbetid (fra 4-10 år, der for  

 nogles vedkommende blev kortere som følge af indfrielse). Købene  

 finansieredes til dels ved anvendelse af kassekredit.
I nogle tilfælde var  

 pantebrevene udstedt direkte til den pågældende.
Der var aldrig foretaget  

 salg af pantebreve.
Højesteret fandt ikke i de oplyste omstændigheder  

 grundlag for at fastslå, at der var udøvet næringsvirksomhed, der medførte  

 skattepligt af kursgevinsterne.
Dommen er kommenteret af Jørgen Trolle i UfR  

 1973B, s. 309.
Den anden højesteretsdom er UfR 1975. 552H (Hyldahl) (Skd. 35.67), hvor en  

 købmand, der bl.a. var indehaver af 2 detailforretninger inden for  

 manufakturbranchen, havde investeret ledig kapital i pantebreve.
I  

 Højesterets dom anføres: »Indstævntes . . . dispositioner over sin  

 kapital har kun undtagelsesvis bestået i køb af tidligere oprettede  

 pantebreve eller lign., men har i næsten alle tilfældene bestået i udlån, for  

 hvilke der direkte til indstævnte som første kreditor udstedtes pantebreve  

 eller andre gældsbeviser, og indstævnte har således haft væsentlig  

 indflydelse på lånedokumenternes nærmere vilkår.
Den overvejende del af  

 lånene har haft en stipuleret løbetid på ikke over 3 år, og låneforholdenes  

 karakter - og hyppige anvendelse af klausulen om forfald af lånenes hovedstol  

 ved ejerskifte - har medført, at lånenes faktiske løbetid i det overvejende  

 antal tilfælde er blevet kortere end den stipulerede.
Gennem regnskabsårene .  

 . . har den ved lånetransaktionerne indvundne kursgevinst da også været noget  

 større end renteindtægten.
Kursgevinsten findes i hvert fald under disse omstændigheder ikke at være  

 formueforøgelse . . ., men at måtte anses som en del af udbyttet ved en af  

 indstævnte drevet virksomhed med udlån af penge og således i medfør af  

 statsskattelovens § 4, stk. 1 a, at være skattepligtig indkomst.« Dommen  

 er kommenteret af A.
Blom-Andersen i UfR 1976B, s.237.
24. I § 3 fastslås det i overensstemmelse med gældende  

 praksis, at ikke nødvendigvis alle fordringer, som den skattepligtige har  

 erhvervet, er omfattet af skattepligten.
Formodningen er for, at alle  

 fordringer er omfattet af skattepligten, men der er altså mulighed for at  

 godtgøre, at enkelte fordringer falder uden for næringsskattepligten.  

 Muligheden for at godtgøre dette står åben både for den skattepligtige og for  

 skattemyndighederne.
Falder en fordring uden for næringsskattepligten, er den  

 omfattet af minsterentereglen i § 7.
 25. AFSMITNING.
Ved bedømmelsen af en eventuel skattepligt af kursgevinster kan det få  

 betydning, fra hvem den skattepligtige har erhvervet pengefordringen.
Der er  

 her tale om den såkaldte afsmitning.
Afsmitning kan opstå, hvor der er tale  

 om interessefællesskab mellem flere fysiske eller juridiske personer.
Selv om  

 en aktionær og dennes selskab er to selvstændige skattesubjekter, kan  

 beskatningsreglerne for aktionæren få betydning for beskatningen af selskabet  

 og omvendt.
 Dette er kommet til udtryk i tre højesteretsdomme (UfR 1957.315 H, UfR  

 1982.578 H og UfR 1985.1072 H). Der er ikke med kursgevinstloven tilsigtet  

 nogen ændring af denne praksis.
 26. VEDERLAGSNÆRING § 4.
§ 4  omhandler de tilfælde, hvor fordringen er  

 erhvervet som skattepligtigt vederlag, dvs. fordringen er erhvervet som  

 vederlag for varer, tjenesteydelser m.v.
Den skattemæssige behandling af  

 gevinster og tab på sådanne fordringer ændres ikke.
Kursgevinster og -tab på  

 sådanne fordringer skal derfor som hidtil medregnes ved opgørelsen af den  

 skattepligtige indkomst.
Dog gælder med hensyn til renter stadig reglerne i  

 ligningslovens § 5 A.
Som eksempel herpå kan nævnes situationen, hvor en håndværksmester, der  

 som delvist vederlag for et hus, som han har opført, modtager et  

 sælgerpantebrev.
Kursgevinsten eller -tabet skal da medregnes ved  

 indkomstopgørelsen.
En forhandler, der sælger varer på kredit vil tilsvarende  

 få fradrag for tab på sin fordring på købesummen, hvis køberen ikke betaler.
Bestemmelsen gælder også lønmodtageres krav på løn.
Hvis en lønmodtager  

 har optjent løn for en periode, men lønnen ikke betales f.eks. på grund af  

 arbejdsgiverens konkurs, vil lønmodtageren ikke blive beskattet af den  

 optjente lønfordring, når fordringen viser sig at været tabt.
 Tilsvarende kan ejeren af et sælgerpantebrev, der har indtægtsført en  

 forfalden rente, som ikke bliver betalt, og som senere ved tvangsauktion ikke  

 bliver dækket, fradrage det endeligt konstaterede tab på rentefordringen,  

 selv om der ikke er fradragsret for tabet på restgælden på pantebrevet.
 De anførte tilfælde, kan alle ses som udslag af næringsbeskatningens  

 principper, omend man ikke sædvanligvis vil omtale f.eks. rentefordringen som  

 en »fordring erhvervet i næring«.
Det fastslås i bestemmelsen, at gevinster og tab på børsnoterede  

 obligationer, der er modtaget som skattepligtigt vederlag, ikke skal  

 medregnes ved opgørelsen af den skattepligtige indkomst.
Der er her blot tale  

 om, at der vælges et atypisk betalingsmiddel, men der er i øvrigt ikke nogen  

 usikkerhed om værdien ved modtagelsen.
 Når børsnoterede obligationer ikke omfattes af næringsbeskatningen efter §  

 4, er de omfattet af mindsterentereglen i § 7.
 KURSGEVINSTORDNINGEN, LOVENS § 7.
27. § 7 er den største egentlige nyskabelse i lov om  

 skattemæssig behandling af gevinst og tab på fordringer og gæld.
Efter § 7 er  

 det er krav, at fordringer, som er omfattet af lovens § 1, mindst skal  

 forrentes med en pålydende rente, som ligger tæt på markedsrenten, for at  

 kursgevinsten på fordringen skal være skattefri for kreditor.
Denne  

 rentesats, som kaldes mindsterenten, udregnes på grundlag af markedsrenten  

 efter retningslinier, som er omtalt nedenfor i pkt. 41 ff.
Reglerne i § 7 gælder for pengefordringer i danske kroner.
For  

 pengefordringer i fremmed valuta gælder reglerne i kursgevinstlovens § 6.  

 Disse regler er beskrevet i pkt. 57-61.
 Hvis renten på en fordring opfylder mindsterentekravet, er kursgevinsten  

 på fordringen skattefri for kreditor, medmindre der foreligger næring.
 Opfylder fordringen ikke kravet til mindsterenten, skal hele kursgevinsten  

 beskattes, mens der på den anden side ikke er fradrag for kurstab.  

 Kursgevinsten beskattes, uanset om fordringen afstås eller indfries helt  

 eller delvis.
 28. Afgørende for om en fordring opfylder kravet til  

 mindsterenten, således at kursgevinsten er skattefri for KREDITOR, er rentens  

 størrelse på tidspunktet for DEBITORS påtagelse af forpligtelsen  

 (stiftelsestidspunktet). Opfylder fordringens rente kravet til mindsterenten  

 på det tidspunkt, hvor debitor påtager sig forpligtelsen, bliver  

 kursgevinsten skattefri for kreditor, og for en senere erhverver af  

 fordringen.
 Beskatning efter § 7 omfatter således kun fordringer, hvis rente på  

 stiftelsestidspunktet er lavere end mindsterenten.
Fordringens rente behøver således kun at opfylde mindsterentekravet på  

 stiftelsestidspunktet, for at en kursgevinst kan være skattefri.
Det er  

 derimod uden betydning, hvorledes renteudviklingen bliver på et senere  

 tidspunkt.
Det betyder, at der kan arbejdes med såkaldte blåstemplede og  

 sortstemplede pengefordringer.
Betydningen heraf fremgår af pkt. 29-30.
29. Hvis kravet til mindsterenten er opfyldt på  

 stiftelsestidspunktet, bliver fordringen en såkaldt blåstemplet fordring.
Det  

 betyder, at kursgevinsten til enhver tid er skattefri for kreditor, medmindre  

 der foreligger næring.
Det er således uden betydning, om fordringens rente  

 ikke opfylder kravet til mindsterenten på et senere tidspunkt.
Omsættes en  

 blåstemplet fordring på et sådant senere tidspunkt, bevarer fordringen den  

 oprindelige status som blåstemplet, og kursgevinsten vil følgelig også være  

 skattefri for den nye kreditor.
Det kan derfor fastslås, at når fordringen  

 ved udstedelsen har opnået status som blåstemplet fordring, bevares denne  

 status som blåstemplet.
30. Hvis fordringen ikke opfylder kravet til  

 mindsterenten på stiftelsestidspunktet, bliver fordringen en såkaldt  

 sortstemplet fordring.
Det betyder, at kursgevinsten til enhver tid er  

 skattepligtig hos kreditor.
Det er således uden betydning, om fordringens  

 rente kommer til at opfylde kravet til mindsterenten på et senere tidspunkt.  

 Omsættes en sortstemplet fordring på et sådant senere tidspunkt, bevarer  

 fordringen den oprindelige status som sortstemplet, og kursgevinsten vil  

 følgelig også være skattepligtig hos den nye kreditor.
Det kan derfor  

 fastslås, at når fordringen ved udstedelsen har fået status som sortstemplet,  

 bevares denne status som sortstemplet.
 31. TIDSPUNKTET FOR SKYLDNERENS PÅTAGELSE AF  

 FORPLIGTELSEN (STIFTELSESTIDSPUNKTET).
Som nævnt ovenfor er det afgørende for pengefordringens status som  

 blåstemplet eller som sortstemplet, hvilken pålydende rente pengefordringen  

 bærer på stiftelsestidspunktet.
Det er derfor nødvendigt at fastslå, hvad  

 stiftelsestidspunktet er for forskellige fordringer.
Den mest typiske pengefordring er den børsnoterede obligation.
Der kan her  

 være tale om statsobligationer, statsgældsbeviser, realkreditobligationer og  

 andre obligationer.
Obligationer udstedes ikke mere på papir, men overføres  

 nu elektronisk til registrering på den enkelte obligationskøbers konto i  

 værdipapircentralen.
 Ved statsobligationer og statsgældsbeviser er tidspunktet for skyldnerens  

 påtagelse af forpligtelsen (stiftelsestidspunktet) det tidspunkt, hvor  

 Nationalbanken køber obligationerne af finansministeriet.
Ved realkreditlån er der tale om to skyldforhold.
Det ene skyldforhold  

 opstår mellem låntager (debitor) og realkreditinstituttet.
Låntager udsteder  

 et pantebrev til realkreditinstituttet for det lån, som låntager optager i  

 realkreditinstituttet.
Det andet skyldforhold opstår mellem  

 realkreditinstituttet og de personer, der køber de obligationer, som  

 realkreditinstituttet udsteder for at skaffe låneprovenu til låntager.  

 Obligationskøberne bliver herved långivere (kreditorer). For lån, som  

 afvikles som almindelige obligationslån og ikke som kontantlån, gælder det,  

 at den pålydende rente på pantebrevet fra låntager (debitor) er den samme som  

 den pålydende rente på obligationerne, som realkreditinstituttet udsteder.
 Tidspunktet for skyldnerens (låntager, debitor) påtagelse af forpligtelsen  

 er det tidspunkt, hvor realkreditinstituttet udsteder obligationerne, dvs.  

 overfører obligationerne til låntagerens konto i værdipapircentralen.
 32. Tidspunktet for skyldnerens påtagelse af  

 forpligtelsen kan dog fremrykkes i to situationer:
Tidspunktet for skyldnerens (låntagers) påtagelse af forpligtelsen kan  

 være fremrykket til det tidspunkt, hvor realkreditinstituttet modtager en  

 underskrevet anmodning om udbetaling af et tilbudt lån.
Det forudsætter dog,  

 at realkreditinstituttet senest samtidig med modtagelsen af  

 udbetalingsanmodningen har modtaget et tinglyst pantebrev uden betydende  

 retsanmærkninger eller modtaget sædvanlig garanti for et sådant pantebrev.  

 Endelig er det en forudsætning, at lånets udbetaling finder sted i umiddelbar  

 tilknytning hertil.
 33. Tidspunktet for skyldnerens (låntagers) påtagelse  

 af forpligtelsen kan også være fremrykket, når der er indgået en kurskontrakt  

 mellem låntager og et pengeinstitut eller lignende.
Ved kurskontrakter forstås en kontrakt, der indgås med henblik på sikring  

 af en fremtidig ydelse på nye realkreditlån, der hjemtages på et senere  

 tidspunkt.
Kurskontrakten indgås normalt på baggrund af et lånetilbud fra et  

 realkreditinstitut.
Ved indgåelsen af kurskontrakten forpligter  

 pengeinstituttet sig overfor låntager (skyldner) til at afregne en  

 obligationspost til en nærmere fastsat kurs.
Efter kontraktens indgåelse  

 tiltræder realkreditinstituttet kurskontrakten.
Herved påtager  

 realkreditinstituttet sig at levere det aftalte antal obligationer, når  

 betingelserne for låneudbetalingen er opfyldt.
Når der indgås en kurskontrakt, bliver tidspunktet for skyldners  

 (låntager) påtagelse af forpligtelsen anset for at være det tidspunkt, hvor  

 realkreditinstituttet bekræfter kurskontrakten.
Denne fremrykkelse af  

 tidspunktet for skyldnerens påtagelse af forpligtelsen ved hjælp af en  

 kurskontrakt får betydning ved ændring af mindsterenten.
Ved en forhøjelse af  

 mindsterenten vil obligationerne, der udstedes efter forhøjelsestidspunktet,  

 blive sortstemplede, hvis obligationernes pålydende rente er mindre end  

 mindsterenten.
Men hvis der inden forhøjelsestidspunktet er indgået en  

 kurskontrakt, vil de obligationer, der skal udstedes til opfyldelse af  

 kurskontrakten, kunne udstedes (overføres til værdipapircentralen) også efter  

 en forhøjelse af mindsterenten.
Realkreditinstitutterne kan altså efter en  

 forhøjelse af mindsterenten fortsat sælge obligationer, der nu ikke opfylder  

 den nye mindsterente, til opfyldelse af allerede indgåede kurskontrakter.
Kurskontrakten mellem pengeinstituttet og låntager kan ophæves, hvis  

 låntageren ikke har mulighed for at gennemføre kontrakten som aftalt, eller  

 andre forhold bevirker, at kontrakten ikke gennemføres indenfor den fastsatte  

 frist.
I så fald opgøres forskellen mellem obligationernes værdi til dagskurs  

 og den aftalte terminskurs.
Hvis kursniveauet er steget fra kurskontraktens  

 indgåelse til opgørelsestidspunktet, skal låntageren betale kursdifferencen  

 til pengeinstituttet.
Hvis en kurskontrakt forlænges, betragtes dette som indgåelse af en ny  

 aftale.
Det betyder, at mindsterenten på fornyelsestidspunktet skal være  

 opfyldt, hvis fordringshaver skal undgå kursgevinstbeskatning.
 Efter henstilling fra ressortministerierne har kreditinstitutterne  

 accepteret at stoppe udstedelsen af nye obligationer i en serie, som efter en  

 forhøjelse af mindsterenten ikke længere opfylder kravet til mindsterenten.
34. Efter vedtagelsen af kursgevinstloven og efter  

 ophævelsen af realkreditinstitutternes adgang til at formidle kontantlån kan  

 der opstå vanskeligheder i forbindelse med forhøjelser af mindsterenten.  

 Vanskelighederne kan opstå, hvis der er afgivet et lånetilbud, der efter en  

 forhøjelse af mindsterenten ikke længere opfylder kravet til mindsterenten.
I  

 et sådant tilfælde vil det være nødvendigt at afgive et nyt låntetilbud.
Er  

 et pantebrev på grundlag af et sådant lånetilbud allerede indleveret til  

 tinglysning, vil en ændring i pantebrevets nominelle rentesats som følge af  

 en ændring af mindsterenten føre til dobbeltekspedition ved tinglysningen.  

 Også i forbindelse med en nedsættelse af mindsterenten kan der opstå  

 vanskeligheder, hvis lånetilbuddet har en pålydende rente på mere end 2  

 procent-point over den nye mindsterente, idet en eventuel overkurs da skal  

 beskattes efter § 5, stk. 5. Til imødegåelse af de vanskeligheder, der  

 således kan opstå ved skifte i mindsterenten, vil låntager ofte stå sig ved  

 at indgå en kurskontrakt med et pengeinstitut eller lignende og lade  

 realkreditinstituttet bekræfte aftalen.
Derved er det muligt at tage hensyn  

 til en ændring i mindsterenten, uden at de på aftaletidspunktet forudsatte  

 betingelser bliver ændret.
 35. Ved andre obligationer end  

 kreditforeningsobligationer er tidspunktet for skyldnerens påtagelse af  

 forpligtelsen det tidspunkt, hvor obligationerne overføres til  

 værdipapircentralen.
36. Ved pantebreve, gældsbreve, købekontrakter og  

 andre fordringer er det datoen for indgåelsen af aftalen, der er tidspunktet  

 for skyldnerens påtagelse af forpligtelsen.
Specielt for sælgerpantebreve vil  

 det ofte være indgåelsen af selve ejendomshandelen (slutsedlens dato), der er  

 tidspunktet for påtagelsen af forpligtelsen, fordi pantebrevets vilkår er  

 fastlagt i slutsedlen.
37. Der indgås ofte aftaler om, at en debitor  

 (skyldner) skal fritages for sin gældsforpligtelse, mod at en anden sættes i  

 debitors sted som ny debitor.
Kreditors udsigt til at få fyldestgørelse og  

 dermed fordringens værdi er i høj grad afhængig af debitors evne og vilje til  

 at præstere den skyldige ydelse.
Hovedreglen om debitorskifte  

 (skyldnerskifte) er derfor, at debitor ikke uden kreditors samtykke kan sætte  

 en anden i sit sted som ny debitor.
Kreditors samtykke forekommer i praksis  

 på to måder, ENTEN således at kreditor godkender, at en bestemt person i  

 overensstemmelse med sin aftale med den hidtidige debitor nu indtræder i hans  

 sted som debitor ELLER således, at kreditor i aftalen med den oprindelige  

 debitor giver et generelt samtykke til, at debitor i fremtiden under visse  

 betingelser overfører sine forpligtelser til en anden.
Debitorskifte, som kan ske uden særlig aftale mellem kreditor og debitor,  

 anses ikke som påtagelse af en ny forpligtelse.
Det gælder også for  

 sædvanlige realkreditlån, hvor debitorskifte sker rutinemæssigt uden  

 individuel bedømmelse af kreditværdigheden hos den nye låntager.
Ved sådant  

 debitorskifte er det tidspunkt, hvor den oprindelige debitor påtog sig  

 gældsforpligtelsen, fortsat afgørende ved bedømmelsen af, om kravet til  

 mindsterenten er opfyldt.
Som eksempel på, at der ved debitorskifte vil være  

 tale om en ny forpligtelse, kan nævnes et privat pantebrev, der bestemmer, at  

 restgælden forfalder ved ejerskifte.
38. Ved afgørelsen af, om en fordring på  

 stiftelsestidspunktet opfylder mindsterentekravet, vil det ikke altid være  

 nok at se på fordringens pålydende rente.
Fordringens rente skal nemlig gøres  

 op i forhold til den tilsagte indfrielsessum, således at den pålydende rente  

 svarer til den virkelige forrentning i forhold til den tilsagte  

 indfrielsessum.
Renten skal basere sig på mindst en årlig rentetilskrivning.
 EKSEMPEL:
 Det antages, at mindsterenten er 9 pct.
En fordring udstedes med et pålydende på 100 kr. og rente på 12 pct.
Det  

 er aftalt, at debitor skal tilbagebetale 150 kr.
Kravet efter § 7, stk. 1,  

 er, at den pålydende rente på 12 pct. gøres op i forhold til den tilsagte  

 indfrielsessum på 150 kr.
Herved fås, at 12 den pålydende rente reelt er ---  

 = 8 pct.
Da mindsterentekravet 150 her i eksemplet er 9 pct., opfylder  

 fordringens pålydende rente på 8 pct. således ikke mindsterentekravet.
39. Fordringens rente skal basere sig på mindst en  

 årlig rentetilskrivning.
Hvis den månedlige rente er på f.eks. 1 pct., og  

 hvis denne rente tilskrives restgælden hver måned, vil fordringens pålydende  

 rente i kursgevinstlovens forstand blive anset for at være 12 pct.
Hvis der er tale om en rente på f.eks. 20 pct. med tilskrivning kun hvert  

 andet år, skal renten omregnes, så den svarer til en rente med årlig  

 tilskrivning.
Det vil i dette tilfælde svare til en pålydende rente på 9,54  

 pct. p.a. (helårlig, efterbetalt rente).
40. Selv om en pengefordring på udstedelsestidspunktet  

 ikke opfylder kravet til mindsterenten, er det en forudsætning for beskatning  

 af en kursgevinst, at der rent faktisk kan konstateres en kursgevinst.
Det  

 ses ofte i familieforhold, at forældre yder et rentefrit eller lavtforrentet  

 lån til deres børn.
Hvis det beløb, som børnene låner, er det samme, som det  

 beløb, der skal tilbagebetales til forældrene, har forældrene ikke opnået  

 nogen kursgevinst, og der vil derfor ikke være noget at beskatte efter  

 kursgevinstloven.
 41. BEREGNING AF MINDSTERENTEN.
Mindsterenten beregnes af Københavns Fondsbørs; som udgangspunkt for  

 halvårene januar-juni og juli-december.
Mindsterenten for et kommende halvår  

 udregnes på følgende måde: Fondsbørsen opgør dagligt den effektive rente med  

 to decimaler for fastforrentede kroneobligationer i åbne serier bortset fra  

 indeksobligationer.
Ved beregning af mindsterenten for et kommende halvår  

 lægges en periode på 20 børsdage forud for den 15. december eller 15. juni  

 til grund.
Børsdage er alle hverdage undtagen lørdage, grundlovsdag,  

 juleaftensdag og nytårsaftensdag.
Af den dagligt beregnede rente udregnes et  

 simpelt gennemsnit for disse 20 børsdage.
Denne gennemsnitsrente ganges med  

 7/8 og nedrundes til nærmeste hele antal procent-point.
Den herved fremkomne  

 rente er mindsterenten for det kommende halve år.
42. Hvis markedsrenten ændrer sig, kan mindsterenten  

 ændres forud for de sædvanlige tidspunkter.
Hvis den dagligt beregnede  

 effektive rente i en periode på 10 på hinanden følgende børsdage hver dag er  

 mere end 2 procent-point højere end det gennemsnit, der dannede grundlag for  

 beregningen af den gældende mindsterente, beregnes en ny mindsterente.
Den  

 beregnes ved, at der udregnes et simpelt gennemsnit af den effektive rente  

 for de 10 børsdage.
Gennemsnittet ganges med 7/8 og nedrundes til nærmeste  

 hele antal procent-point.
 EKSEMPEL:
 Det antages, at den gældende mindsterente er på 9 pct., og at det  

 gennemsnit, der dannede grundlag for mindsterenten, er på 10,40. Hvis der  

 skal ske en ekstraordinær forhøjelse af mindsterenten, skal renten i 10  

 børsdage i træk hver dag ligge over 12,40.
43. Ved fald i markedsrenten ændres mindsterenten på  

 tilsvarende måde.
Dog beregnes der ved fald en ny mindsterente allerede, når  

 den dagligt beregnede effektive rente i en periode på 10 på hinanden følgende  

 børsdage hver dag er mere end 1 procent-point lavere end det gennemsnit, der  

 dannede grundlag for beregningen af den gældende mindsterente.
 EKSEMPEL:
 Det antages, at den gældende mindsterente er på 9 pct., og at det  

 gennemsnit, der dannede grundlag for mindsterenten, er på 10,40. Hvis der  

 skal ske en ekstraordinær nedsættelse af mindsterenten, skal renten i 10  

 børsdage i træk hver dag ligge under 9,40.
44. Den nye mindsterente gælder fra og med den 10.  

 børsdag efter udløbet af 10 dagesperioden, der danner grundlag for den nye  

 mindsterente.
Hvis 10-dagesperiodens sidste dag f.eks. er en torsdag, vil den  

 nye mindsterente i de typiske tilfælde skulle træde i kraft fra og med  

 torsdagen 2 uger senere.
 45. For at undgå for hyppige forhøjelser af  

 mindsterenten får en beregnet FORHØJELSE først virkning, når der er gået  

 mindst 20 børsdage fra den sidste ændring af mindsterenten.
 En beregnet forhøjelse kan endvidere kun få virkning, hvis der er mindst  

 20 børsdage til udløbet af halvårsperioden, dvs. til førstkommende 1. januar  

 eller 1. juli.
46. Mindsterenten offentliggøres 5. sidste børsdag  

 forud for den periode, hvori den skal gælde.
Offentliggørelsen vil finde sted  

 i Statstidende, i SD-cirkulærer, på børskurslisten og i en række fagblade.
 47. MINDSTERENTE FOR VISSE FORDRINGER.
Der findes en del pengefordringer, hvor det på forhånd er aftalt, at den  

 eksisterende restgæld skal pristalsreguleres.
Det betyder, at restgælden  

 forhøjes i takt med pristallet eller i takt med et andet indeks.  

 Kursgevinster og kurstab på sådanne indeksregulerede fordringer er hidtil i  

 princippet blevet behandlet på samme måde som andre kursgevinster og kurstab.  

 Efter kursgevinstlovens § 7 skal indeksregulerede fordringer udstedes med en  

 pålydende rente, der opfylder kravet om mindsterenten på  

 udstedelsestidspunktet, sådan som mindsterenten er beregnet efter § 7, stk. 3  

 og 4. Da indeksregulerede fordringer hidtil netop på grund af  

 indeksopskrivningen af restgælden har haft en relativt lav pålydende rente i  

 forhold til markedsrenten, må det forventes, at indeksregulerede fordringer i  

 fremtiden ikke længere vil blive udstedt.
Herfra er der dog nogle undtagelser  

 i lovens § 7, stk. 5.
For indeksregulerede obligationer, der er udstedt af danske  

 realkreditinstitutter, Dansk Landbrugs Realkreditfond og Kreditforeningen af  

 Kommuner i Danmark, er mindsterenten 2 1/2 pct.
Realkreditinstitutter er de  

 institutter, der efter realkreditloven er godkendt af boligministeren til at  

 yde lån mod pant i fast ejendom på grundlag af udstedelse af obligationer.  

 Det drejer sig om Kreditforeningen Danmark, Nykredit, Byggeriets  

 Realkreditfond og Industriens Realkreditfond.
Mindsterenten på 2 1/2 pct.  

 reguleres ikke.
Kravet til den pålydende rente betyder, at de nævnte  

 institutter kan udstede indeksregulerede obligationer med pålydende rente på  

 2 1/2 pct. med den virkning, at indeksopskrivningen og en eventuel  

 kursgevinst er skattefri for kreditor.
Der stilles ikke andre krav til disse  

 obligationer i skattemæssig henseende.
 48. Efter vedtagelse den 11. april 1986 af ændringslov  

 til kursgevinstloven gælder mindsterenten på 2 1/2 pct. også for  

 indeksregulerede obligationer, der er udstedt af Danmarks Skibskreditfond.
Skattefritagelsen for skibskreditfondens indeksobligationer er  

 tidsbegrænset.
Den skal gælde for obligationer, der udstedes til finansiering  

 af skibsbygningskontrakter, der er indgået efter 1. januar 1986 og senest 31.  

 december 1987. Det gælder endvidere, at skibet ifølge kontrakten skal leveres  

 senest 31. december 1989.
 49. Mindsterenten på 2 1/2 pct. gælder også for  

 indeksregulerede fordringer, der er udstedt af pengeinstitutter (det vil  

 typisk være indlån). Der stilles dog den betingelse for skattefriheden af  

 indeksreguleringen og en eventuel kursgevinst, at indeksreguleringen fuldt ud  

 følger udviklingen i forbrugerprisindekset, nettoprisindekset eller  

 reguleringsprisindekset, som beregnes af Danmarks Statistik.
Ved kravet »reguleres fuldt ud« efter et af de angivne  

 prisindeks forstås, at der fra pengeinstitutternes side ikke må være fastsat  

 nogen grænse for indeksregulering.
Indeksreguleringen skal ubetinget følge  

 den fulde udvikling i et af de nævnte indeks.
Det betyder, at hvis det er  

 aftalt, at hovedstolen skal opskrives i takt med f.eks. udviklingen i  

 forbrugerprisindekset, skal opskrivningen ubetinget følge udviklingen i  

 forbrugerprisindekset.
Hvis pengeinstituttet praktiserer et loft eller en  

 bund for indeksreguleringen, er betingelsen for skattefrihed hos kreditor  

 ikke opfyldt.
Det kan således IKKE være en betingelse i aftalen, at  

 opskrivningen højst skal kunne være på 10 pct., med den virkning, at hvis det  

 anvendte indeks stiger 12 pct., reguleres hovedstolen alligevel kun med 10  

 pct.
 Bestemmelsen skal ses i sammenhæng med § 5, stk. 3, der sikrer, at disse  

 pengeinstitutter kun kan fradrage tab ved indeksregulering under nærmere  

 angivne forudsætninger, jfr. herom pkt. 64.
50. For alle typer af indeksregulerede fordringer  

 (både for dem, hvor mindsterentekravet udregnes efter § 7, stk. 3 og 4 og for  

 dem, hvor mindstekravet efter § 7, stk. 5, er 2 1/2 pct.) gælder, at såvel  

 børskursgevinsten som hele indeksopskrivningen er skattepligtigt afkast, hvis  

 den pågældende fordring ikke opfylder kravet til mindsterenten på  

 stiftelsestidspunktet.
Hvis der f.eks. er gevinst på børskursen og tab på  

 indeksreguleringen (eller omvendt), vil kun nettogevinsten skulle beskattes.
51. For variabelt forrentede fordringer finder  

 reglerne i § 7, stk. 1-5, også anvendelse.
Variabelt forrentede fordringer  

 kan f.eks. være bankindskud, hvor det er aftalt, at forrentningen af  

 indskuddet skal følge udviklingen i f.eks. markedsrenten.
At reglerne i § 7,  

 stk. 1-5, gælder for variabelt forrentede fordringer, betyder, at fordringen  

 på stiftelsestidspunktet skal have en pålydende rente, der opfylder kravet  

 til mindsterenten.
Derudover er der nogle specielle betingelser i § 7, stk.  

 6. På stiftelsestidspunktet skal fordringens rente opgjort i forhold til den  

 tilsagte indfrielsessum opfylde kravet til mindsterenten, for at  

 kursgevinsten skal være skattefri hos kreditor.
Efter udstedelsen er  

 skattefriheden af kursgevinsten betinget af, at vilkårene for renteændringer  

 og opsigelse er udformet således, at kursen på fordringen ikke på grund af  

 disse forhold kan afvige væsentligt fra indfrielseskursen.
Hvorvidt kursen på fordringen vil afvige væsentligt fra indfrielseskursen,  

 beror på en konkret vurdering.
Det vil bl.a. være afgørende, efter hvilket  

 kriterium den pålydende rente varierer.
Hvis den pålydende rente f.eks.  

 varierer i takt med udviklingen i markedsrenten på tilsvarende fast  

 forrentede fordringer og i øvrigt har en høj grad af sikkerhed samt en  

 relativ begrænset forsinkelse i tilpasningen, vil kursen på fordringen gennem  

 løbetiden være nær indfrielseskursen.
52. Betingelserne ovenfor vil som udgangspunkt gælde  

 for alle variabelt forrentede stats- og realkreditobligationer.
Disse  

 obligationer vil uden videre kunne opfylde kravet om, at kursen ikke afviger  

 væsentligt fra indfrielseskursen.
Et problem kan opstå med fordringer, der udstedes løbende.
På  

 udstedelsestidspunktet og indtil det tidspunkt, hvor der skal fastsættes en  

 ny pålydende rente og i øvrigt i hver enkelt rentetermin, vil obligationerne  

 blive udstedt med samme pålydende rente.
I perioder med kraftig rentestigning  

 kan der derfor opstå den situation, at udstedelsestidspunktets mindsterente  

 for fast forrentede fordringer ikke er opfyldt, fordi den pålydende rente  

 først ændres på et lidt senere tidspunkt.
Dette problem vil kun kunne opstå i  

 kortere perioder ad gangen, idet den pålydende rente ændres med en  

 forsinkelse, der med de nuværende låntyper udgør 3 mdr.
 Stats- og realkreditobligationer, der reguleres på denne måde, må anses at  

 opfylde mindsterentekravet.
 Pantebreve og gældsbreve med en tilsvarende regulering må også anses at  

 opfylde kravet til mindsterenten.
 Det skal nævnes, at en fordring, hvis kurs alene på grund af manglende  

 sikkerhed ligger under pari, kan anses for at opfylde betingelsen om ikke at  

 afvige væsentligt fra indfrielseskursen, hvis i øvrigt de nævnte betingelser  

 er opfyldte.
53. Fordringer, for hvilke der på forhånd er aftalt  

 forrentning med forskellige rentesatser for adskilte perioder af løbetiden,  

 kaldes ofte knæklån.
Ved disse fordringer skal den forud aftalte rentesats  

 for alle perioder af løbetiden mindst være lig med den mindsterente, der er  

 gældende ved stiftelsen.
I modsat fald er kursgevinsten skattepligtig.
54. Ved udbyttegivende gældsbreve opnår kreditor ret  

 til en rente, hvis størrelse helt eller delvis er afhængig af virksomhedens  

 indtjening.
De udbyttegivende gældsbreve er også omfattet af  

 kursgevinstloven.
Sådanne fordringer skal opfylde kravet til mindsterenten,  

 for at en eventuel kursgevinst er skattefri.
 For at sådanne gældsbreve kan anses for at opfylde mindsterentekravet,  

 skal den til en hver tid gældende rente opfylde mindsterenten på  

 stiftelsestidspunktet.
 Dette krav kan opfyldes ved i gældsbrevet at fastsætte en minimumsrente,  

 der svarer til mindsterenten på udstedelsestidspunktet.
 55. Gevinst og tab ved afståelse af konvertible  

 obligationer beskattes efter reglerne i aktieavancebeskatningsloven, jfr. § 8  

 i samme lov.
 Konvertible obligationer er imidlertid i visse tilfælde omfattet af  

 mindsterentereglen i kursgevinstlovens § 7. De tilfælde, hvor konvertible  

 obligationer er omfattet af mindsterentereglen, er de tilfælde, hvor avancen  

 efter aktieavancebeskatningslovens regler ikke skal medregnes til den  

 almindelige indkomst.
 Efter aktieavancebeskatningsloven beskattes gevinster og tab på  

 konvertible obligationer på følgende måder:
De nye regler rammer kun tilfældene c) og d), hvor en konvertibel  

 obligation indfries af selskabet eller afstås til anden side.
At en  

 konvertibel obligation i tilfælde d) er omfattet af kursgevinstlovens § 7  

 betyder, at man skal have fastslået, om den konvertible obligation opfyldte  

 mindsterentekravet på udstedelsestidspunktet, dvs. om den kan betegnes som  

 blåstemplet.
Opfylder den konvertible obligation kravet til mindsterenten,  

 vil beskatning ikke finde sted efter kursgevinstlovens § 7, og i tilfælde d)  

 vil kursgevinsten således være skattefri.
Opfylder den konvertible obligation  

 ikke kravet til mindsterenten, vil en kursgevinst, der opnås i tilfælde d),  

 blive beskattet efter kursgevinstlovens § 7.
Også i tilfælde c) skal det fastslås, om den konvertible obligation  

 opfyldte kravet til mindsterenten på udstedelsestidspunktet.
Opfylder den  

 konvertible obligation kravet til mindsterenten, vil beskatning ikke finde  

 sted efter kursgevinstlovens § 7. Kursgevinsten vil derimod være undergivet  

 beskatning som særlig indkomst som nævnt i aktieavancebeskatningslovens § 4,  

 stk. 1, 1. pkt.
Opfylder den konvertible obligation ikke kravet til  

 mindsterenten, vil en kursgevinst, der opnås i tilfælde c), blive beskattet  

 efter kursgevinstlovens § 7. Det er ikke meningen, at en dobbeltbeskatning  

 skal finde sted både efter kursgevinstloven og aktieavancebeskatningsloven.
I  

 tilfælde, hvor en kursgevinst skal beskattes efter kursgevinstloven,  

 bortfalder beskatning som særlig indkomst efter aktieavancebeskatningsloven  

 derfor.
Hvis der bliver tale om at beskatte kursgevinsten på konvertible  

 obligationer, fordi mindsterentekravet ikke har været opfyldt på  

 stiftelsestidspunktet, skal opgørelsen af avancen foretages efter reglerne i  

 aktieavancebeskatningsloven.
Det vil for hovedaktionærers vedkommende sige  

 efter gennemsnitsmetoden og for de almindelige aktionærers vedkommende efter  

 aktie-for-aktie-metoden.
 Konvertering af obligationer til aktier har i overensstemmelse med de  

 hidtil gældende regler ingen skattemæssige konsekvenser.
 OPHÆVELSE AF SPEKULATIONSBESKATNINGEN.
56. Ifølge § 10, stk. 1, ophæves  

 spekulationsbeskatningen for kursgevinster fra og med indkomståret 1987. Til  

 udgangen af indkomståret 1986 er det altså muligt for alle skattepligtige,  

 som ikke er omfattet af næringsbeskatningsreglerne i kursgevinstlovens §§ 2 -  

 3 eller ligningslovens § 4, at blive spekulationsbeskattet af en opnået  

 afståelsesgevinst eller opnå et tabsfradrag.
Dette gælder for alle  

 fordringer, der afhændes senest i indkomståret 1986. Det er således uden  

 betydning, om fordringen er erhvervet før den 2. oktober 1985, eller om  

 fordringen er erhvervet den 2. oktober 1985 eller senere.
 FORDRINGER OG GÆLD I FREMMED VALUTA.
57. Reglen i § 6 omfatter fordringer i fremmed valuta,  

 det vil sige fordringer i fremmed mønt.
Fordringer, der alternativt lyder på  

 en fremmed valuta og på danske kroner efter fordringshaverens valg, anses for  

 en fordring i fremmed valuta.
 ECU-obligationer anses som fordringer i fremmed valuta.
 Eurokroneobligationer (obligationer, der lyder på danske kroner, men som  

 udstedes i udlandet) er fordringer i danske kroner, og omfattes ikke af § 6,  

 men af § 7.
Samtlige kurssvingninger indgår i opgørelsen af den skattepligtige  

 indkomst.
Såvel kursgevinster og -tab på grund af valutakurssvingninger som  

 kursgevinster og -tab på grund af børskurssvingninger indgår i  

 beregningsgrundlaget.
58. Selskaber skal generelt medregne gevinst og tab på  

 fordringer og gæld i fremmed valuta ved opgørelsen af den skattepligtige  

 indkomst.
Det samme gælder for skattepligtige efter fondsbeskatningsloven.  

 Hos selskaber antages fordringen eller gælden altid at have erhvervsmæssig  

 tilknytning.
Der skal ikke foretages en bedømmelse af, om der foreligger en  

 erhvervsmæssig tilknytning.
Det er derfor underordnet, hvilket formål  

 selskabet har haft med låntagningen.
Selskabet kan f.eks. således have fradragsret for et tab på et lån i  

 fremmed valuta, der er optaget til underkurs.
Fradragsadgangen kan dog være  

 begrænset efter § 5, stk. 4, hvis der er tale om et næringsskattepligtigt  

 selskab.
 For andre skattepligtige, dvs. personer, medregnes gevinst og tab på  

 fordringer og gæld i fremmed valuta, hvis det godtgøres af  

 ligningsmyndighederne eller den skattepligtige, at fordringen eller gælden  

 har erhvervsmæssig tilknytning.
 59. Personer, for hvem FORDRINGEN ikke har  

 erhvervsmæssig tilknytning, skal medregne GEVINST ved opgørelsen af den  

 skattepligtige indkomst, hvis fordringens pålydende rente på  

 ERHVERVELSESTIDSPUNKTET er lavere end mindsterenten.
Erhvervelsestidspunktet anses som det tidspunkt, hvor fordringshaveren  

 efter almindelige formueretlige principper har erhvervet ejendomsretten til  

 fordringen.
Det vil for eksempel være handelsdagen ved børshandler.
Ved arv  

 anses erhvervelsestidspunktet dog som udlægstidspunktet i tilfælde, hvor  

 udlægsmodtageren ikke indtræder i afdødes skattemæssige stilling (succederer)  

 efter kildeskattelovens regler.
Fordringens skattemæssige status er i modsætning til fordringer i danske  

 kroner ikke afgjort en gang for alle, men beror på, om mindsterenten på  

 erhvervelsestidspunktet er opfyldt.
Der kan altså IKKE arbejdes med  

 begreberne blåstemplede eller sortstemplede fordringer.
Tab er ikke  

 fradragsberettiget.
En børskursgevinst på en fordring i fremmed valuta, der  

 ikke har opfyldt mindsterentekravet på erhvervelsestidspunktet, kan dog  

 modregnes i et valutakurstab (og omvendt). Der skal således anvendes et  

 nettoprincip ved opgørelsen.
 Gevinst på konvertible obligationer i fremmed valuta medregnes ligeledes  

 ved opgørelsen af den skattepligtige indkomst, hvis fordringen ikke har  

 opfyldt mindsterentekravet på erhvervelsestidspunktet.
 60. Ministeren for skatter og afgifter har besvaret et  

 spørgsmål fra folketingets skatte- og afgiftsudvalg om den skattemæssige  

 behandling af gevinster og tab på terminshandel med udenlandsk valuta, når  

 sådanne handler foretages af privatpersoner i enkeltstående tilfælde, på  

 følgende måde (Folketinget 1985-1986, spørgsmål nr. 53 (alm.del - bilag 12)):
»Privatpersoners valutaterminsforretninger indgås med  

 pengeinstitutter eller andre autoriserede valutahandlere.  

 Valutaterminsforretningerne går ud på, at en bestemt udenlandsk valuta købes  

 eller sælges til en bestemt kurs til levering på et fastsat fremtidigt  

 tidspunkt.
Kursen på dette tidspunkt vil være afgørende for, om den  

 pågældende har haft en gevinst eller et tab på terminsforretningen.
I praksis anser ligningsmyndighederne sådanne valutaterminsforretninger  

 for en art væddemålskontrakter.
Dette indebærer, at en eventuel kursgevinst  

 er indkomstskattepligtig efter statsskattelovens § 4, litra f, mens et  

 eventuelt kurstab ikke er fradragsberettiget.
Synspunktet væddemålskontrakt  

 vil antagelig ikke kunne gøres gældende i de tilfælde, hvor  

 valutaterminsforretningen er indgået for at dække en valutakursrisiko, som  

 den pågældende er udsat for i anden sammenhæng.
Dette vil således kunne  

 bevirke, at valutaterminsforretningen skatteretligt set må bedømmes i  

 sammenhæng med det arrangement, som terminsforretningen dækker.
Den  

 skatteretlige bedømmelse af valutaterminsforretningen må da følge de  

 skatteretlige regler, som gælder for arrangementet.
Det afhænger af den enkelte valutaterminsforretnings karakter, om der  

 foreligger en sådan sammenhæng.« Ovenstående synspunkter må antages også at finde anvendelse ved  

 virksomheders valutaterminsforretninger.
 61. Oversigt over § 6.
 BESKATNINGEN VED FRIGØRELSE FOR EN  

 GÆLDSFORPLIGTELSE.
62. Anvendelsesområdet for § 5 er gevinst og tab, som  

 en skyldner (låntager, debitor) realiserer ved frigørelse for en  

 gældsforpligtelse.
Herved forstås den omstændighed, at gældsposten ophører.  

 Det kan f.eks. være ved indfrielse (opfyldelse), præklusion, forældelse,  

 gældssanering eller akkord.
 Der er ikke ved kursgevinstloven tilsigtet nogen ændring af den hidtil  

 gældende praksis ved akkord eller gældssanering.
 EKSEMPEL:
En skattepligtig person eller et selskab m.v. vil indfri et prioritetslån  

 i en ejendom, eventuelt med henblik på et salg af ejendommen.
Men henblik  

 herpå opkøbes obligationer.
Obligationerne opkøbes imidlertid på grund af  

 markedsforholdene til en kurs, der er lavere end den kurs, som lånet skal  

 indfries til.
Opkøbet sker f.eks. til kurs 50, mens lånet skal indfries til  

 kurs 100. § 5 tager stilling til, om gevinsten, dvs. forskellen mellem  

 anskaffelseskursen for obligationerne og indfrielsen (i dette eksempel 50  

 kurspoint), er skattepligtig.
63. Som udgangspunkt er det kun de skattepligtige, der  

 omfattes af § 2, der skal medregne alle kursbevægelser på såvel  

 fordringshaversiden som skyldnersiden.
Det gælder således de selskaber m.v.,  

 der er næringsskattepligtige efter § 2. Det vil f.eks. sige pengeinstitutter,  

 forsikringsselskaber og realkreditinstitutter m.v.
 Selskaber m.v., der ikke er næringsskattepligtige efter § 2, og personer,  

 omfattes af de særlige regler i § 5, stk. 4-5, § 6, stk. 1, og af  

 bestemmelserne i statsskattelovens §§ 4-6.
Statsskattelovens §§ 4-6 indeholder hjemlen for beskatning af kursgevinst,  

 som en debitor kan opnå ved, at gælden indfries til underkurs.
Hjemlen til  

 fradrag for et kurstab, der skyldes f.eks. en kursstigning findes i  

 statsskattelovens § 6. Udgangspunktet er, at kursgevinst og -tab på gæld ikke  

 påvirker den skattepligtige indkomst.
Dette gælder dog ikke, hvis  

 låntagningen/indfrielsen sker som led i næring, eller hvis der ved låntagning  

 eller indfrielse kan siges at være realiseret en spekulationsgevinst.
Disse  

 retningslinier gælder også for ikke-næringsskattepligtige selskabers m.v. og  

 personers låntagning.
Udgifterne anses som formuetab, der er  

 indkomstopgørelsen uvedkommende, medmindre kurstabet har en klar karakter af  

 omkostning.
Kurstabet kan i så fald anses som en driftsudgift, der er  

 fradragsberettiget efter § 6 a i statsskatteloven.
 Udgangspunktet om, at kursgevinst på gæld ikke påvirker den skattepligtige  

 indkomst, gælder også i den situation, hvor låntageren f.eks. opkøber  

 obligationer, der ikke opfylder mindsterentekravet med henblik på indfrielse  

 af en obligationsgæld.
Opkøbet er dog principielt også omfattet af § 7, selv om opkøbet sker med  

 henblik på frigørelse for en gældsforpligtelse.
Der vil dog ikke være nogen  

 gevinst at beskatte i de tilfælde, hvor værdien af de købte obligationer ikke  

 stiger inden videreoverdragelsen til realkreditinstituttet.
Er der derimod en  

 værdistigning, kan denne for så vidt være skattepligtig efter § 7.  

 Værdistigningen på obligationerne vil dog blive neutraliseret af et  

 tilsvarende tab hos låntager.
Stigningen af værdien på obligationen vil  

 således modsvares af en tilsvarende stigning i gældsbyrden på den del af  

 lånet, der indfries med obligationen.
Der vil derfor ikke være nogen  

 nettoindkomst til beskatning.
Det forudsætter dog, at der er den fornødne  

 nære sammenhæng mellem obligationskøbet og indfrielsen.
 64. BEGRÆNSET FRADRAGSRET FOR NÆRINGSSKATTEPLIGTIGE.
Der er som efter de hidtil gældende regler (ligningslovens § 4, stk. 3-4)  

 begrænsninger i de næringsskattepligtige selskabers m.v. adgang til at  

 fratrække tab på skyldnersiden.
Der er fastsat begrænsninger i § 5, stk. 3 og  

 4.
De næringsskattepligtige selskaber m.v. kan efter § 5, stk. 3, ikke  

 fradrage tab ved indeksregulering af hovedstol eller restgæld på lån ved  

 opgørelsen af den skattepligtige indkomst.
Reglen tager sigte på  

 pengeinstitutter, der modtager indlån og foretager udlån.
Pengeinstitutter,  

 der både har gæld og fordringer, der indeksreguleres, berøres ikke af  

 fradragsbegrænsningen.
Det forudsætter dog, at tab ved indeksregulering af  

 gæld kan rummes indenfor gevinster ved indeksregulering på fordringer efter  

 samme indeks.
 65. I § 5, stk. 4, opretholdes reglen i ligningslovens  

 § 4, stk. 4, hvorefter næringsskattepligtige selskaber m.v. ikke kan fradrage  

 tab ved indfrielse af egne udstedte obligationslån m.v., hvor indfrielsen  

 sker til en forudfastsat overkurs.
 Reglen forudsætter, at det er fastsat på stiftelsestidspunktet, at lånet  

 tilbagebetales med et større beløb end låneprovenuet.
 Fradragsbegrænsningen gælder endvidere kun, hvis den pålydende rente er  

 lig med eller højere end mindsterenten.
 Obligationsudstederen kan derfor fradrage kurstabet, hvis den pålydende  

 rente ikke opfylder mindsterentekravet.
Formålet med bestemmelsen er som hidtil at modvirke den asymmetri, der  

 opstår, såfremt obligationsudstederen kan fradrage kurstab på gæld, hvor de  

 tilsvarende kursgevinster hos långiveren (kreditor) er skattefri.  

 Mindsterentereglen indebærer, at gevinster på obligationer, der opfylder  

 mindsterentekravet, er skattefri for en obligationsejer, der ikke er  

 næringsskattepligtig.
Obligationsudstederen har derfor ikke fradragsret for  

 kurstabet, når mindsterentekravet er opfyldt.
 Fradragsadgangen for kurstab ved indfrielse af egne udstedte  

 obligationslån m.v. til en forud aftalt overkurs afhænger således af  

 obligationens pålydende rente på udstedelsestidspunktet.
 EKSEMPEL:
 Det antages, at mindsterenten er 9 pct. p.a.
 Et næringsskattepligtigt selskab m.v. eller en næringsskattepligtig person  

 udsteder et obligationslån til kurs 100 og tilsiger indfrielse til kurs 150.
Kurstabet på de 50 kurspoint er fradragsberettiget, hvis obligationens  

 pålydende rente udregnet efter reglerne, som beskrevet i pkt. 38, er 8 pct.  

 p.a.
Den pålydende rente skal således opgøres på grundlag af den højeste  

 tilsagte indfrielsessum, der i dette tilfælde er 150.
 Tabet er derimod ikke fradragsberettiget, hvis obligationens pålydende  

 rente udregnet på samme måde er 9 pct. p.a.
 Reglen gælder også for næringsskattepligtige personer, dvs. vekselerere.
Reglen i § 5, stk. 4, gælder også i de tilfælde, hvor der er tale om et  

 kurstab på et erhvervsmæssigt lån i fremmed valuta, og tabet skyldes  

 indfrielse til en forud fastsat overkurs.
Der henvises i øvrigt til pkt. 58.
 66. OVERKURSREGLEN I § 5, STK. 5.
Reglen skal modvirke den skattemæssige interesse i udstedelse af  

 fordringer med en pålydende rente langt over markedsrenten, hvor låntager til  

 gengæld skal indfri gælden med et mindre beløb end det, der er lånt.  

 Fordringerne udstedes til kurser over pari.
Ved sådanne lånearrrangementer  

 opnår låntageren (skyldner, debitor) en kursgevinst, der ville være skattefri  

 for en låntager, der ikke generelt skal medregne gevinst og tab på gæld ved  

 opgørelsen af den skatteplitige indkomst.
Det tab, som långiveren  

 (fordringshaver, kreditor) konstaterer ved indfrielse - svarende til  

 låntagers gevinst - er fradragsberettiget under forudsætning af, at  

 långiveren generelt skal medregne gevinst og tab på fordringer.
Sådanne  

 lånearrangementer bliver uinteressante, når långivers tabsfradrag modsvares  

 af en skattepligtig gevinst hos låntageren.
67. Anvendelsesområdet for § 5, stk. 5, er fordringer,  

 der stiftes på sådanne vilkår, at fordringens værdi på stiftelsestidspunktet  

 overstiger det beløb, som fordringen skal indfries til.
Det vil typisk sige,  

 at der optages et lån med rente over markedsrenten, hvor låntager til gengæld  

 skal indfri gælden med et mindre beløb end det, der er lånt.
Hvis dette er  

 tilfældet, skal der ske beskatning af den gevinst, som låntageren opnår ved  

 optagelsen.
 Det afgørende er, om kursværdien på stiftelsestidspunktet er højere end  

 indfrielseskursen.
Kursværdien af pantebreve, gældsbreve o.lign. må tage udgangspunkt i den  

 kurs, som fordringen kan forventes at ville indbringe ved salg på det frie  

 marked.
Kursen må således ansættes efter et skøn ud fra en vurdering af  

 rentefod, løbetid, sikkerhed og vilkårene i øvrigt.
En fordring med en  

 rentefod tæt på markedsrenten, kort løbetid og en høj grad af sikkerhed vil  

 have en kurs nær pari. § 5, stk. 5, vil ikke finde anvendelse, alene fordi  

 fordringen er forrentet med en høj rente.
Hvis sikkerheden er tvivlsom, vil  

 kursen således blive påvirket i nedadgående retning.
 Det må i øvrigt antages, at lån, der kan opsiges af låntageren med  

 sædvanligt varsel (3 eller 6 mdr.) til indfrielse til pari, ikke kan have en  

 kursværdi over pari.
Kursværdiansættelsen af sædvanlige sælgerpantebreve KAN finde sted ved  

 anvendelse af det eksisterende tabelmateriale for kontantomregning, som i  

 forvejen anvendes ved afståelse af fast ejendom.
Statsskattedirektoratet  

 udsender dette tabelmateriale hvert kvartal.
Kurser på traditionelle  

 sælgerpantebreve, der fastsættes med udgangspunkt heri, og som er under 100,  

 vil ikke blive anfægtet af ligningsmyndighederne.
Det tabelmateriale, der er  

 offentliggjort senest 14 dage før fordringens stiftelsestidspunkt skal  

 anvendes.
 Eventuelt kan en kursværdi beregnet af et vekselererfirma eller  

 pengeinstitut benyttes.
 En skyldners overtagelse af en forpligtelse betragtes ikke som stiftelse  

 af en ny forpligtelse, når vilkårene for forpligtelsen i øvrigt forbliver  

 uændrede.
 68. Der er fastsat en særlig undtagelse, der gælder  

 låntagers gevinst på fordringer, der er udstedt til et realkreditinstitut med  

 en pålydende rente, der på tidspunktet for skyldnerens påtagelse af  

 forpligtelsen, er forrentet med indtil 2 procent-point over mindsterenten.
 Denne særregel betyder, at låntager ikke skal beskattes af en  

 overkursgevinst, der skyldes, at den pålydende rente ligger i intervallet  

 mellem mindsterenten og 2 procent-point derover.
Særreglen er fastsat for at tage hensyn til realkreditinstitutternes behov  

 for at afvikle låneudbetalingen på basis af obligationer med en kurs tæt på  

 pari.
Endvidere kan der forekomme tilfælde, hvor mindsterenten ved et  

 markedsrentefald ikke er faldet tilstrækkeligt hurtigt med ned.
Særreglen gælder for de institutter, der er nævnt i § 7, stk. 5, 1. pkt.  

 Det vil sige, at den omfatter Dansk Landbrugs Realkreditfond,  

 Kreditforeningen af Kommuner i Danmark, Danmarks Skibskreditfond og  

 institutter, der er omfattet af begrebet danske realkreditinstitutter.
Dette  

 begreb dækker over de institutter, der efter realkreditloven er godkendt af  

 boligministeren til at yde lån mod pant i fast ejendom på grundlag af  

 udstedelse af obligationer.
Det drejer sig om Kreditforeningen Danmark,  

 Nykredit, Byggeriets Realkreditfond og Industriens Realkreditfond.
Det er forholdene på tidspunktet for skyldnerens påtagelse af  

 forpligtelsen, der er afgørende for, om særreglen finder anvendelse.
Der  

 henvises til pkt. 31-37, der nærmere gør rede for, hvornår skyldneren anses  

 at have påtaget gældsforpligtelsen.
 69. Låntageren er skattepligtig af forskellen mellem  

 den pålydende hovedstol og kursværdien på stiftelsestidspunktet.  

 Opgørelsesreglen i § 8 finder IKKE anvendelse.
 Skattepligten indtræder på det tidspunkt, hvor skyldneren - låntageren -  

 påtager sig forpligtelsen.
Ved pantebreve, gældsbreve og købekontrakter anses tidspunktet for  

 påtagelsen af forpligtelsen for det tidspunkt, hvor skylderklæringen er  

 afgivet og overgivet til långiver.
Det vil KUNNE være datoen for skyldnerens  

 underskrift på dokumentet.
Ved sælgepantebreve vil det ofte være slutsedlens  

 dato, fordi pantebrevets vilkår er fastlagt i slutsedlen.
Der henvises i  

 øvrigt til pkt. 31-37.
Skattepligten indtræder på tidspunktet for skyldnerens påtagelse af  

 forpligtelsen, selv om gevinsten først i realiteten indtjenes i forbindelse  

 med lånets afvikling.
Den indtræder endvidere kun, såfremt det er aftalt ved  

 gældsforholdets stiftelse, at låntageren skal tilbagebetale et mindre beløb.  

 Der indtræder derfor ikke skattepligt i de tilfælde, hvor låntageren på grund  

 af ændringer i rente- og dermed kursniveau har kunnet opkøbe fordringen eller  

 indfri den til en lavere kurs end ved udbetalingen.
 70. Oversigt over § 5.
 OPGØRELSE M.V.
 71. Gevinst og tab medregnes som hidtil ved opgørelsen  

 af den skattepligtige indkomst i det indkomstår, hvori gevinsten eller tabet  

 realiseres (realisationsprincippet). Det vil sige ved afståelse, indfrielse,  

 opgivelse m.v.
Ved AFSTÅELSE af fordringen forstås enhver disposition, der medfører en  

 overgang af ejendomsretten til fordringen.
Det er uden betydning, om den  

 stedfundne disposition har haft frivillig eller tvangsmæssig karakter.  

 Reglerne gælder derfor også for fordringer, der overdrages ved f.eks. salg,  

 bytte, gave, arveforskud og kreditorforfølgning.
 Ved en fordringshavers død anses fordringen dog kun for afstået af boet,  

 hvis den efterlevende ægtefælle, arving eller legatar ikke indtræder i  

 afdødes skattemæssige stilling (succederer) efter kildeskattelovens regler.
Ved INDFRIELSE forstås enhver disposition, der bevirker en nedsættelse af  

 fordringens restgæld (afdrag), eller som bevirker, at fordringen ophører.
Det  

 kan f.eks. være fordringens opfyldelse, opgivelse eller forældelse.
Reglerne  

 omfatter også erstatnings- eller forsikringssummer, som fordringshaveren  

 modtager som erstatning for tab af en fordring.
 Kursgevinstloven tilsigter i øvrigt IKKE en ændring i den gældende praksis  

 med hensyn til nedskrivning på debitorer.
72. Ligningsrådet kan give tilladelse til, at der  

 anvendes en anden opgørelsesmåde f.eks. et lagerprincip.
Ved lagerprincippet  

 medregnes ikke-realiserede værdisvingninger ved opgørelsen af den  

 skattepligtige indkomst.
 Værdiansættelsen sker efter kursværdien på statustidspunktet, og  

 fortjeneste og tab ved salg beregnes ud fra den kursværdi, der var gældende  

 ved sidste status.
 Skattepligtige, der har fået ligningsrådets tilladelse til at anvende en  

 anden opgørelsesmåde, kan kun ændre opgørelsesprincip efter ny tilladelse.
 De skattepligtige, der har fået ligningsrådets tilladelse til at anvende  

 et andet opgørelsesprincip, bevarer denne tilladelse, jfr. § 10, stk. 7.
 Ligningsrådet kan dog bestemme, at gevinst og tab på fordringer og gæld i  

 fremmed valuta skal opgøres på samme måde, uanset om gevinst og tab skyldes  

 valutakursændringer eller andre ændringer i værdien.
 73. Gevinst og tab opgøres som forskellen mellem på  

 den ene side anskaffelsessummen og på den anden side afståelsessummen eller  

 indfrielsessummen.
 Som anskaffelsessum anvendes kursværdien på erhvervelsestidspunktet,  

 medmindre den skattepligtige godtgør at have erhvervet fordringen for et  

 højere beløb.
Anskaffelsessummen for konvertible obligationer opgøres efter reglerne i  

 aktieavancebeskatningsloven.
Det vil sige efter aktie-for-aktie-metoden for  

 almindelige aktier.
Hovedaktionærer, der afstår den konvertible obligation  

 efter 3 års ejertid skal dog opgøre fortjenesten efter en gennemsnitsmetode.
 Gevinst og tab på gæld opgøres som forskellen mellem på den ene side  

 forpligtelsens værdi ved påtagelsen og på den anden side værdien ved  

 frigørelsen eller indfrielsen.
 74. Ved delvis indfrielse, det vil sige afdrag,  

 opgøres gevinst og tab som forholdet mellem:
 EKSEMPEL:
 Det antages, at en fordring på 100.000 kr. er købt for 50.000 kr., og at  

 der betales et årligt afdrag på 5.000 kr.
 Det vil sige, at den skattepligtige kursgevinst udgør:
 Ved afståelse af obligationer (herunder udtrækning), der er registreret på  

 samme konto indenfor samme fondskode anvendes et first in first out princip.  

 Det vil sige, at de først erhvervede anses for de først afståede.
Reglen i § 8, stk. 3, er ikke til hinder for, at ligningsrådet giver  

 tilladelse til at anvende en anden opgørelsesmåde.
Ligningsrådet kan f.eks.  

 give tilladelse til at anvende den gennemsnitlige anskaffelsessum for  

 samtlige obligationer i en enkelt fondskode i stedet for hvert enkelt  

 obligations anskaffelsessum.
 75. Overdragelse og erhvervelse af en fordring ved  

 gave eller arveforskud betragtes som henholdsvis afståelse eller anskaffelse.
Som anskaffelsessum anvendes værdien, der lægges til grund ved beregningen  

 af gaveafgift eller indkomstskat.
Hvis overdragelsen ikke er  

 gaveafgiftspligtig eller indkomstskattepligtig anvendes værdien i handel og  

 vandel på overdragelsestidspunktet.
Indskud af en fordring i en opsparing i pensionsøjemed sidestilles med  

 afståelse.
Som afståelsessum anvendes værdien på indskudstidspunktet.  

 Udlodning sidestilles med erhvervelse.
Som anskaffelsessum anses værdien på  

 udlodningstidspunktet.
 IKRAFTTRÆDEN.
 76. Kursgevinstloven har som udgangspunkt virkning fra  

 og med indkomståret 1986. Der findes dog en række forskellige  

 overgangsregler, der er beskrevet i det følgende.
 77. For skattepligtige, der bliver omfattet af § 2  

 uden tidligere at have været omfattet af næringsbeskatning af fordringer,  

 findes der overgangsregler i § 10, stk. 8.
78. Med indførelsen af fondsbeskatningsloven vil nye  

 skattepligtige først og fremmest være en afgrænset kreds af institutioner,  

 der er omfattet af lov om realkreditinstitutter eller omfattet af lov om  

 visse kreditinstitutter.
Kredsen af skattepligtige her er velafgrænset, idet  

 udøvelsen af de pågældende funktioner kræver godkendelse.
 Som nævnt bliver disse skattepligtige først skattepligtige fra og med  

 indkomståret 1987, og næringsbeskatning efter § 2 får derfor først betydning  

 for denne kreds fra og med indkomståret 1987.
 På tidspunktet for næringsskattepligtens indtræden skal der foretages en  

 opgørelse af den skattepligtiges beholdning af fordringer.
Som hos andre opgøres gevinster og tab på grundlag af anskaffelsessummen  

 og afståelsessummen eller indfrielsessummen, jfr. § 8, stk. 2, 2. pkt.
De nye  

 næringsskattepligtige kan dog i stedet for anskaffelsessummen vælge at  

 benytte værdien af fordringerne ved begyndelsen af indkomståret 1987 eller  

 værdien pr. 31. december 1986, jfr. § 10, stk. 8.
Hvis den skattepligtige vælger at bruge en af de to angivne datoer som  

 opgørelsesdato i stedet for datoen for anskaffelsen, skal den skattepligtige  

 vælge samme dato for alle sine fordringer.
Der kan således ikke vælges en  

 dato fordring for fordring.
79. Udover overgangsreglerne for de institutioner, der  

 er omfattet af fondsbeskatningsloven, er der overgangsregler for selskaber  

 m.v., som bliver omfattet af § 2 uden tidligere at have været omfattet af de  

 hidtil gældende regler.
Disse selskaber m.v. bliver omfattet af § 2 fra og  

 med indkomståret 1986.
Som hos andre opgøres gevinster og tab på grundlag af anskaffelsessummen  

 og afståelsessummen eller indfrielsessummen, jfr. § 8, stk. 2, 2. pkt.
De nye  

 næringsskattepligtige kan dog ved gevinst- eller tabsopgørelsen vælge i  

 stedet for anskaffelsessummen at benytte fordringernes kursværdi ved  

 begyndelsen af indkomståret 1986 eller værdien pr. 31. december 1985, jfr. §  

 10, stk. 8.
Hvis den skattepligtige vælger at bruge en af de to angivne datoer som  

 opgørelsesdato i stedet for datoen for anskaffelsen, skal den skattepligtige  

 vælge samme dato for alle sine fordringer.
Der kan således ikke vælges en  

 dato for fordring.
 80. Hvis en skattepligtig bliver omfattet af reglerne  

 i § 2, og den skattepligtige også ville være blevet omfattet af de hidtil  

 gældende regler, hvis disse fortsat havde været gældende, kan den  

 skattepligtige dog ikke gøre brug af overgangsreglerne i § 10, stk. 8. En  

 sådan skattepligtig skal altså opgøre sine kursgevinster på grundlag af den  

 oprindelige anskaffelsessum ved afståelse eller hel eller delvis indfrielse.  

 Som eksempel herpå kunne tænkes et selskab m.v., der bliver omfattet af  

 næringsbeskatning af årsager, som omtalt i pkt. 23, se især den der nævnte  

 dom, UfR 1975.552 H.
 81. Reglerne om næringsskattepligtige selskaber m.v. i  

 § 2 har virkning fra og med indkomståret 1986. Men sideløbende med disse  

 regler opretholdes i hele indkomståret 1986 de hidtil gældende regler i  

 ligningslovens § 4. Ligningslovens § 4 ophæves således først med virkning fra  

 og med indkomståret 1987, jfr. § 11, stk. 2.
Ligningslovens § 4 har haft betydning for kursgevinstbeskatning af  

 forsikringsselskaber, pengeinstitutter og andre virksomheder, der som et  

 normalt led i deres almindelige virksomhed anbringer midler i obligationer,  

 pantebreve og andre pengefordringer.
Tilsvarende har der været fradragsret  

 for kurstab.
Ligningslovens § 4 omfatter alle fordringer både dem, der hører  

 til omsætningsformuen og dem, der hører til anlægsformuen.
Ved indførelsen af bestemmelsen var den omfattede kreds forholdsvis snæver  

 og velafgrænset.
Det var banker, forsikringsselskaber og  

 investeringsselskaber, dvs. selskaber, der både formelt og reelt havde til  

 formål at investere kapital.
 Der er siden opstået vanskeligheder med at foretage en afgrænsning af,  

 hvilke selskaber, der omfattes af bestemmelsen, fordi antallet af selskaber,  

 der, eventuelt i tilslutning til anden virksomhed, foretager passive  

 investeringer, er steget.
 Selv om bestemmelsen formelt også gælder personer, er der i praksis ikke  

 eksempler på, at personer er blevet omfattet af den.
 Som reglen i kursgevinstlovens § 2 er beskrevet, omfatter den både de  

 selskaber, der var omfattet af ligningslovens § 4 og de selskaber, der var  

 omfattet af næringsreglerne i statsskattelovens §§ 4-6. Det er dog ikke alle  

 de selskaber, som er omfattet af ligningslovens § 4, der går over i § 2.  

 Kriteriet »som et normalt led i deres almindelige virksomhed«  

 findes ikke i § 2. Disse selskaber vil derfor fra og med indkomståret 1987  

 ikke længere være omfattet af den generelle beskatning af gevinst og tab på  

 fordringer, men derimod kun af mindsterentereglen i § 7.
 I § 10, stk. 4, fastholdes dog beskatningen for de hidtidige § 4-selskaber  

 for så vidt angår de nuværende beholdninger, som efter kursgevinstloven alene  

 ville være omfattet af mindsterentereglen i § 7. Formålet med § 10, stk. 4,  

 er alene at fastholde beskatningen for selskaber, der er omfattet af den  

 nuværende § 4 i ligningsloven for så vidt angår de nuværende beholdninger.  

 Anvendelsesområdet for ligningslovens § 4 påtænkes således ikke udvidet  

 udover det anvendelsesområde, der er antaget for bestemmelsen i UfR 1982. 389  

 H (Obel-dommen). Dommen er kommenteret i UfR 1982.B.322.
 Ved opgørelsen af den skattepligtige indkomst i senere indkomstår skal  

 selskaber, som var omfattet af ligningslovens § 4, men som ikke er omfattet  

 af § 2, medregne gevinst og tab på de fordringer, som selskabet ved udgangen  

 af indkomståret 1986 har i sin besiddelse, og som omfattes af beskatning  

 efter ligningslovens § 4, jfr. § 10, stk. 6. Dette gælder for alle  

 fordringer, som er erhvervet inden udgangen af indkomståret 1986, uanset om  

 fordringernes forrentning opfylder kravet til mindsterenten.
 Selv om ligningslovens § 4 ophæves, har bestemmelserne i ligningslovens §  

 4, stk. 3 og 4, dog fortsat virkning for lån optaget før den 1. januar 1986.  

 Dette følger af § 10, stk. 6, sidste punktum.
 82. FORDRINGER UDSTEDT FØR DEN 2. OKTOBER 1985.
For fordringer, der er udstedt før den 2. oktober 1985 gælder den såkaldte  

 erhvervelsesregel.
Det betyder, at der skal skelnes mellem 1) om en fordring  

 er ERHVERVET før den 2. oktober 1985, og 2) om den er ERHVERVET den 2.  

 oktober 1985 eller senere.
83. Fordringer, der er ERHVERVET FØR den 2. oktober  

 1985, skal ikke opfylde noget mindsterentekrav, for at en kursgevinst ved  

 afhændelse eller hel eller delvis indfrielse (herunder udtrækning) skal være  

 skattefri for indehaveren af fordringen.
Det vil sige, at kursgevinsten på  

 alle fordringer, såvel lavt forrentede som højt forrentede, som man har  

 erhvervet FØR den 2. oktober 1985, er skattefri for indehaveren.  

 Skattefriheden gælder dog ikke for uforrentede, børsnoterede obligationer.  

 Skattefriheden gælder heller ikke, hvis fordringshaveren bliver omfattet af  

 nærings- eller spekulationsbeskatning eller ligningslovens § 4. Dette følger  

 af § 10, stk. 3, 1. pkt.
 Reglen i § 10, stk. 3, 3. pkt., medfører, at dødsbo, efterlevende  

 ægtefælle, arvinger og legatarer altid indtræder i den ret til skattefri  

 kursgevinster, som afdøde havde efter 1. pkt. i stk. 3, fordi afdøde  

 erhvervede de pågældende fordringer før den 2. oktober 1985.
84. For fordringer udstedt før den 2. oktober 1985,  

 men ERHVERVET den 2. oktober 1985 eller senere gælder reglen i § 10, stk. 3,  

 2. pkt.
Denne regel kaldes erhvervelsesreglen.
Det følger af  

 erhvervelsesreglen, at erhververen af fordringer i danske kroner til og med  

 31. december 1986 vil blive beskattet af kursgevinster opnået ved afståelse  

 eller hel eller delvis indfrielse (herunder udtrækning) af fordringer, der  

 ikke opfylder kravet til mindsterenten.
Mindsterenten for fordringer udstedt  

 før den 2. oktober 1985 er efter § 7, jfr. § 10, stk. 5, 9 PCT. p.a.
For  

 fordringer, som er omfattet af § 7, stk. 5, og udstedt før den 2. oktober  

 1985 er den dog 2 1/2 pct. p.a., jfr. § 10, stk. 5.
85. Fra og med 1. januar 1987 (kalenderåret 1987)  

 ophører erhvervelsesreglen for fordringer i danske kroner.
Fra dette  

 tidspunkt vil kursgevinster på fordringer, som er udstedt før den 2. oktober  

 1985, men erhvervet den 2. oktober 1985 eller senere, og som ikke opfylder  

 mindsterentekravet i § 10, stk. 5, være skattefri ved afståelse eller hel  

 eller delvis indfrielse (herunder udtrækning). Skattefriheden gælder dog ikke  

 for uforrentede, børsnoterede obligationer.
Skattefriheden gælder heller  

 ikke, hvis indehaveren bliver omfattet af næringsbeskatningen i §§ 2-4.
 Fordringer som opfylder mindsterentekravet i § 10, stk. 5, og som  

 erhverves den 2. oktober 1985 eller senere vil ikke blive beskattet,  

 medmindre fordringshaveren bliver omfattet af reglerne om næring eller  

 spekulation eller ligningslovens § 4. Med hensyn til spekulation, jfr. dog  

 pkt. 56 og med hensyn til ligningslovens § 4, jfr. pkt. 81, 3. sidste afsnit.
 86. SÆRLIGE REGLER FOR FONDE.
 Efter lov om beskatning af fonde, visse foreninger og institutter m.v.  

 (lov nr. 145 af 19. marts 1986) bliver disse først skattepligtige fra og med  

 indkomståret 1987. For at mindske muligheden for, at disse fonde m.v.  

 skattefrit skal kunne opnå kursgevinster på lavtforrentede fordringer i tiden  

 fremover, er der indsat regler i kursgevinstlovens § 10, stk. 4.
 87. Af § 10 stk. 4, 1. pkt., fremgår det, at  

 fordringer, som en fond m.v. har erhvervet FØR den 11. december 1985 ikke  

 skal opfylde mindsterentekravet i § 7, for at fonden skal kunne opnå en  

 kursgevinst skattefrit ved afhændelse eller hel eller delvis indfrielse  

 (herunder udtrækning). Kursgevinsten ville under alle omstændigheder have  

 været skattefri i indkomståret 1986, fordi fonde m.v. først bliver  

 skattepligtige fra og med indkomståret 1987. Reglen i § 10, stk. 4, 1. pkt.,  

 fatslår således, at kursgevinster på de pågældende papirer ved afståelse  

 eller hel eller delvis indfrielse også efter skattepligtens indtræden fra og  

 med indkomståret 1987 vil være skattefri for fonde m.v.
 Skattefriheden gælder dog ikke for kursgevinster opnået på uforrentede  

 børsnoterede obligationer.
88. For fordringer, der er ERHVERVET den 11. december  

 1985 eller senere gælder reglen i § 10, stk. 4, 3. pkt.
Efter denne regel  

 gælder det, at disse fordringer skal opfylde mindsterentekravet efter § 7 for  

 at være skattefri hos fondene m.v.
Opfylder fordringerne IKKE  

 mindsterentekravet efter § 7, skal en kursgevinst beskattes ved afståelse  

 eller hel eller delvis indfrielse (herunder udtrækning). Da fonde m.v. ikke  

 bliver skattepligtige før fra og med indkomståret 1987, kan beskatning af  

 kursgevinster ikke finde sted før INDKOMSTÅRET 1987.
89. I slutningen af § 10, stk. 4, 3. pkt., er der dog  

 henvisning til stk. 3, 2. pkt., den såkaldte erhvervelsesregel.
Ifølge denne  

 erhvervelsesregel beskattes kursgevinster på fordringer, der er udstedt FØR  

 den 2. oktober 1985, hvis mindsterentekravet ikke er opfyldt, kun til og med  

 31. december 1986, altså til og med KALENDERÅRET 1986.
 Men da fonde først bliver skattepligtige fra og med INDKOMSTÅRET 1987, vil  

 kun fonde, der har et forskudt regnskabsår (således at fondenes indkomstår  

 1987 faktisk påbegyndes i kalenderåret 1986) kunne blive omfattet af  

 beskatning af fordringer, der er udstedt før 2. oktober 1985 (men erhvervet  

 den 11. december 1985 eller senere), og som ikke opfylder mindsterentekravet  

 på 9 pct. (2 1/2 pct. for visse indeksregulerede obligationer), jfr. § 7,  

 jfr. § 10, stk. 5.
 SÆRLIGE REGLER FOR FORDRINGER OG GÆLD I FREMMED VALUTA.
 90. § 6 gælder fra og med indkomståret 1986.
Der er fastsat særlige overgangsregler i § 10, stk. 10-11, for de  

 skattepligtige, der efter de hidtidige regler ikke har skullet medregne  

 gevinster og tab på fordringer og gæld i fremmed valuta.
De skattepligtige  

 kan vælge mellem anskaffelsessummen/ værdien ved forpligtelsens påtagelse,  

 værdien ved begyndelsen af indkomståret 1986 eller værdien pr. 31. december  

 1985.
 Skattepligtige efter fondsbeskatningsloven har en tilsvarende  

 valgmulighed, dog står valget mellem begyndelsen af indkomståret 1987 eller  

 værdien pr. 31. december 1986.
91. For fordringer i fremmed valuta, der omfattes af §  

 6, stk. 2, gælder den såkaldte erhvervelsesregel.
Det vil sige, at fordringen  

 skal opfylde kravet til mindsterenten på erhvervelsestidspunktet.
Der skelnes  

 dog også her mellem fordringer, der er erhvervet før den 2. oktober 1985 og  

 fordringer, der er erhvervet den 2. oktober 1985 eller senere.
Fordringer, der er erhvervet FØR den 2. oktober 1985 omfattes ikke af  

 mindsterentekravet.
Fordringer, der erhverves den 2. oktober 1985 eller  

 senere omfattes af mindsterentekravet, hvis gevinst realiseres i kalenderåret  

 1986 eller senere.
Dette gælder dog ikke uforrentede børsnoterede  

 obligationer.
 SÆRLIGE REGLER FOR SKYLDNERE.
 92. § 5 gælder fra og med indkomståret 1986.
 § 5,  stk. 5, har dog virkning for gældsforpligtelser,  

 der påtages den 11. december 1985 eller senere.
 Der er fastsat særlige overgangsregler i § 10, stk. 9, for de  

 næringsskattepligtige selskaber m.v., der efter de hidtidige regler ikke  

 generelt har skullet medregne kursbevægelser på skyldnersiden.
Disse skattepligtige har mulighed for at vælge hvilken værdi, der skal  

 anvendes ved indkomstopgørelsen.
Der kan vælges mellem værdien ved  

 forpligtelsens påtagelse, værdien ved begyndelsen af indkomståret 1986 eller  

 værdien pr. 31. december 1985.
 Skattepligtige efter fondsbeskatningsloven, det vil navnlig sige  

 realkreditinstitutter, kan vælge mellem værdien ved forpligtelsens påtagelse,  

 værdien ved begyndelsen af indkomståret 1987 eller værdien pr. 31. december  

 1986.
 De skattepligtige kan ikke frit vælge for hver enkelt gældspost, men skal  

 vælge det samme tidspunkt for alle gældsposter.
SKATTEDEPARTEMENTET, DEN 9. OKTOBER 1986 JENS ROSMAN /Erik S.
M.
Hansen Bilag 1 MINISTERIET FOR SKATTER OG AFGIFTERS LOVBEKENDTGØRELSE NR. 519 AF 8.  

 AUGUST 1986 Bekendtgørelse af Lov om skattemæssig behandling af gevinst og tab på  

 fordringer og gæld Herved bekendtgøres lov nr. 532 af 13. december 1985 om skattemæssig  

 behandling af gevinst og tab på fordringer og gæld med de ændringer og  

 tilføjelser, der følger af lov nr. 215 af 23. april 1986.
§ 1.  Gevinst og tab ved afståelse eller hel eller  

 delvis indfrielse af obligationer, pantebreve, gældsbreve og andre  

 pengefordringer medregnes ved opgørelsen af den skattepligtige indkomst efter  

 denne lov.
Loven omfatter ikke præmieobligationer.
Konvertible obligationer  

 omfattes kun af § 6, stk. 3, og § 7, stk. 7.
 § 2.  Skattepligtige efter selskabsskattelovens § 1,  

 stk. 1, nr. 1-3 og 5-6, og stk. 2, 1. pkt., samt § 2, stk. 1, litra a, eller  

 efter lov om beskatning af fonde, visse foreninger og institutter skal ved  

 opgørelsen af den skattepligtige indkomst medregne gevinst og tab på  

 fordringer, som omfattes af § 1. Skattepligten er dog betinget af, at de  

 driver virksomhed som pengeinstitut, forsikringsselskab eller  

 investeringsforening eller er omfattet af lov om realkreditinstitutter, lov  

 om visse kreditinstitutter eller i øvrigt udøver næring ved køb og salg af  

 fordringer eller driver næringsvirksomhed ved finansiering.
§ 3.  Personer og dødsboer, der er skattepligtige  

 efter kildeskattelovens § 1 eller § 2, stk. 1, litra d, skal medregne gevinst  

 og tab på fordringer, som omfattes af § 1, ved opgørelsen af den  

 skattepligtige indkomst, hvis de driver virksomhed som bankier eller  

 vekselerere.
Det samme gælder, hvis de i øvrigt udøver næring ved køb og salg  

 af fordringer eller driver næringsvirksomhed ved finansiering.
 Stk. 2.  Godtgøres det, at en fordring er erhvervet uden  

 for den skattepligtiges næringsvirksomhed og ikke senere er indgået i denne,  

 omfatter stk. 1 ikke gevinst og tab på en sådan fordring.
 § 4.  Gevinst og tab på fordringer, som omfattes af §  

 1, og som den skattepligtige har erhvervet som vederlag i næring, medregnes  

 ved opgørelsen af den skattepligtige indkomst efter statsskattelovens §§ 4-6.  

 Dette gælder dog ikke gevinst og tab ved afståelse eller indfrielse af  

 børsnoterede obligationer.
 § 5.  Gevinst og tab, som en skyldner realiserer ved  

 frigørelse for forpligtelser ifølge fordringer, som omfattes af § 1,  

 medregnes ved opgørelsen af den skattepligtige indkomst for de  

 skattepligtige, der omfattes af § 2, jfr. dog § 5, stk. 3-5.
 Stk. 2.  For øvrige skattepligtige gælder § 5, stk. 4-5,  

 og § 6, stk. 1, samt statsskattelovens §§ 4-6.
 Stk. 3.  Uanset stk. 1 kan de skattepligtige, som  

 omfattes af § 2, ikke fradrage tab ved indeksregulering af hovedstol eller  

 restgæld på lån ved opgørelsen af den skattepligtige indkomst.  

 Skattepligtige, der både har fordringer og gæld, som indeksreguleres, kan dog  

 fradrage tab ved indeksregulering i det omfang, det ikke overstiger gevinst  

 ved indeksregulering efter udviklingen i samme indeks.
Stk. 4.  Uanset stk. 1 og stk. 2 kan de skattepligtige,  

 som omfattes af §§ 2-3, ikke fradrage tab som følge af indfrielser af egne  

 udstedte obligationslån, indlånsbeviser, pantebreve og andre gældsbreve samt  

 ansvarlig indskudskapital m.v. ved opgørelsen af den skattepligtige indkomst,  

 hvor indfrielsen sker til en forud fastsat overkurs i forhold til værdien ved  

 forpligtelsens påtagelse.
Dette gælder dog kun, hvis den pålydende rente er  

 lig med eller højere end den mindsterente, der fastsættes efter § 7, stk. 3  

 og stk. 4, på tidspunktet for påtagelsen af forpligtelsen.
Stk. 5.  Hvis en fordring, som omfattes af § 1, stiftes  

 på sådanne vilkår, at fordringens værdi på tidspunktet for skyldnerens  

 påtagelse af forpligtelsen overstiger det beløb, som skyldneren skal indfri,  

 skal skyldneren medregne denne gevinst ved opgørelsen af den skattepligtige  

 indkomst. § 8, stk. 1 og stk. 2, 4. og 5. pkt., anvendes ikke.
En skyldners  

 overtagelse af en forpligtelse betragtes efter 1. pkt. ikke som stiftelse af  

 en ny forpligtelse, når vilkårene for forpligtelsen i øvrigt forbliver  

 uændrede.
Reglen i 1. pkt. gælder ikke, hvis fordringen ved skyldnerens  

 påtagelse af forpligtelsen er forrentet med indtil 2 procent-point over  

 mindsterenten efter § 7 og fordringshaveren er et af de i § 7, stk. 5, 1.  

 pkt., nævnte institutter.
§ 6.  Gevinst og tab på fordringer og gæld i fremmed  

 valuta medregnes ved opgørelsen af den skattepligtige indkomst for selskaber  

 m.v., der er skattepligtige efter § 1, stk. 1, nr. 1-3 og 5-6, og stk. 2, 1.  

 pkt., samt § 2, stk. 1, litra a, i selskabsskatteloven eller efter lov om  

 beskatning af fonde, visse foreninger og institutter m.v.
For andre  

 skattepligtige medregnes gevinst og tab ved opgørelsen af den skattepligtige  

 indkomst, hvis det godtgøres, at fordringen eller gælden har tilknytning til  

 erhvervsmæssig virksomhed.
 Stk. 2.  Gevinst på fordringer i fremmed valuta, der  

 ikke omfattes af stk. 1, medregnes ved opgørelsen af den skattepligtige  

 indkomst, hvis fordringens pålydende rente på erhvervelsestidspunktet er  

 lavere end mindsterenten efter § 7.
 Stk. 3.  Stk. 2 omfatter konvertible obligationer,  

 uanset tilknytning til erhvervsmæssig virksomhed, for så vidt gevinst og tab  

 ikke medregnes ved opgørelsen af den skattepligtige almindelige indkomst  

 efter lov om beskatning af fortjeneste ved afståelse af aktier m.v., eller  

 for så vidt afståelsessummen ikke beskattes som almindelig indkomst efter  

 ligningslovens § 16 B.
 § 7.  Gevinst ved afståelse eller hel eller delvis  

 indfrielse af fordringer, som omfattes af § 1, medregnes ved opgørelsen af  

 den skattepligtige indkomst, hvis fordringen forrentes med en pålydende  

 rente, der er lavere end mindsterenten efter stk. 3-5 på tidspunktet for  

 skyldnerens påtagelse af forpligtelsen, jfr. stk. 2. Dette gælder dog ikke,  

 hvis gevinsten omfattes af §§ 2-4 og § 6. Den pålydende rente opgøres på  

 grundlag af den højeste tilsagte indfrielsessum.
 Stk. 2.  En skyldners overtagelse af en forpligtelse  

 betragtes efter stk. 1 ikke som påtagelse af en ny forpligtelse, når  

 forpligtelsens overgang kan gennemføres uden særlig godkendelse fra  

 fordringshaveren.
Stk. 3.  Mindsterenten fastsættes for halvårene  

 januar-juni og juli-december, jfr. dog stk. 4. Mindsterenten for det følgende  

 halvår beregnes på grundlag af et simpelt gennemsnit opgjort med to decimaler  

 af en af Københavns Fondsbørs dagligt udregnet effektiv obligationsrente for  

 de seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs, bortset  

 fra indeksregulerede obligationer.
Mindsterenten udgør den efter 2. pkt.  

 beregnede gennemsnitsrente ganget med 7/8 og nedrundet til nærmeste hele  

 antal procent-point.
Mindsterenten offentliggøres 5. sidste børsdag forud for  

 den periode, hvori mindsterenten skal gælde.
Stk. 4.  Er den effektive obligationsrente, jfr. stk. 3,  

 3. pkt., i 10 på hinanden følgende børsdage mere end 2 procent-point højere  

 eller 1 procent-point lavere end det gennemsnit, der danner grundlag for  

 halvårets eller resten af halvårets mindsterente, beregnes mindsterenten  

 efter stk. 3, 4. pkt., på grundlag af et simpelt gennemsnit af den effektive  

 obligationsrente i disse 10 børsdage i stedet for gennemsnitsrenten efter  

 stk. 3, 2. pkt.
Den således beregnede mindsterente er gældende for perioden  

 fra og med den 10. børsdag efter den sidste af de nævnte 10 børsdage.  

 Forhøjelse af mindsterenten efter stk. 3 eller efter 1. og 2. pkt. får  

 tidligst virkning den 20. børsdag efter den senest forudgående ændring af  

 mindsterenten.
Denne forhøjelse finder dog ikke sted, hvis restperioden er  

 mindre end 20 børsdage.
Stk. 5.  Mindsterenten er 2 1/2 pct. for  

 indeksregulerede obligationer, der er udstedt af danske  

 realkreditinstitutter, Dansk Landbrugs Realkreditfond og Kreditforeningen af  

 Kommuner i Danmark samt for obligationer med fuld indeksregulering eller med  

 begrænset indeksregulering svarede til den del af den årlige prisstigning,  

 som ikke overstiger en grænse, der mindst udgør 6 pct.
Dette gælder tillige  

 fordringer, som er udstedt af pengeinstitutter, og som reguleres fuldt ud  

 efter udviklingen i de af Danmarks Statistik beregnede forbrugerprisindeks,  

 nettoprisindeks eller reguleringsprisindeks.
 Stk. 6.  En fordring med variabel rente omfattes af stk.  

 1-5. En sådan fordring anses for forrentet lavere end mindsterenten, hvis  

 rentens variation og vilkårene for opsigelse medfører, at kursen på  

 fordringen kan afvige væsentligt fra indfrielseskursen.
 Stk. 7.  Stk. 1-6 omfatter konvertible obligationer, for  

 så vidt gevinst og tab ikke medregnes ved opgørelsen af den skattepligtige  

 almindelige indkomst efter lov om beskatning af fortjeneste ved afståelse af  

 aktier m.v., eller for så vidt afståelsessummen ikke beskattes som almindelig  

 indkomst efter ligninglovens § 16 B.
§ 8.  Gevinst og tab, der skal medregnes ved  

 opgørelsen af den skattepligtige indkomst, medregnes i det indkomstår, hvori  

 gevinsten eller tabet realiseres.
Ligningsrådet kan tillade, at en anden  

 opgørelsesmåde anvendes.
Er en sådan tilladelse givet, kan den herved  

 godkendte opgørelsesmåde kun ændres efter tilladelse fra ligningsrådet.
Stk. 2.  Gevinst eller tab opgøres som forskellen mellem  

 anskaffelsessummen og afståelses- eller indfrielsessummen.
Som  

 anskaffelsessum anvendes kursværdien på erhvervelsestidspunktet, medmindre  

 den skattepligtige godtgør at have erhvervet fordringen for et højere beløb.  

 Anskaffelsessummen for de i § 6, stk. 3, og § 7, stk. 7, omhandlede  

 konvertible obligationer opgøres dog efter lov om beskatning af fortjeneste  

 ved afståelse af aktier m.v.
Gevinst og tab som nævnt i § 5 opgøres som  

 forskellen mellem forpligtelsens værdi ved påtagelse af forpligtelsen og  

 værdien ved frigørelsen eller indfrielsen.
Sker indfrielsen gennem afdrag,  

 medregnes en så stor del ved opgørelsen af den skattepligtige indkomst, som  

 svarer til forholdet mellem på den ene side indfrielsessummen med fradrag af  

 anskaffelsessummen og på den anden side indfrielsessummen.
 Stk. 3.  Ved afståelse af obligationer, som er  

 registreret i Værdipapircentralen på samme konto inden for samme fondskode,  

 betragtes de først erhvervede obligationer som de først afståede.
§ 9.  Overdragelse og erhvervelse af en fordring ved  

 gave eller arveforskud betragtes som henholdsvis afståelse og anskaffelse.  

 Som afståelsessum henholdsvis anskaffelsessum anvendes den værdi, der lægges  

 til grund ved beregningen af gaveafgift eller indkomstskat i forbindelse med  

 gaven eller arveforskuddet.
Er overdragelsen eller erhvervelsen ikke  

 gaveafgiftspligtig eller indkomtskattepligtig, benyttes i stedet værdien i  

 handel og vandel på overdragelsestidspunktet.
Stk. 2.  Indskud af en fordring i en opsparing i  

 pensionsøjemed, der er omfattet af lov om beskatningen af pensionsordninger  

 m.v., sidestilles med afståelse.
Som afståelsessum anses værdien på  

 indskudstidspunktet.
Udlodning af en fordring fra en opsparing i  

 pensionsøjemed som nævnt i 1. pkt. sidestilles med erhvervelse.
Som  

 anskaffelsessum anses værdien på udlodningstidspunktet.
 § 10.  Loven har virkning fra og med indkomståret  

 1986. Reglerne i statsskattelovens § 5, stk. 1, litra a, om gevinst og tab  

 ved salg af den skattepligtiges fordringer finder fortsat anvendelse, hvis  

 salget er foretaget i spekulationsøjemed inden udgangen af indkomståret 1986.
 Stk. 2.  § 5, stk. 5, har virkning for forpligtelser  

 påtaget den 11. december 1985 eller senere.
Stk. 3.  Fordringer, der er erhvervet før den 2. oktober  

 1985, omfattes ikke af § 6, stk. 2, og § 7. Fordringer, der er udstedt før  

 den 2. oktober 1985, men erhvervet den 2. oktober 1985 eller senere, omfattes  

 af § 7, hvis gevinst realiseres i kalenderåret 1986, og af § 6, stk. 2, hvis  

 gevinst realiseres i kalenderåret 1986 eller senere.
Var en afdød person  

 undtaget fra beskatning af gevinst på en fordring efter 1. pkt., gælder det  

 samme for dødsboet og den efterlevende ægtefælle samt for arvinger og  

 legatarer, der får fordringen udlagt fra dødsboet. 1. og 2. pkt. gælder ikke  

 for uforrentede børsnoterede obligationer.
Stk. 4.  Fordringer, som skattepligtige i henhold til  

 lov om beskatning af fonde, visse foreninger og institutter m.v. har  

 erhvervet inden den 11. december 1985, omfattes ikke af § 6, stk. 2, og § 7.  

 Dette gælder ikke uforrentede, børsnoterede obligationer.
Fordringer, der er  

 erhvervet den 11. december 1985 eller senere, omfattes af § 6, stk. 2, og §  

 7, hvis gevinst realiseres i indkomståret 1987 eller følgende indkomstår,  

 jfr. dog stk. 3, 2. pkt.
 Stk. 5.  Mindsterenten efter § 6, stk. 2, og § 7 er 9  

 pct. p.a. for tiden forud for 1. januar 1986. Mindsterenten er dog 2 1/2 pct.  

 p.a. efter § 7, stk. 5.
 Stk. 6.  Selskaber m.v., som for indkomståret 1986  

 omfattes af ligningslovens § 4 uden at være omfattet af § 2, skal ved  

 opgørelsen af den skattepligtige indkomst i senere indkomstår medregne  

 gevinst og tab på de fordringer, som ved udgangen af indkomståret 1986 er i  

 selskabets besiddelse, og som omfattes af beskatning efter ligningslovens §  

 4. Ligningslovens § 4, stk. 3 og stk. 4, har fortsat virkning for lån optaget  

 før den 1. januar 1986.
Stk. 7.  Skattepligtige, der efter de hidtil gældende  

 regler har fået tilladelse til at anvende en anden opgørelsesmåde end den i§  

 8, stk. 1, 1. pkt., angivne, bevarer denne tilladelse.
Ligningsrådet kan dog  

 bestemme, at gevinst og tab på fordringer og gæld i fremmed valuta efter § 6,  

 stk. 1, skal opgøres efter samme opgørelsesmåde, uanset om gevinst og tab  

 skyldes valutakursændringer eller andre ændringer i værdien.
 Stk. 8.  Skattepligtige, der efter § 2 eller § 3 skal  

 medregne gevinst og tab på fordringer, som efter de hidtidige regler ikke har  

 skullet medregnes ved opgørelsen af den skattepligtige indkomst, kan ved  

 anvendelse af § 8, stk. 2, 2. pkt., i stedet for anskaffelsessummen benytte  

 værdien ved begyndelsen af indkomståret 1986 eller værdien pr. 31. december  

 1985. Skattepligtige i henhold til lov om beskatning af fonde, visse  

 foreninger og institutter m.v. kan i de i 1. pkt. nævnte tilfælde i stedet  

 for anskaffelsessummen benytte værdien ved begyndelsen af indkomståret 1987  

 eller værdien pr. 31. december 1986.
 Stk. 9.  Selskaber m.v., der efter § 5, jfr. § 2, skal  

 medregne gevinst og tab på gæld, som efter de hidtidige regler ikke har  

 skullet medregnes ved opgørelsen af den skattepligtige indkomst, kan ved  

 anvendelsen af § 8, stk. 2, 4. pkt., i stedet for værdien ved forpligtelsens  

 påtagelse benytte forpligtelsens værdi ved begyndelsen af indkomståret 1986  

 eller værdien pr. 31. december 1985. Skattepligtige i henhold til lov om  

 beskatning af fonde, visse foreninger og institutter m.v. kan i de i 1. pkt.  

 nævnte tilfælde i stedet for værdien ved forpligtelsens påtagelse benytte  

 forpligtelsens værdi ved begyndelsen af indkomståret 1987 eller værdien pr.  

 31. december 1986.
 Stk. 10.  Skattepligtige, der efter § 6, stk. 1, skal  

 medregne gevinst og tab på fordringer i fremmed valuta, som efter de  

 hidtidige regler ikke har skullet medregnes ved opgørelsen af den  

 skattepligtige indkomst, kan ved anvendelse af § 8, stk. 2, 2. pkt., i stedet  

 for anskaffelsessummen benytte værdien ved begyndelsen af indkomståret 1986  

 eller værdien pr. 31. december 1985. Skattepligtige i henhold til lov om  

 beskatning af fonde, visse foreninger og institutter m.v. kan i de i 1. pkt.  

 nævnte tilfælde i stedet for anskaffelsessummen benytte værdien ved  

 begyndelsen af indkomståret 1987 eller værdien pr. 31. december 1986.
 Stk. 11.  Skattepligtige, der efter § 6, stk. 1, skal  

 medregne gevinst og tab på gæld i udenlandsk valuta, som efter de hidtidige  

 regler ikke har skullet medregnes ved opgørelsen af den skattepligtige  

 indkomst, kan ved anvendelsen af § 8, stk. 2, 4. pkt., i stedet for værdien  

 ved forpligtelsens påtagelse benytte forpligtelsens værdi ved begyndelsen af  

 indkomståret 1986 eller værdien pr. 31. december 1985. Skattepligtige i  

 henhold til lov om beskatning af fonde, visse foreninger og institutter m.v.  

 kan i de i 1. pkt. nævnte tilfælde i stedet for værdien ved forpligtelsens  

 påtagelse benytte forpligtelsens værdi ved begyndelsen af indkomståret 1987  

 eller værdien pr. 31. december 1986.
 Stk. 12.  Ved anvendelsen af § 6, stk. 1, på visse lån  

 og kreditter gælder § 2 i lov nr. 648 af 19. december 1975 om ændring af  

 ligningsloven, som ændret ved lov nr. 246 af 8. juni 1979, fortsat.
 § 11.  I lov om påligningen af indkomst- og formueskat  

 til staten (ligningsloven), jfr. lovbekendtgørelse nr. 405 af 2. september  

 1985, som ændret ved lov nr. 494 af 27. november 1985, ophæves § 4 og § 8 D.
 Stk. 2.  Ophævelsen af ligningslovens § 4 har virkning  

 fra og med indkomståret 1987.
 § 12.  Loven gælder ikke for Færøerne og Grønland.
--------------- § 3  i lov nr. 215 af 23. april 1986 indeholder  

 følgende ikrafttrædelsesbestemmelse:
§ 3 Stk. 1.  Loven træder i kraft dagen efter  

 bekendtgørelsen i Lovtidende.
 Stk. 2.  Loven har virkning for obligationer, der  

 udstedes til finansiering af skibe, hvor skibsbygningskontrakt er indgået i  

 1986 eller 1987 med aftalt levering senest den 31. december 1989.
