Nr LSF 109 Forslag til Lov om affaldsdepoter Fremsat af miljøministeren (Lone Dybkjær) den 14. december 1989 Vedtaget ved tredjebehandling den 31. maj 1990 Lov nr. 420 af 13/06/1990 Anvendelsesområde § 1. Loven omfatter registrering, undersøgelser og  

 foranstaltninger vedrørende følgende affaldsdepoter, såfremt de kan have  

 skadelig virkning på mennesker og miljø:
1) depoter indeholdende kemikalieaffald, der er spildt, henlagt eller  

 nedgravet før den 1. april 1976, 2) depoter indeholdende olieaffald, der er spildt, henlagt eller nedgravet  

 før den 1. november 1972, og 3) lossepladser m.v. uden olie- eller kemikalieaffald, der er taget i brug  

 før den 1. oktober 1974, og som ikke er i drift på lovens  

 ikrafttrædelsestidspunkt.
 Stk. 2. Loven gælder, uanset om affaldsprodukterne er uemballerede  

 eller anbragt i emballage eller særlige indretninger.
 § 2. I Københavns og Frederiksberg Kommuner udøver  

 kommunalbestyrelsen de opgaver, som loven henlægger til amtsrådene, eller som  

 henlægges til amtsrådene i henhold til regler udstedt efter loven.
§ 3. Loven bevirker ingen indskrænkning for myndighederne i  

 adgangen til at foretage undersøgelser eller foranstaltninger i medfør af lov  

 om miljøbeskyttelse eller forskrifter udfærdiget i medfør af lov om  

 miljøbeskyttelse.
Undtaget herfra er dog offentligt drevne lossepladser m.v.  

 omfattet af § 1, nr. 1-3, som ikke er i drift på lovens  

 ikrafttrædelsestidspunkt.
 Stk. 2. Såfremt der foretages undersøgelser eller foranstaltninger  

 i medfør af denne lov, kan der ikke træffes afgørelse over for ejeren af den  

 pågældende ejendom vedrørende samme forhold efter §§ 11 og 14 i lov om  

 miljøbeskyttelse.
 Stk. 3. Loven berører ikke myndighedernes adgang til ved civilt  

 søgsmål at søge udgifter, der i medfør af denne lov er afholdt til  

 undersøgelser, foranstaltninger, udgifter til ekspropriationserstatninger og  

 andre erstatninger efter §§ 13-15, godtgjort af den, der er ansvarlig for  

 affaldsdepotet.
 Undersøgelser og afværgeforanstaltninger m.v.
 § 4. Amtsrådet foretager i samarbejde med kommunalbestyrelsen  

 registrering af, hvilke pladser og lokaliteter der er omfattet af loven, samt  

 udarbejder oversigter over, hvor der bør foretages undersøgelser eller  

 træffes afværgeforanstaltninger for at sikre, at de i § 1 omhandlede depoter  

 ikke medfører forurening af omgivelserne eller indebærer risiko herfor.
 Stk. 2. Oversigterne skal indeholde en angivelse af den  

 tidsmæssige rækkefølge for udførelsen af undersøgelser og foranstaltninger.
 Stk. 3. Oversigterne revideres en gang om året og indsendes til  

 miljøministeren.
 Stk. 4. Miljøministeren kan fastsætte nærmere regler for indholdet  

 af oversigter og oplysninger m.v. efter stk. 1-3.
 § 5. Miljøministeren afgør, i hvilket omfang og på hvilke pladser  

 og lokaliteter der skal iværksættes afværgeforanstaltninger i det følgende  

 år.
 Stk. 2. Såfremt en ejer ikke vil afvente, at amtsrådet foretager  

 undersøgelser, eller at der efter miljøministerens bestemmelse iværksættes  

 afværgeforanstaltninger, kan ejeren iværksætte og bekoste undersøgelser,  

 afværgeforanstaltninger og drift af afværgeforanstaltninger.
 Stk. 3. Ejeren skal indhente miljøministerens tilladelse, forinden  

 afværgeforanstaltninger må iværksættes.
 § 6. Amtsrådet udfører de undersøgelser vedrørende affaldsdepoter,  

 der er nævnt i § 4.
 Stk. 2. Miljøministeren kan efter drøftelse med amtsrådet i  

 særlige tilfælde bestemme, at der skal foretages andre eller yderligere  

 undersøgelser, herunder undersøgelser af andre arealer end de af amtsrådet  

 forudsatte.
§ 7. Amtsrådet udarbejder forslag til projekter til  

 afværgeforanstaltninger.
Forslagene skal godkendes af miljøministeren.  

 Amtsrådet forestår udførelsen af projekterne.
Stk. 2. Såfremt et forslag til et projekt til  

 afværgeforanstaltninger indebærer, at oppumpet forurenet grundvand skal  

 udledes i vandløb, søer eller havet, skal amtsrådet offentliggøre forslaget  

 herom, således at der gives offentligheden adgang til at afgive indsigelser  

 imod forslaget inden for en frist af 4 uger.
Fremkomne indsigelser fremsendes  

 med amtsrådets bemærkninger hertil til miljøministeren sammen med  

 projektforslaget, jf. stk. 1.
 Stk. 3. Amtsrådet underretter miljøministeren om resultatet af  

 afværgeforanstaltningerne og om tilsynet med disse, jf. § 8.
 § 8. Amtsrådet forestår driften af afværgeforanstaltninger, der er  

 gennemført efter § 7, og driften af arealer, der er eksproprieret efter § 14.
 Stk. 2. Amtsrådet fører tilsyn med pladser og lokaliteter, der er  

 optaget på de i § 4 omhandlede oversigter.
Finansiering § 9. Miljøministeren afholder inden for beløbsrammer, der  

 fastsættes på de årlige bevillingslove, udgifterne til  

 afværgeforanstaltninger, der er godkendt efter § 7, og udgifter til  

 ekspropriationserstatninger, andre erstatninger samt drift af overtagne  

 arealer efter §§ 13-15.
 Stk. 2. Amtsrådet afholder udgifterne til gennemførelse af  

 registrering og indberetning efter § 4 ved gennemførelse af undersøgelser  

 efter § 6, ved drift og tilsyn efter § 8 og ved tinglysning efter §§ 12 og  

 17. Er beføjelserne til at godkende afværgeforanstaltninger henlagt til  

 amtsrådet, jf. § 21, afholder amtsrådet udgifterne til  

 afværgeforanstaltninger, udgifter til ekspropriationserstatninger, andre  

 erstatninger samt drift af overtagne arealer efter §§ 13-15.
 Forholdet til grundejeren m.v.
 § 10. Kommunalbestyrelsen, amtsrådet, miljøministeren eller  

 personer, der af disse myndigheder er bemyndiget hertil, samt vedkommende  

 embedslæge har uden retskendelse adgang til offentlige og private ejendomme  

 for at tilvejebringe oplysninger til beslutninger eller for at udføre  

 foranstaltninger efter loven eller efter de regler, der er fastsat med  

 hjemmel i loven.
 Stk. 2. Legitimation skal forevises på forlangende.
 Stk. 3. Politiet yder myndighederne bistand ved udøvelse af  

 beføjelserne efter stk. 1. Justitsministeren kan efter forhandling med  

 miljøministeren fastsætte nærmere regler herom.
§ 11. Enhver ejer eller bruger af offentlige eller private  

 ejendomme skal efter anmodning give de myndigheder eller personer, der er  

 nævnt i § 10, oplysninger til brug for myndighedernes udførelse af opgaver  

 efter loven eller efter de regler, der er fastsat med hjemmel i loven.
Det  

 samme gælder den, der er ansvarlig for, at affaldet er spildt, henlagt eller  

 nedgravet, eller har været ansvarlig for driften af en losseplads omfattet af  

 loven.
 § 12. Når et affaldsdepot registreres, underretter amtsrådet  

 ejeren om registreringen og lader denne tinglyse på ejendommen.
 Stk. 2. Amtsrådet skal underrette grundejeren og den, der er  

 ansvarlig for forureningen, før der udføres undersøgelser, og når der træffes  

 beslutning om at iværksætte afværgeforanstaltninger.
Stk. 3. Ved underretningen skal amtsrådet så vidt muligt angive  

 omfanget af de påtænkte undersøgelser eller foranstaltninger og de udgifter,  

 der er forbundet hermed.
Der skal samtidig gives den pågældende lejlighed til  

 at udtale sig.
 Stk. 4. Underretning efter stk. 2 og 3 kan undlades, hvis der er  

 overhængende, alvorlig fare for sundheden, eller hvis øjeblikkelige indgreb  

 er påkrævet for at afværge væsentlig miljøskade.
 § 13. Amtsrådet kan på fremmed grund foretage opmålinger,  

 nivellementer, pejlinger, boringer og andre tekniske forarbejder og  

 undersøgelser, der er nødvendige for bedømmelsen af, om der skal udføres  

 foranstaltninger efter loven.
 Stk. 2. De skader, der opstår ved foranstaltninger efter stk. 1,  

 skal erstattes.
 Stk. 3. Før amtsrådet træffer beslutning om erstatning for skader,  

 skal miljøministerens godkendelse indhentes.
§ 14. Amtsrådet kan til gennemførelse af foranstaltninger i medfør  

 af denne lov ekspropriere rettigheder over fremmed ejendom.
Bestemmelserne i  

 vandforsyningslovens § 37, § 40, stk. 3, og §§ 41-44 finder tilsvarende  

 anvendelse.
Ved fastsættelsen af erstatning for en ekspropriation skal  

 ejendommens værdi beregnes uden hensyn til den værdinedsættelse, der skyldes  

 forureningsfare fra affaldsdepotet, når der foreligger god tro hos den, over  

 for hvem ekspropriationen gennemføres.
 Stk. 2. Før amtsrådet træffer beslutning om ekspropriation eller  

 indgår aftale om erhvervelse af ret over fast ejendom, skal miljøministerens  

 godkendelse indhentes.
 Stk. 3. På ubebyggede arealer, som tilhører det offentlige, kan  

 amtsrådet foretage undersøgelser og foranstaltninger, uden at stk. 1, 2.  

 pkt., og § 13, stk. 2, kommer til anvendelse.
§ 15. Amtsrådet kan bestemme, at et vandindvindingsanlæg, som er  

 truet af forurening fra et affaldsdepot, ikke længere må benyttes, eller at  

 det skal ændres på nærmere angiven måde.
Amtsrådet kan i denne forbindelse  

 bestemme, at et anlæg helt eller delvis skal sløjfes.
Stk. 2. Amtsrådet kan efter drøftelse med kommunalbestyrelsen  

 bestemme, at brugere af anlægget i stedet skal have vand fra et nyoprettet  

 eller bestående alment vandforsyningsanlæg, hvorved reglerne i  

 vandforsyningslovens § 29 finder tilsvarende anvendelse.
Amtsrådet kan  

 endvidere bestemme, at en enkelt eller nogle få ejendomme skal have vand fra  

 et bestående ikke alment anlæg, hvorved vandforsyningslovens § 45, stk. 2,  

 finder tilsvarende anvendelse.
 Stk. 3. Før amtsrådet træffer beslutning efter stk. 1 og 2, skal  

 miljøministerens godkendelse indhentes.
 Stk. 4. Når et vandforsyningsanlæg i medfør af stk. 1 skal ændres  

 eller ikke længere må benyttes, har anlæggets ejer krav på erstatning,  

 herunder for anlægsudgifter ved vandforsyning, der tilvejebringes efter stk.  

 2.
Stk. 5. Erstatningen kan nedsættes eller bortfalde under hensyn  

 til det tidligere anlægs alder, eller hvis de hidtidige vandforsynings- eller  

 spildevandsforhold ikke var lovlige eller kvalitetsmæssigt tilfredsstillende,  

 uden at dette skyldes affaldsdepotet.
Erstatningen kan afkortes med den  

 forøgelse i værdi, som forsyningen fra det nye anlæg måtte tilføre  

 anlægsejeren.
 Stk. 6. Miljøministeren skal godkende aftaler om erstatningens  

 størrelse.
 § 16. Erstatningsfastsættelse efter denne lov foretages i mangel  

 af mindelig overenskomst af landvæsensretten.
 § 17. Miljøministeren kan efter indstilling fra amtsrådet frigive  

 et affaldsdepot til en nærmere fastsat anvendelse, efter at der er foretaget  

 undersøgelser og afværgeforanstaltninger efter denne lov, hvis det godtgøres,  

 at anvendelsen ikke medfører fare for mennesker eller for miljøet, og at  

 anvendelsen ikke vil umuliggøre eller væsentligt fordyre fremtidige  

 undersøgelser eller afværgeforanstaltninger.
 Stk. 2. En frigivelse af affaldsdepotet tinglyses af amtsrådet på  

 ejendommen.
Stk. 3. Et affaldsdepot kan udgå af registreringen, når amtsrådet  

 over for miljøministeren godtgør, at pladsen eller lokaliteten ikke er  

 forurenet eller forureningen er bragt til ophør.
Amtsrådet lader herefter  

 tinglysningen af affaldsdepotet aflyse.
 § 18. Et areal, der er registreret som affaldsdepot, må ikke  

 bebygges eller overgå til anden anvendelse, medmindre depotet frigives til  

 det pågældende formål.
 § 19. Enhver ejer eller bruger af en ejendom, der på denne opdager  

 et depot eller en forurening af jorden, skal underrette kommunalbestyrelsen  

 herom.
 Stk. 2. Kommunalbestyrelsen giver amtsrådet meddelelse om  

 forureningen.
§ 20. Såfremt der under bygge- eller jordarbejder konstateres et  

 depot eller en forurening af jorden, skal arbejdet standses.
Forpligtelsen  

 hertil påhviler ejendommens ejer og den, som er ansvarlig for det pågældende  

 arbejde. § 19 finder tilsvarende anvendelse, dog skal kommunalbestyrelsen  

 tillige underrette den stedlige arbejdstilsynsmyndighed.
 Stk. 2. Arbejdet kan genoptages, når området frigives efter § 17.
Administrative bestemmelser § 21. Miljøministeren kan fastsætte regler om undersøgelser,  

 oprydning og vurdering af affaldsdepoter.
Stk. 2. Miljøministeren kan bemyndige en under ministeriet  

 oprettet styrelse eller tilsvarende institution til at udføre de beføjelser,  

 der i denne lov er tillagt ministeren.
Ministeren kan endvidere bemyndige  

 amtsråd og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgang til at påklage  

 afgørelser, der er truffet i henhold til en bemyndigelse efter stk. 1 og 2,  

 herunder at afgørelserne ikke skal kunne indbringes for højere administrativ  

 myndighed eller miljøministeren.
 § 22. Amtsrådets beslutninger om ekspropriation efter § 14 og  

 amtsrådets afgørelser efter § 15 kan ikke påklages til anden administrativ  

 myndighed.
 § 23. Godkendelse, tilladelse, planudarbejdelse og dispensation  

 m.v. i henhold til lov om kommuneplanlægning, lov om by- og landzoner, lov om  

 lands- og regionplanlægning, naturfredningsloven, råstofloven,  

 miljøbeskyttelsesloven, vandforsyningsloven, vandløbsloven, skovloven og  

 sandflugtsloven er ufornødne i forbindelse med udførelse af undersøgelser og  

 afværgeforanstaltninger i medfør af denne lov.
Straffe- og ikrafttrædelsesbestemmelser § 24. Medmindre højere straf er forskyldt efter den øvrige  

 lovgivning, straffes med bøde eller hæfte den, der 1) forsætligt undlader at give oplysninger efter § 11 og § 19, stk. 1, 2) undlader at efterkomme påbud eller overtræder forbud, som er meddelt i  

 medfør af § 15, stk. 1-2, 3) anvender en ejendom i strid med § 18 eller 4) undlader at standse et bygge- eller jordarbejde omfattet af § 20.
 Stk. 2. Straffen kan under skærpende omstændigheder stige til  

 fængsel i indtil 1 år.
Stk. 3. I regler, der udstedes i medfør af § 21, kan der  

 fastsættes straf af bøde eller hæfte.
Det kan endvidere fastsættes, at  

 straffen kan stige til fængsel i indtil 1 år under tilsvarende omstændigheder  

 som anført i stk. 2.
 Stk. 4. For overtrædelser, der begås af aktieselskaber,  

 andelsselskaber eller lignende, kan der pålægges selskabet som sådant  

 bødeansvar.
 Stk. 5. Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
 Stk. 6. Forældelsesfristen for strafansvaret er 5 år for  

 overtrædelser m.v. som omhandlet i stk. 1 undtagen overtrædelse af nr. 1 for  

 så vidt angår § 11.
§ 25. Sagerne behandles som politisager.
Retsmidlerne i  

 retsplejelovens kapitel 73 kan dog anvendes i samme omfang som i  

 statsadvokatsager.
 § 26. Loven træder i kraft den 1. september 1990.
 Stk. 2. Samtidig ophæves lov nr. 262 af 8. juni 1983 om  

 kemikalieaffaldsdepoter.
 Stk. 3. Miljøministeren kan fastsætte overgangsregler for  

 overlevering af opgaver fra kommunalbestyrelser til amtsråd.
 § 27. Loven gælder ikke for Færøerne og Grønland.
Oprindeligt fremsat forslag Anvendelsesområde § 1. Loven omfatter registrering, undersøgelser og foranstaltninger  

 vedrørende følgende affaldsdepoter, såfremt de kan have skadelig virkning på  

 mennesker og miljø:
1) depoter indeholdende kemikalieaffald, der er spildt, henlagt eller  

 nedgravet før den 1. april 1976, 2) depoter indeholdende olieaffald, der er spildt, henlagt eller nedgravet  

 før den 1. november 1972, og 3) lossepladser m.v. uden olie- eller kemikalieaffald, der er taget i brug  

 før den 1. oktober 1974, og som ikke er i drift på lovens  

 ikrafttrædelsestidspunkt.
 Stk. 2. Loven gælder, uanset om affaldsprodukterne er uemballerede eller  

 anbragt i emballage eller særlige indretninger.
§ 2. Loven bevirker ingen indskrænkning for myndighederne i adgangen til  

 at foretage undersøgelser eller foranstaltninger i medfør af lov om  

 miljøbeskyttelse eller forskrifter udfærdiget i medfør af lov om  

 miljøbeskyttelse.
Undtaget herfra er dog offentligt drevne lossepladser m.v.  

 omfattet af § 1, nr. 1 - 3, som ikke er i drift på lovens  

 ikrafttrædelsestidspunkt.
 Stk. 2. Såfremt der foretages undersøgelser eller foranstaltninger i  

 medfør af denne lov, kan der ikke træffes afgørelse over for ejeren af den  

 pågældende ejendom vedrørende samme forhold efter §§ 11 og 14 i lov om  

 miljøbeskyttelse.
 Stk. 3. Loven berører ikke myndighedernes adgang til ved civilt søgsmål at  

 søge udgifter, der i medfør af denne lov er afholdt til undersøgelser,  

 foranstaltninger, udgifter til ekspropriationserstatninger og andre  

 erstatninger efter §§ 12 - 14, godtgjort af den, der er ansvarlig for  

 affaldsdepotet.
 Undersøgelser og afværgeforanstaltninger m.v.
 § 3. Amtsrådet foretager i samarbejde med kommunalbestyrelsen registrering  

 af, hvilke pladser og lokaliteter, der er omfattet af loven, samt udarbejder  

 oversigter over, hvor der bør foretages undersøgelser eller træffes  

 afværgeforanstaltninger for at sikre, at de i § 1 omhandlede depoter ikke  

 medfører forurening af omgivelserne eller indebærer risiko herfor.
 Stk. 2. Oversigterne skal indeholde en angivelse af den tidsmæssige  

 rækkefølge for udførelsen af undersøgelser og foranstaltninger.
 Stk. 3. Oversigterne revideres en gang om året og indsendes til  

 miljøministeren.
 Stk. 4. Miljøministeren kan fastsætte nærmere regler for indholdet af  

 oversigter og oplysninger m.v. efter stk. 1 - 3.
 § 4. Miljøministeren afgør, i hvilket omfang og på hvilke pladser og  

 lokaliteter, der skal iværksættes afværgeforanstaltninger i det følgende år.
 Stk. 2. Såfremt en ejer ikke vil afvente, at amtsrådet foretager  

 undersøgelser, eller at der efter miljøministerens bestemmelse iværksættes  

 afværgeforanstaltninger, kan ejeren iværksætte og bekoste undersøgelser,  

 afværgeforanstaltninger og drift af afværgeforanstaltninger.
 Stk. 3. Ejeren skal indhente miljøministerens tilladelse, forinden  

 afværgeforanstaltninger må iværksættes.
 § 5. Amtsrådet udfører de undersøgelser vedrørende affaldsdepoter, der er  

 nævnt i § 3.
 Stk. 2. Miljøministeren kan efter drøftelse med amtsrådet i særlige  

 tilfælde bestemme, at der skal foretages andre eller yderligere  

 undersøgelser, herunder undersøgelser af andre arealer end de af amtsrådet  

 forudsatte.
§ 6. Amtsrådet udarbejder forslag til projekter til  

 afværgeforanstaltninger.
Forslagene skal godkendes af miljøministeren.  

 Amtsrådet forestår udførelsen af projekterne.
Stk. 2. Såfremt et forslag til et projekt til afværgeforanstaltninger  

 indebærer, at oppumpet, forurenet grundvand skal udledes i vandløb, søer  

 eller havet, skal amtsrådet offentliggøre forslaget herom, således at der  

 gives offentligheden adgang til at afgive indsigelser imod forslaget inden  

 for en frist af 4 uger.
Fremkomne indsigelser fremsendes med amtsrådets  

 bemærkninger hertil til miljøministeren sammen med projektforslaget, jf. stk.  

 1.
 Stk. 3. Amtsrådet underretter miljøministeren om resultatet af  

 afværgeforanstaltningerne og om tilsynet med disse, jf. § 7.
 § 7. Amtsrådet forestår driften af afværgeforanstaltninger, der er  

 gennemført efter § 6, og driften af arealer, der er eksproprieret efter § 13.
 Stk. 2. Amtsrådet fører tilsyn med pladser og lokaliteter, der er optaget  

 på de i § 3 omhandlede oversigter.
Finansiering § 8. Miljøministeren afholder inden for beløbsrammer, der fastsættes på de  

 årlige bevillingslove, udgifterne til afværgeforanstaltninger, der er  

 godkendt efter § 6, og udgifter til ekspropriationserstatninger, andre  

 erstatninger samt drift af overtagne arealer efter §§ 12 - 14.
 Stk. 2. Amtsrådet afholder udgifterne til gennemførelse af registrering og  

 indberetning efter § 3 ved gennemførelse af undersøgelser efter § 5, ved  

 drift og tilsyn efter § 7 og ved tinglysning efter §§ 11 og 16. Er  

 beføjelserne til at godkende afværgeforanstaltninger henlagt til amtsrådet,  

 jf. § 20, afholder amtsrådet udgifterne til afværgeforanstaltninger, udgifter  

 til ekspropriationserstatninger, andre erstatninger samt drift af overtagne  

 arealer efter §§ 12 - 14.
 Forholdet til grundejeren m.v.
 § 9. Kommunalbestyrelsen, amtsrådet, miljøministeren eller personer, der  

 af disse myndigheder er bemyndiget hertil, samt vedkommende embedslæge, har  

 uden retskendelse adgang til offentlige og private ejendomme for at  

 tilvejebringe oplysninger til beslutninger eller for at udføre  

 foranstaltninger efter loven eller efter de regler, der er fastsat med  

 hjemmel i loven.
 Stk. 2. Legitimation skal forevises på forlangende.
 Stk. 3. Politiet yder myndighederne bistand ved udøvelse af beføjelserne  

 efter stk. 1. Justitsministeren kan efter forhandling med miljøministeren  

 fastsætte nærmere regler herom.
§ 10. Enhver ejer eller bruger af offentlige eller private ejendomme skal  

 efter anmodning give de myndigheder eller personer, der er nævnt i § 9,  

 oplysninger til brug for myndighedernes udførelse af opgaver efter loven  

 eller efter de regler, der er fastsat med hjemmel i loven.
Det samme gælder  

 den, der er ansvarlig for, at affaldet er spildt, henlagt eller nedgravet  

 eller har været ansvarlig for driften af en losseplads omfattet af loven.
 § 11. Når et affaldsdepot registreres, underretter amtsrådet ejeren om  

 registreringen og lader denne tinglyse på ejendommen.
 Stk. 2. Amtsrådet skal underrette grundejeren og den, der er ansvarlig for  

 forureningen, før der udføres undersøgelser, og når der træffes beslutning om  

 at iværksætte afværgeforanstaltninger.
Stk. 3. Ved underretningen skal amtsrådet så vidt muligt angive omfanget  

 af de påtænkte undersøgelser eller foranstaltninger og de udgifter, der er  

 forbundet hermed.
Der skal samtidig gives den pågældende lejlighed til at  

 udtale sig.
 Stk. 4. Underretning efter stk. 2 og 3 kan undlades, hvis der er  

 overhængende, alvorlig fare for sundheden, eller hvis øjeblikkelige indgreb  

 er påkrævet for at afværge væsentlig miljøskade.
 § 12. Amtsrådet kan på fremmed grund foretage opmålinger, nivellementer,  

 pejlinger, boringer og andre tekniske forarbejder og undersøgelser, der er  

 nødvendige for bedømmelsen af, om der skal udføres foranstaltninger efter  

 loven.
 Stk. 2. De skader, der opstår ved foranstaltninger efter stk. 1, skal  

 erstattes.
 Stk. 3. Før amtsrådet træffer beslutning om erstatning for skader, skal  

 miljøministerens godkendelse indhentes.
§ 13. Amtsrådet kan til gennemførelse af foranstaltninger i medfør af  

 denne lov ekspropriere rettigheder over fremmed ejendom.
Bestemmelserne i  

 vandforsyningslovens § 37, § 40, stk. 3, og §§ 41 - 44 finder tilsvarende  

 anvendelse.
Ved fastsættelsen af erstatning for en ekspropriation skal  

 ejendommens værdi beregnes uden hensyn til den værdinedsættelse, der skyldes  

 forureningsfare fra affaldsdepotet, når der foreligger god tro hos den, over  

 for hvem ekspropriationen gennemføres.
 Stk. 2. Før amtsrådet træffer beslutning om ekspropriation eller indgår  

 aftale om erhvervelse af ret over fast ejendom, skal miljøministerens  

 godkendelse indhentes.
 Stk. 3. På ubebyggede arealer, som tilhører det offentlige, kan amtsrådet  

 foretage undersøgelser og foranstaltninger, uden at stk. 1, 2. pkt., og § 12,  

 stk. 2, kommer til anvendelse.
§ 14. Amtsrådet kan bestemme, at et vandindvindingsanlæg, som er truet af  

 forurening fra et affaldsdepot, ikke længere må benyttes, eller at det skal  

 ændres på nærmere angiven måde.
Amtsrådet kan i denne forbindelse bestemme,  

 at et anlæg helt eller delvis skal sløjfes.
Stk. 2. Amtsrådet kan efter drøftelse med kommunalbestyrelsen bestemme, at  

 brugere af anlægget i stedet skal have vand fra et nyoprettet eller bestående  

 alment vandforsyningsanlæg, hvorved reglerne i vandforsyningslovens § 29  

 finder tilsvarende anvendelse.
Amtsrådet kan endvidere bestemme, at en enkelt  

 eller nogle få ejendomme skal have vand fra et bestående, ikke alment anlæg,  

 hvorved vandforsyningslovens § 45, stk. 2, finder tilsvarende anvendelse.
 Stk. 3. Før amtsrådet træffer beslutning efter stk. 1 og 2, skal  

 miljøministerens godkendelse indhentes.
 Stk. 4. Når et vandforsyningsanlæg i medfør af stk. 1 skal ændres eller  

 ikke længere må benyttes, har anlæggets ejer krav på erstatning, herunder for  

 anlægsudgifter ved vandforsyning, der tilvejebringes efter stk. 2.
Stk. 5. Erstatningen kan nedsættes eller bortfalde under hensyn til det  

 tidligere anlægs alder, eller hvis de hidtidige vandforsynings- eller  

 spildevandsforhold ikke var lovlige eller kvalitetsmæssigt tilfredsstillende,  

 uden at dette skyldes affaldsdepotet.
Erstatningen kan afkortes med den  

 forøgelse i værdi, som forsyningen fra det nye anlæg måtte tilføre  

 anlægsejeren.
 Stk. 6. Miljøministeren skal godkende aftaler om erstatningens størrelse.
 § 15. Erstatningsfastsættelse efter denne lov foretages i mangel af  

 mindelig overenskomst af landvæsensretten.
 § 16. Miljøministeren kan efter indstilling fra amtsrådet frigive et  

 affaldsdepot til en nærmere fastsat anvendelse, efter at der er foretaget  

 undersøgelser og afværgeforanstaltninger efter denne lov, hvis det godtgøres,  

 at anvendelsen ikke medfører fare for mennesker eller for miljøet, og at  

 anvendelsen ikke vil umuliggøre eller væsentligt fordyre fremtidige  

 undersøgelser eller afværgeforanstaltninger.
 Stk. 2. En frigivelse af affaldsdepotet tinglyses af amtsrådet på  

 ejendommen.
Stk. 3. Et affaldsdepot kan udgå af registreringen, når amtsrådet over for  

 miljøministeren godtgør, at pladsen eller lokaliteten ikke er forurenet,  

 eller forureningen er bragt til ophør.
Amtsrådet lader herefter tinglysningen  

 af affaldsdepotet aflyse.
 § 17. Et areal, der er registreret som affaldsdepot, må ikke bebygges  

 eller overgå til anden anvendelse, medmindre depotet frigives til det  

 pågældende formål.
 § 18. Enhver ejer eller bruger af en ejendom, der på denne opdager et  

 depot eller en forurening af jorden, skal underrette kommunalbestyrelsen  

 herom.
 Stk. 2. Kommunalbestyrelsen giver amtsrådet meddelelse om forureningen.
§ 19. Såfremt der under bygge- eller jordarbejder konstateres et depot  

 eller en forurening af jorden, skal arbejdet standses.
Forpligtelsen hertil  

 påhviler ejendommens ejer og den, som er ansvarlig for det pågældende  

 arbejde. § 18 finder tilsvarende anvendelse, dog skal kommunalbestyrelsen  

 tillige underrette den stedlige arbejdstilsynsmyndighed.
 Stk. 2. Arbejdet kan genoptages, når området frigives efter § 16.
Administrative bestemmelser § 20. Miljøministeren kan fastsætte regler om undersøgelser, oprydning og  

 vurdering af affaldsdepoter.
Stk. 2. Miljøministeren kan bemyndige en under ministeriet oprettet  

 styrelse eller tilsvarende institution til at udføre de beføjelser, der i  

 denne lov er tillagt ministeren.
Ministeren kan endvidere bemyndige amtsråd  

 og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgang til at påklage  

 afgørelser, der er truffet i henhold til en bemyndigelse efter stk. 1 og 2,  

 herunder at afgørelserne ikke skal kunne indbringes for højere administrativ  

 myndighed eller miljøministeren.
 § 21. Amtsrådets beslutninger om ekspropriation efter § 13 og amtsrådets  

 afgørelser efter § 14 kan ikke påklages til anden administrativ myndighed.
 § 22. Godkendelse, tilladelse, planudarbejdelse og dispensation mv. i  

 henhold til lov om kommuneplanlægning, lov om by- og landzoner, lov om lands-  

 og regionplanlægning, naturfredningsloven, råstofloven,  

 miljøbeskyttelsesloven, vandforsyningsloven, skovloven og sandsflugtsloven er  

 ufornødne i forbindelse med udførelse af undersøgelser og  

 afværgeforanstaltninger i medfør af denne lov.
Straf- og ikrafttrædelsesbestemmelser § 23. Medmindre højere straf er forskyldt efter den øvrige lovgivning,  

 straffes med bøde eller hæfte den, der 1) forsætligt undlader at give oplysninger efter § 10 og § 18, stk. 1, 2) undlader at efterkomme påbud eller overtræder forbud, som er meddelt i  

 medfør af § 14, stk. 1 - 2, 3) anvender en ejendom i strid med § 17, eller 4) undlader at standse et bygge- eller jordarbejde omfattet af § 19.
 Stk. 2. Straffen kan under skærpende omstændigheder stige til fængsel i  

 indtil 1 år.
Stk. 3. I regler, der udstedes i medfør af § 20, kan der fastsættes straf  

 af bøde eller hæfte.
Det kan endvidere fastsættes, at straffen kan stige til  

 fængsel i indtil 1 år under tilsvarende omstændigheder, som anført i stk. 2.
 Stk. 4. For overtrædelser, der begås af aktieselskaber, andelsselskaber  

 eller lignende, kan der pålægges selskabet som sådant bødeansvar.
 Stk. 5. Er overtrædelsen begået af staten, en amtskommune, en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges staten, amtskommunen, kommunen eller det kommunale fællesskab  

 bødeansvar.
§ 24. Sagerne behandles som politisager.
Retsmidlerne i retsplejelovens  

 kapitel 73 kan dog anvendes i samme omfang som i statsadvokatsager.
 § 25. Loven træder i kraft den 1. september 1990.
 Stk. 2. Samtidig ophæves lov nr. 262 af 8. juni 1983 om  

 kemikalieaffaldsdepoter.
 Stk. 3. Miljøministeren kan fastsætte overgangsregler for overlevering af  

 opgaver fra kommunalbestyrelser til amtsråd.
 § 26. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Sigtet med lovforslaget Lov nr. 262 af 8. juni 1983 om kemikalieaffaldsdepoter blev gennemført,  

 bl.a. fordi det viste sig, at tidligere tiders bortskaffelse af  

 kemikalieaffald, f. eks. ved nedgravning i jorden, kunne medføre  

 sundhedsmæssig risiko samt alvorlig fare for jord- og grundvandsforurening.  

 Endvidere sikrede den eksisterende lovgivning ikke, at oprydning kunne  

 gennemføres tilstrækkeligt hurtigt og smidigt.
Nedgravning af kemikalieaffald var i flere tilfælde blevet anbefalet af  

 myndighederne som en hensigtsmæssig bortskaffelse af dette affald.
Dertil  

 kom, at indsatsen for at hindre forurening fra kemikalieaffald var så  

 omkostningskrævende, at det ikke i alle tilfælde fandtes rimeligt at pålægge  

 en grundejer, der måske var uvidende om en tidligere ejers nedgravning af  

 affald, at afholde udgifterne til bortfjernelse af affaldet.
Ud fra disse  

 synspunkter blev det besluttet, at samfundet måtte afholde udgifterne til  

 oprydning på gamle kemikalieaffaldsdepoter.
Ved lovens vedtagelse var det på grundlag af oplysninger fra kommunerne  

 skønnet, at loven ville omfatte ca. 500 depoter, og det forventedes, at  

 oprydningen kunne gennemføres over en 10 - års periode.
Det viste sig  

 efterfølgende ved lovens administration, at disse to skøn ikke kunne  

 opretholdes.
 Efterhånden som arbejdet i amtskommunerne med at opspore gamle  

 kemikalieaffaldsdepoter skred frem, blev det klart, at problemets omfang var  

 betydeligt større end antaget ved lovens vedtagelse.
På baggrund af erfaringerne fra lovens første år, besluttede den daværende  

 miljøminister i 1986 at nedsætte et udvalg (Affaldsudvalget), der bl. a. fik  

 til opgave at vurdere, om den eksisterende retlige regulering af  

 affaldsbortskaffelsen var tilstrækkeligt sammenhængende.
Vurderingen skulle  

 tage udgangspunkt i de gældende regler i miljøbeskyttelsesloven, lov om olie-  

 og kemikalieaffald og kemikalieaffaldsdepotloven.
Udvalget afgav betænkning i  

 1987 (betænkning fra Miljøstyrelsen nr. 1, 1988, Affaldsudvalgets  

 betænkning).
Udvalget konkluderede, at der var behov for en ændring af  

 kemikalieaffaldsdepotloven.
Nærværende lovforslag følger hovedlinierne i de  

 anbefalinger, udvalget fremkom med i sin betænkning.
Lovforslaget fremlægges  

 som en samlet lov og ikke en lovændring, for at gøre loven mere overskuelig.  

 Ikke alle bestemmelser i den gældende lov foreslås ændret.
2. Lovforslagets indhold Med det nye lovforslag foreslås anvendelsesområdet udvidet, således at  

 olieaffaldsdepoter og alle gamle, nu lukkede lossepladser omfattes af  

 bestemmelserne.
Den gældende lov omfatter alene affaldsprodukter, der hidrører fra  

 anvendelsen af kemikalier.
Denne begrænsning i lovens anvendelsesområde har  

 vist sig uhensigtsmæssig.
Olieaffald kan, på samme måde som kemikalieaffald,  

 medføre forurening af grundvand eller have skadelig indvirkning på mennesker.  

 For en ejer kan de økonomiske følger af en olieforurening være ligeså  

 alvorlige som følgerne af en kemikalieaffaldsforurening.
Også når det drejer  

 sig om olieaffaldsdepoter, er der de samme problemer, når forureneren er  

 ukendt.
Det foreslås derfor, at loven kommer til at omfatte olieaffald, der  

 er spildt, nedgravet eller henlagt før d. 1. november 1972, hvor  

 bekendtgørelse nr. 455 af 17. oktober 1972 om bortskaffelse m.v. af  

 olieaffald trådte i kraft.
Gamle lossepladser er ofte anlagt uden de sikkerhedsforanstaltninger, der  

 i dag kræves i form af membraner, afværgedræn o. lign.
Endvidere var  

 kontrollen med hvilke typer affald, der blev deponeret på disse lossepladser,  

 ofte mangelfuld.
På mange gamle lossepladser må der derfor antages at være  

 deponeret kemikalieaffald.
Disse lossepladser er ikke omfattet af den  

 gældende kemikalieaffaldsdepotlov, der kun medtager lossepladser, hvor man  

 ved, at der er deponeret kemikalieaffald.
Dette foreslås ændret, således at  

 alle lossepladser, der er taget i brug før miljøbeskyttelsesloven trådte i  

 kraft, og som i dag er lukkede, skal omfattes af lovens regler.
Hermed undgås  

 det også, at der iværksættes undersøgelser alene for at godtgøre, hvorvidt en  

 losseplads indeholder kemikalieaffald.
 Ifølge den gældende lov er kommunalbestyrelsen tilsynsmyndighed for et  

 depot, indtil amtsrådet iværksætter undersøgelser af depotet.
Fra dette tidspunkt overgår tilsynet til amtsrådet.
Reglerne om tilsyn  

 foreslås forenklet, således at amtsrådet altid er tilsynsmyndighed for  

 registrerede affaldsdepoter.
Det foreslås endvidere, som en yderligere forenkling, at driften af  

 afværgeforanstaltninger overgår fra kommunerne til amtskommunerne.  

 Begrundelsen herfor er blandt andet, at det har vist sig at være  

 uforholdsmæssigt omkostningsfuldt for de enkelte kommuner at tilegne sig den  

 viden, som er nødvendig for at drive de store afværgeforanstaltninger.
Denne  

 ekspertise findes allerede i amtsrådene, eftersom amterne efter den gældende  

 depotlov etablerer og indkører afværgeforanstaltninger.
Det forekommer  

 således fornuftigt, at også driften af afværgeforanstaltninger bliver en  

 amtskommunal opgave.
Det forekommer ligeledes fornuftigt, at amtsrådet i  

 fortsættelse af sit tilsyn med gennemførelsen af afværgeforanstaltningen, nu  

 også fører tilsyn med driften heraf.
Problemerne på depotområdet er af ganske voldsomt omfang og medfører behov  

 for betydelige udgifter i en lang årrække fremover.
Det er derfor vigtigt, at  

 der fra politisk side foretages en håndfast prioritering af indsatsen for at  

 sikre den bedste anvendelse af midlerne.
Der må tilrettelægges en langsigtet  

 strategi, hvorefter der først ryddes op på de farligste depoter, og pludselig  

 kortsigtede tiltag må undgås.
Det væsentligste hensyn ved prioriteringen er beskyttelsen af anvendelige  

 grundvandsressourcer.
Miljøbeskyttelseslovgivningen, der bl.a. indeholder  

 forbud mod forurening af grundvand, er i øvrigt baseret på en målsætning, der  

 også fremgår af EØF-direktiv nr. 80/68 af 17. december 1979, som i hovedtræk  

 indebærer, at grundvandsressourcer ikke afskrives.
Formålet med målsætningen er nu og i fremtiden - at sikre befolkning, landbrug og industri tilstrækkeligt og  

 kvalitetsmæssigt tilfredsstillende vand, og - at have det nødvendige grundlag for at sikre en tilfredstillende  

 recipientkvalitet.
Forureningen fra et affaldsdepot vil, som følge af det hydrologiske  

 kredsløb, ud over en grundvandsforurening, kunne udvikle sig til en mere  

 eller mindre alvorlig recipientforurening.
Jo længere tid der går, før der  

 foretages en oprydning, jo mere omfattende vil forureningen være, og jo  

 større vil oprydningsomkostningerne være.
 For at sikre borgerne størst muligt kendskab til depoterne foreslås det,  

 at amtsrådet giver meddelelse til ejeren, når et depot registreres på en  

 ejendom, og foranlediger, at oplysningerne om depotet tinglyses på  

 ejendommen.
 Kemikalieaffaldsdepotloven indeholder ikke i sin nuværende form  

 forskrifter for, hvornår et depot kan afmeldes fra registreringen som depot.  

 Det foreslås, at der indføres regler om, at et depot kan afmeldes, når  

 forureningen er bragt til ophør.
Herudover foreslås regler, der medfører, at et depot kan frigives til en  

 bestemt anvendelse, hvis anvendelsen ikke medfører fare for mennesker eller  

 for miljø. Hvis en mindre omfattende foranstaltning på et depot kan gøre  

 ejendommen anvendelig til et formål, som ikke indebærer en risiko for  

 mennesker eller miljø, selvom forureningen fra depotet ikke er fjernet helt,  

 er der ingen grund til at kræve, at forureningen er ophørt.
Bestemmelsen er  

 et udtryk for det almindelige forvaltningsretlige princip om, at der ikke  

 skal foretages større indgreb, end hensynet til mennesker og miljø tilsiger.
Den hidtidige administration af loven har afdækket et behov for at kunne  

 gribe ind, hvis der under et bygge- eller jordarbejde opdages et hidtil  

 ukendt affaldsdepot eller en forurening af jorden.
Hvis der er givet en  

 byggetilladelse, har myndighederne i dag ikke mulighed for at standse et  

 byggeri, hvis grunden viser sig at være forurenet.
Myndighederne kan gå i  

 forhandling med bygherren og påpege risikoen for f. eks. indeklimaproblemer,  

 men vælger bygherren på trods af advarslerne at fortsætte byggeriet, har  

 myndighederne ingen indgrebsmuligheder.
 Det foreslås derfor, at såfremt der under et bygge- eller jordarbejde  

 konstateres et depot eller en forurening af jorden, skal arbejdet standses.
Bestemmelsen må antages at have en præventiv effekt, idet den vil  

 tilskynde bygherren til i forbindelse med de bygningstekniske  

 forundersøgelser, og inden selve byggeriet påbegyndes, at undersøge området  

 for en eventuel forurening.
Desuden vil en eventuel oprensning af  

 byggegrunden kræve en større indsats, jo længere byggeriet er fremskredet.
Det råd, der ved den gældende lovs vedtagelse blev nedsat med  

 repræsentanter for de kommunale organisationer og Københavns og Frederiksberg  

 kommuner, foreslås nedlagt.
Rådet har ydet et værdifuldt bidrag til  

 fastlæggelsen af myndighedernes administration af loven, men da  

 administrationen nu ligger i faste rammer, findes der ikke længere at være  

 behov for rådet.
For at sikre at der sker den bedst mulige overordnede  

 prioritering af indsatsen på området, nedsættes et embedsmandsudvalg, jf.  

 bemærkningerne nedenfor under pkt. 3 b.
Efter den gældende lov varetager Københavns og Frederiksberg kommuner de  

 opgaver, som ved loven er henlagt til amtsrådene.
I forbindelse med  

 ophævelsen af Hovedstadsrådet er det ved lov bestemt, at bl.a.
Københavns og  

 Frederiksberg kommuner overtager Hovedstadsrådets opgaver.
 Der er således ikke længere grund til at nævne de to myndigheder særskilt  

 i loven.
3. Lovforslagets økonomiske og administrative konsekvenser 3 a.
De samlede udgifter ved loven Affaldsudvalgets skøn I amtskommunernes årsoversigter for 1989 er der registreret ca. 1.750  

 kemikalieaffaldsdepoter.
Det foreliggende lovforslag omfatter herudover et  

 antal olieaffaldsdepoter fra før 1. november 1972 samt lukkede lossepladser  

 fra før 1974, uanset om der på pladsen er deponeret kemikalieaffald eller ej.
Affaldsudvalget har i sin betænkning fra 1988 anslået antallet af depoter  

 til minimum følgende: kemikalieaffaldsdepoter 2.200, olieaffaldsdepoter 1.000  

 og lossepladser 1.250. Som det fremgår af lovforslagets § 2, stk. 2, kan der  

 fortsat i en række tilfælde meddeles ejeren eller forureneren påbud om selv  

 at foretage undersøgelser eller afhjælpende foranstaltninger.
Det vil således  

 ikke være nødvendigt at gennemføre foranstaltninger efter affaldsdepotloven  

 på samtlige pladser.
 Affaldsudvalget har skønnet, at som minimum følgende depoter må behandles  

 efter affaldsdepotloven:
 Affaldsudvalget har i sin betænkning skønnet udgifterne til behandling af  

 depoterne (opreguleret til 1989-priser, excl. moms og administration) til:
 Miljøministeriet skønner, at 1/3 af affaldsdepoterne vil blive undersøgt  

 og ryddet op som frivillige oprydninger, svarende til 10 pct. af udgifterne.  

 Udgiftsfordelingen mellem private og offentlige myndigheder vil herefter  

 være: private 715 mio. kr. og offentlige myndigheder 6.435 mio. kr.  

 (1989-priser, excl. moms og administration).
 Udgifterne til administration kan med udgangspunkt i bl.a.  

 Affaldsudvalgets arbejde opgøres til ca. 1 mia. kr., svarende til ca. 14 pct.  

 af de samlede udgifter.
De samlede udgifter til oprydningsindsatsen, baseret på Affaldsudvalgets  

 tal, vil herefter som minimum udgøre 8.150 mio. kr. (1989-priser excl. moms).  

 Heraf vil 715 mio. kr. blive afholdt af frivillige opryddere.
Affaldsudvalget  

 understreger, at udvalgets skøn er usikre, og anfører, at såvel antallet af  

 depoter som de samlede udgifter til oprydningen formentlig vil være større  

 end umiddelbart skønnet af udvalget.
Oprydningen på depoterne forudsætter, ud over den egentlige  

 oprydningsindsats, at der etableres anlæg til deponering og behandling af  

 forurenet jord.
I miljøministerens Redegørelse om mål og midler i  

 miljøpolitikken nr. 1 Miljøinvesteringer 1989 - 94 er investeringsudgifterne  

 anslået til ca. 500 mio. kr.
Der vil være offentlig deltagelse i denne  

 indsats, men finansieringen vil fuldt ud blive privat.
Nuværende skøn Miljøministeriet har ikke som grundlag for dette lovforslag udarbejdet nye  

 skøn over antallet af depoter og de samlede udgifter i forbindelse med  

 oprydningsindsatsen.
Dette skyldes, dels at Affaldsudvalgets tal, der kun er  

 godt to år gamle, skønnes at udgøre et godt grundlag for lovændringen, dels  

 at udarbejdelsen af nye skøn ville være en meget omfattende og  

 ressourcekrævende opgave, der let kunne forsinke lovgivningen.
Amtsrådsforeningen i Danmark har i forbindelse med udarbejdelsen af  

 lovforslaget, på baggrund af stikprøver i to amtskommuner, foretaget en  

 fornyet vurdering af den samlede opgaves omfang.
Ifølge denne vurdering kan  

 der blive tale om, at antallet af depoter er 12.000, og at udgifterne til  

 oprydning bliver 20 mia. kr.
Amtsrådsforeningen har understreget, at tallene  

 er behæftet med betydelig usikkerhed.
Miljøministeriet og Amtsrådsforeningen er enige om, at problemerne omkring  

 affaldsdepoterne er større end skønnet af Affaldsudvalget.
Miljøministeriet  

 og Amtsrådsforeningen vil som led i det videre arbejde med depotområdet  

 foretage en fornyet vurdering af den samlede indsats på affaldsdepotområdet.
 Miljøministeriet og Amtsrådsforeningen er også enige om, at indsatsen  

 først skal ske over for de farligste depoter, og at de økonomiske midler i  

 første række skal anvendes til afværgeforanstaltninger på disse depoter.
Det skal i denne forbindelse også understreges, at den forudsatte  

 opprioritering af indsatsen forventes at føre til rationaliseringsgevinster.  

 Der vil således være mulighed for at standardisere oprydningsindsatsen, bl.a.  

 ved udarbejdelse af fælles retningslinier og vejledninger i forbindelse med  

 uddelegering af opgaver.
Endvidere vil også udviklingen af nye teknologier  

 kunne effektivisere og billiggøre indsatsen.
3 b.
Udgifterne i perioden 1990 - 93 Udgifterne til oprydningen på depoterne forudsætter - som det fremgår af  

 ovenstående - meget betydelige offentlige udgifter.
Det er derfor vigtigt, at  

 de udgifter, der skal afholdes, ses i nøje sammenhæng med de øvrige  

 miljøudgifter, der er planlagt i de kommende år - jf. miljøministerens  

 Redegørelse om mål og midler i miljøpolitikken nr. 1. Miljøinvesteringer  

 1990-94. Samtidig er det vigtigt, at udgifterne indpasses i den samlede  

 prioritering af de offentlige udgifter.
Aktiviterne på depotområdet bør endvidere også tilrettelægges som en  

 gradvis oprydning, således at erfaringerne fra de enkelte projekter udnyttes  

 i senere undersøgelser og afværgeforanstaltninger og således, at der ikke  

 opstår flaskehalsproblemer.
Dette vil give den mest rationelle udnyttelse af  

 ressourcerne og samtidig være mest hensigtsmæssigt ud fra et miljømæssigt  

 synspunkt.
På denne baggrund er det mellem Miljøministeriet, Amtsrådsforeningen og  

 Københavns og Frederiksberg kommuner aftalt, at der i perioden 1990 - 1993  

 afholdes i alt ca. 570 mio. kr. (1990 prisniveau) til depotområdet.
Det  

 skønnes, at udgiftsfordelingen i årene vil være: 1990 120 mio. kr., 1991 135  

 mio. kr., 1992 150 mio. kr. og 1993 165 mio. kr.
Der vil være tale om årlige stigningstakter på op til 12 pct.
Såvel  

 sammenlignet med andre miljøområder som andre samfundsområder med høj  

 prioritet er der tale om en ganske betydelig indsats.
Der forudsættes foretaget en nyvurdering af indsatsen i 1993 med henblik  

 på fastsættelse af rammerne for indsatsen i den kommende 4 års-periode.
Dette  

 vil ske på baggrund af erfaringerne fra perioden 1990 - 93 og på baggrund af  

 den tidligere nævnte nyvurdering af opgavens samlede omfang.
Affaldsudvalget har anført, at oprydningsindsatsen bør ske over 30 år.
På  

 grund af den betydelige usikkerhed, der er knyttet til omfanget af den  

 samlede indsats, er det dog vanskeligt at vurdere oprydningsperiodens længde.  

 Med den foreslåede indsats med væsentlige årlige stigningstakter er det  

 imidlertid givet, at der allerede inden for det kommende ti-år sker en  

 betydelig indsats overfor de farligste depoter.
Der vil blive nedsat et embedsmandsudvalg med repræsentanter for  

 Miljøministeriet, Amtsrådsforeningen og Københavns og Frederiksberg kommuner.  

 Udvalget får bl.a.til opgave at fastlægge de overordnede retningslinier  

 herunder vejledninger for prioritering af oprydningsindsatsen.
Endvidere får  

 udvalget til opgave at fremme rationaliseringen af indsatsen på området.
Der  

 vil blive lagt vægt på at tilrettelægge indsatsen således at denne rettes mod  

 de højest prioriterede områder.
Udvalget skal også forestå den ovenfor nævnte  

 nyvurdering af opgavens samlede omfang.
Kommissoriet for udvalgets arbejde  

 vil blive fastlagt efter forhandling mellem de berørte parter.
3 c.
Udgiftsfordelingen mellem myndighederne samt kompensationer Der lægges med lovforslaget op til en ændret opgavefordeling - og dermed  

 også ændret udgiftsfordeling - mellem de offentlige myndigheder.
For det  

 første overtager amtskommunerne opgaven med drift af afværgeforanstaltninger  

 fra kommunerne.
For det andet forudsættes det, at amtsrådene, i henhold til  

 regler fastsat af miljøministeren, får uddelegeret en række opgaver - og  

 afholder de dermed forbundne udgifter.
Endelig får amtsrådene med forslaget  

 en række nye administrative opgaver.
Dette betyder, at amtsrådene skal have  

 overført midler til depotområdet fra staten og kommunerne.
Kommunernes forpligtelser i forbindelse med driften af  

 afværgeforanstaltninger, i henhold til den gældende depotlov, kan opgøres til  

 ca. 10 mio. kr. årligt.
Dette beløb overføres fra kommunerne til  

 amtskommunerne i forbindelse med bloktilskudsfastsættelsen.
Der kan ikke på nuværende tidspunkt fastlægges en endelig udgiftsfordeling  

 mellem staten og amtskommunerne for hele perioden 1990 - 1993. Dette skyldes,  

 dels at de overordnede retningslinier for indsatsen på området vil blive  

 fastlagt efter drøftelse i det ovenfor nævnte udvalg, dels at  

 opgavefordelingen mellem staten og amtskommunerne på en række områder først  

 fastsættes på baggrund af regler, udstedt i medfør af den nye depotlov.
Det  

 er aftalt mellem Miljøministeriet, Amtsrådsforeningen og Københavns og  

 Frederiksberg kommuner, at der fra 1990 overføres 30 mio. kr. fra staten til  

 amtskommunerne.
Yderligere overførsler aftales konkret, bl.a. på baggrund af  

 de ovenfor nævnte bekendtgørelser.
Det må på grund af den øgede udlægning af  

 opgaver til amtskommunerne forudses, at stadig større beløb vil blive  

 overført til amtskommunerne.
Det forudsættes som nævnt, at der i perioden  

 1990 - 93 afsættes i alt 570 mio. kr. til depotområdet.
Dette beløb  

 fremkommer ved, at staten i alt afsætter 390 mio. kr. - hvoraf en del  

 overføres til amtskommunerne - at amtskommunerne under eet afsætter i alt 120  

 mio. kr., at Københavns og Frederiksberg kommuner afsætter ca. 20 mio. kr.,  

 og at der overføres i alt 40 mio. kr. fra primærkommunerne til  

 amtskommunerne.
 Det bemærkes, at forhandlingerne med Kommunernes Landsforening og  

 Københavns og Frederiksberg kommuner om lovforslagets økonomiske konsekvenser  

 ved lovforslagets fremsættelse ikke er endeligt afsluttet.
3 d.
Personaleforbruget Lovforslaget giver ikke anledning til nævneværdige offentlige  

 personaleudvidelser.
De personalemæssige ressourcer til den forudsatte  

 aktivitetsforøgelse i Miljøstyrelsen vil således blive tilvejebragt inden for  

 styrelsens lønsumsramme, idet der vil ske en udlægning af opgaver til  

 amtskommunerne.
Personaleforbruget i amtskommunerne vil kun vokse i meget  

 begrænset omfang, idet basisapparatet allerede er til stede.
Kommunernes  

 personaleforbrug på depotområdet vil være minimalt, da amtskommunerne efter  

 forslaget overtager kommunernes opgaver.
Bemærkninger til lovforslagets enkelte bestemmelser Ad § 1 I forhold til den gældende lovs § 1 foreslås en udvidelse af lovens  

 anvendelsesområde.
 Den gældende lov omfatter alene foranstaltninger med hensyn til  

 kemikalieaffald, der er henlagt eller nedgravet før 1. april 1976.
 Udvidelsen af lovens anvendelsesområde medfører, at depoter indeholdende  

 olieaffald samt lossepladser uden olie- og kemikalieaffald behandles efter  

 lovens regler.
 For så vidt angår olieaffaldsdepoter, skal olieaffaldet være spildt,  

 henlagt eller nedgravet før 1. november 1972.
De lossepladser m.v., der bliver omfattet af loven, er lossepladser og  

 fyldpladser, der er taget i brug før 1. oktober 1974, og som ikke er i drift  

 på lovens ikrafttrædelsestidspunkt.
Der kan således også blive tale om at  

 anvende loven på f. eks. slaggedepoter.
 Lovforslaget skal ikke finde anvendelse på olie - og kemikalieaffald, som  

 er bortskaffet på et tidspunkt, hvor der er ikraftsat særskilte regler herom.
 De særskilte regler, der hentydes til, er:
 Bekendtgørelse nr. 410 af 27. juli 1977 om olieaffald m.v., som afløste  

 bekendtgørelse nr. 455 af 17. oktober 1972 om bortskaffelse m.v. af  

 olieaffald.
 Bekendtgørelse nr. 121 af 17. marts 1976 om kemikalieaffald med senere  

 ændringer.
Det er ikke tanken at ændre det system, der er fastlagt i disse  

 bekendtgørelser, hvorefter forurenere er ansvarlige for eventuelle  

 forureninger.
Det er heller ikke hensigten at ændre myndighedsstrukturen, som  

 følge af disse bekendtgørelser.
Bekendtgørelse nr. 386 af 21. august 1980 om kontrol med oplag af olie  

 (olietankbekendtgørelsen) fastsætter, både for så vidt angår almindelige  

 villaolietanke under 6.000 l som for større tanke, der er nedgravet før 1.  

 april 1970, at brugeren er ansvarlig for, at tankene opgraves eller afblændes  

 senest 20 år efter nedgravningen.
Såfremt tanken inden bekendtgørelsens  

 ikrafttræden er typegodkendt af Boligministeriet efter tillæg nr. 4 til  

 bygningsreglementet, som trådte i kraft 1. april 1970, meddeler  

 kommunalbestyrelsen tilladelse til fortsat benyttelse af tanken.
 Tanke, der er nedgravet efter 1. april 1970, skal være typegodkendt af  

 prøvningsudvalget for olietanke.
For alle typer af tanke gælder, at enhver, der forårsager forurening med  

 olie, hvad enten det skyldes en utæt tank eller uheld, skal underrette  

 kommunalbestyrelsen herom.
Kommunalbestyrelsen kan udstede påbud om  

 forureningens fjernelse, og udgifterne til fjernelsen afholdes af den,  

 påbudet er rettet til.
Det er ikke hensigten med de foreslåede bestemmelser at ændre det system,  

 der er fastlagt i olietankbekendtgørelsen, hvorefter ejere og brugere af  

 olietanke er ansvarlige for eventuelle forureninger.
Det er heller ikke  

 hensigten at ændre myndighedsstrukturen, som følger af denne bekendtgørelse.
Det er i bemærkningerne til den gældende lov anført, at det ikke kan  

 udelukkes, at nedlagte lossepladser for dagrenovation kan give anledning til  

 grundvandsforurening, og kun i det omfang en sådan skyldes selv sporadiske  

 henlæggelser af kemikalieaffald, vil den gældende lovs bestemmelser være  

 anvendelige.
Det foreslås at udvide loven til også at omfatte lossepladser  

 uden olie- eller kemikalieaffald, såfremt lossepladsen er taget i brug før 1.  

 oktober 1974 og ikke længere er i drift på lovforslagets  

 ikrafttrædelsestidspunkt. 1. oktober 1974 trådte miljøbeskyttelsesloven i  

 kraft, og lossepladser taget i brug efter dette tidspunkt er godkendt efter  

 miljøbeskyttelseslovens kap. 5.
Til belysning af hvilken trussel for grundvandet de gamle lossepladser  

 uden olie- og kemikalieaffald udgør, har Miljøstyrelsen ladet udarbejde en  

 rapport om forureningspotentialet fra gamle losse- og fyldpladser uden  

 kemikalieaffald.
Rapporten er trykt som selvstændig publikation, Miljøprojekt  

 nr. 83. 1987: »Forurening fra gamle affaldsdepoter uden  

 kemikalieaffald«.
Rapporten viser, at det foreliggende materiale ikke  

 muliggør en sikker vurdering af forureningstruslens omfang hverken regionalt  

 eller på landsplan.
Om perkolatet fra lossepladser uden kemikalierester fremgår det af  

 rapporten, at tungmetaller ikke er et væsentligt problem.
De betydende  

 stoffer i perkolatet er salte og højt indhold af biologisk/kemisk omsætteligt  

 organisk stof.
Erfaringerne har endvidere vist, at kontrollen med hvilke  

 affaldsmaterialer, der blev deponeret på de gamle lossepladser, har været  

 meget begrænset.
Hertil kommer, at det tidligere var almindelig praksis at  

 foretage afbrænding af lossepladsen, hvis den ikke selvantændte.
Ved  

 vurderingen af forureningspotentialet fra gamle lossepladser må det derfor  

 medtages, at der formodentlig er dannet en række nye stoffer som følge af  

 forbrændingen og de dårlige forbrændingsbetingelser.
Efter den gældende kemikalieaffaldsdepotlov er det afgørende at fastslå,  

 om en losseplads indeholder kemikalieaffald, idet kun lossepladser med  

 kemikalieaffald er omfattet af loven.
I lovforslaget foreslås det, at både  

 lossepladser med og uden kemikalieaffald bliver omfattet af loven, forudsat  

 at deponeringen ligger inden for de tidsgrænser, der er foreslået i § 1.
Da kun en nærmere undersøgelse kan afdække eventuelt deponeret  

 kemikalieaffald, har det hidtil været vanskeligt på forhånd at vide, om  

 oprydning på en losseplads var omfattet af loven.
Med den foreslåede  

 lovændring er det uden betydning for lovens anvendelse, om der findes  

 kemikalieaffald på en losseplads.
 I bemærkningerne til den gældende lov er det anført, at det ikke har  

 betydning for lovens anvendelse, om der er tale om en egentlig deponering,  

 eller om der er tale om spild eller lignende fra en produktionsvirksomhed.  

 For at der ikke skal opstå tvivl om behandlingen af spild, er det nu direkte  

 anført i § 1, at loven omfatter spild.
Ad § 2 § 2 svarer i det store og hele til bestemmelsen i den gældende lovs § 18.  

 Det er således fortsat gældende, at der meddeles påbud om undersøgelser og  

 afværgeforanstaltninger i medfør af miljøbeskyttelsesloven.
De gunstige  

 regler, som finder anvendelse i forbindelse med undersøgelser og  

 foranstaltninger, som iværksættes efter denne lov, dvs. bestemmelserne i § 6,  

 stk. 2, § 16, stk. 1, og § 22 finder ikke anvendelse på oprydninger, som  

 iværksættes i medfør af miljøbeskyttelsesloven.
Tilføjelsen består i, at lovens anvendelsesområde, for så vidt angår  

 offentligt drevne virksomheder, er præciseret til kun at omfatte lossepladser  

 og fyldpladser, jf. bemærkningerne til § 1. Ved administrationen af den  

 gældende lov er der opstået et lovfortolkningsspørgsmål, idet den nuværende §  

 18, stk. 2, angiver, at virksomheder, der ejes eller drives af det  

 offentlige, og hvorpå der er et kemikalieaffaldsdepot, er omfattet af lovens  

 bestemmelser om udgiftsdeling og dermed undtaget fra  

 »forurener-betaler-princippet«.
Dette fører imidlertid i sin  

 konsekvens til en urimelig forskelsbehandling imellem offentlige og private  

 virksomheder, hvilket ikke var intenderet ved lovens vedtagelse.
Man var alene opmærksom på kommunale lossepladser med kemikalieaffald, da  

 man udarbejdede den gældende lovs § 18, stk. 2. Af flere grunde ønskede man  

 sådanne lossepladser undtaget fra »forurener-betaler-princippet«.  

 En af grundene var, at kommunerne har drevet lossepladser som en kommunal  

 forpligtelse, hvorefter man fandt det urimeligt at pålægge dem selv at bære  

 den store økonomiske byrde med oprensningen.
Det er ikke tilfældet ved f.  

 eks. forurenede kommunale gasværksgrunde, idet kommunal gasforsyning  

 principielt ikke adskiller sig fra privat forsyningsvirksomhed i øvrigt.
 Endvidere er det indgået i den gældende lovs udgiftsfordeling, at  

 kommunerne har afholdt driftsudgifter ved afværgeforanstaltninger.
Udfaldet af fortolkningsspørgsmålet om rækkevidden af den eksisterende §  

 18, stk. 2, har stor betydning, ikke mindst på grund af de meget store  

 udgifter til oprydning af kommunale gasværksgrunde.
Ved bestemmelsens  

 præcisering skulle fortolkningstvivl ved fremtidige sager undgås.
Ad § 3 Bestemmelsen svarer til den eksisterende lovs § 3 med konsekvensrettelse  

 som følge af lovens udvidede anvendelsesområde og den ændrede  

 opgavefordeling, jf. § 7.
Ad § 4 Bestemmelsen i stk. 1 svarer til den gældende lovs § 4, stk. 1.
I stk. 2 foreslås en ny bestemmelse, hvorefter en ejer, der ikke ønsker at  

 afvente det tidspunkt, hvor depotet vil blive undersøgt og  

 afværgeforanstaltninger iværksat, selv kan bekoste undersøgelser,  

 afværgeforanstaltninger og drift af afværgeforanstaltninger (frivillige  

 oprydninger). For at sikre, at disse undersøgelser og foranstaltninger  

 udføres miljømæssigt og sundhedsmæssigt forsvarligt, skal undersøgelserne og  

 afværgeforanstaltningerne behandles i den følgegruppe, der er nedsat af  

 amtskommunen.
Denne fremgangsmåde har været anvendt under administrationen af  

 den gældende lov.
Afværgeforanstaltningerne skal godkendes af ministeren,  

 såfremt kompetencen hertil ikke er delegeret til amtsrådet efter § 20.
 Ofte vil en ejer bekoste undersøgelser og afværgeforanstaltninger med  

 henblik på en frigivelse af depotet, jf. § 16. Det vil derfor være i ejerens  

 interesse, at myndighederne følger det arbejde, der udføres på depotet.
Bestemmelsen om fritagelse for en række godkendelser og tilladelser, jf. §  

 22, gælder også for disse undersøgelser og afværgeforanstaltninger.
I  

 forbindelse med denne bestemmelse er det særlig vigtigt, at følgegrupperne  

 nøje påser, at projekterne er forenelige med de hensyn, der varetages af  

 anden lovgivning.
Ad § 5 Bestemmelsen i § 5, stk. 1, svarer til den gældende lovs § 5, stk. 1, med  

 konsekvensrettelse som følge af lovens udvidede anvendelsesområde.
 I § 5, stk. 2, tilføjes i forhold til den gældende lovs § 5, stk. 2, at  

 miljøministeren efter drøftelse med amtsrådet kan beslutte, at der skal  

 foretages yderligere undersøgelser også af andre arealer.
Da en forurening ofte vil have bredt sig ud over den oprindeligt  

 forurenede grund, kan det være hensigtsmæssigt at foretage undersøgelser og  

 etablere afværgeforanstaltninger på flere ejendomme samtidig.
Der kan også  

 være tale om at undersøge et større område og herunder flere depoter under  

 eet, såfremt det f.eks. gennem grundvandsundersøgelser er konstateret, at  

 grundvandet er forurenet f. eks. under en hel bydel.
Det kan i denne  

 forbindelse være nødvendigt at behandle et depot, der måske ikke isoleret  

 betragtet ville være højt prioriteret.
Ad § 6 Bestemmelsen svarer til den eksisterende lovs § 6, men med  

 konsekvensrettelse som følge af den ændrede opgavefordeling, jf. § 7.
Ad § 7 Ved den nugældende lovs administration har det vist sig uhensigtsmæssigt  

 at sprede forpligtelser og opgaver til både amtskommuner, kommuner og  

 Miljøministeriet.
Det foreslås derfor, at de store opgaver samles i  

 amtskommunerne og Miljøministeriet, og at amtskommunerne således overtager de  

 kommunale opgaver efter loven, bortset fra visse opgaver, der kan udføres  

 samtidig med kommunernes forpligtelser som primær miljøtilsynsmyndighed.
 Det er fortsat meningen, at amtskommunerne og miljøministeren i fornødent  

 omfang bør inddrage de kommunale forvaltninger, især hvor et lokalkendskab er  

 nødvendigt.
Det præciseres endvidere i § 7, stk. 1, at amtskommunerne er forpligtede  

 til at drive og tilse arealer, der er overtaget efter § 13, stk. 1, herunder  

 at udføre en grundejers vedligeholdelses- og renholdelsespligt.
De overtagne  

 arealer tilhører miljøministeren, og udgifter, som amtskommunerne afholder i  

 forbindelse med driften, vil derfor mod fornøden dokumentation blive  

 refunderet af miljøministeren.
De arealer, der er eksproprieret eller  

 overtaget af amtsrådene som følge af delegation, tilhører amtsrådene.  

 Udgifter i forbindelse med disse affaldsdepoter afholdes af amtsrådene.
Ad § 8 § 8 svarer til den gældende lovs § 8 dog med konsekvensrettelser på grund  

 af den foreslåede ændring i opgavefordelingen, som anført i bemærkningerne  

 til § 7.
Ad § 9 Bestemmelsen i § 9, stk. 1 og 2, svarer til den gældende lovs regler i §  

 9, stk. 1 og 2, med den tilføjelse, at foranstaltninger efter loven, jf.  

 herved f. eks. § 12, kan foretages uden retskendelse.
Der er kun tale om at  

 præcisere, at myndighedernes tiltag efter loven sker uden retskendelse.  

 Endvidere foreslås det, at embedslægeinstitutionen bliver omfattet.
Dette  

 gøres, fordi vurderingen af den sundhedsmæssige betydning af en  

 jordforurening ofte nødvendiggør, at embedslægen ved selvsyn danner sig et  

 overblik over forholdene.
 Bestemmelsen i stk. 3 svarer til bestemmelsen i miljøbeskyttelseslovens §  

 49, stk. 3, som fastslår, at politiet kan yde bistand, såfremt f. eks. en  

 ejer skulle nægte myndighederne adgang til en ejendom.
Ad § 10 Bestemmelsen svarer til den gældende lovs § 10, dog er sidste pkt. ændret  

 som en konsekvens af det foreslåede udvidede anvendelsesområde for loven.
Ad § 11 Den gældende lovs § 11 pålægger kun amtskommunerne at give  

 ejere/forurenere underretning, før undersøgelser af et depot påbegyndes.  

 Miljøstyrelsen har imidlertid i skrivelse af 23. oktober 1985 anbefalet  

 amtskommunerne, allerede ved depotets registrering, at give ejere oplysning  

 om registreringen.
Da ejeren har krav på at vide, hvorvidt der på ejendommen  

 findes forurenende deponeringer, foreslås hermed en bestemmelse i § 11, stk.  

 1, om, at amtsrådet samtidig med registrering af depotet skal give en ejer  

 oplysning herom.
Registreringen regnes fra det tidspunkt, hvor amtskommunen  

 beslutter, at et depot skal medtages på næste årsoversigt.
Meddelelse til  

 ejere må således foretages løbende og kan ikke udskydes til det tidspunkt,  

 hvor årsoversigterne fremsendes til Miljøstyrelsen.
 Gældende bestemmelser i forvaltningsloven om partshøring skal iagttages,  

 forinden der træffes beslutning om registrering.
Samtidig med meddelelsen til ejeren foranlediger amtsrådet, at  

 registreringen tinglyses på ejendommen.
Hermed sikres det, at evt. købere og  

 långivere bliver gjort opmærksom på depotet.
 Uanset at ejeren får meddelelse om depotets registrering, må der fortsat  

 gives ejere underretning, inden undersøgelser af depotet påbegyndes.
 Amtsrådet skal endvidere give ejeren underretning på det tidspunkt, hvor  

 det besluttes, at der skal iværksættes afværgeforanstaltninger på arealet.
Bestemmelsen i den gældende lovs § 11 om, at ejere/forurenere skal have  

 lejlighed til at udtale sig, efter at amtsrådet så vidt muligt har givet  

 oplysninger om omfanget af foranstaltningerne og udgifterne hertil, har i  

 visse sager forsinket gennemførelsen af undersøgelserne.
For at sikre at der  

 i alvorlige sager, hvor en hurtig indsats er nødvendig, kan gribes ind  

 øjeblikkeligt, foreslås en bestemmelse i § 11, stk. 4, om, at underretning  

 til ejere/forurenere i visse situationer kan udelades.
Bestemmelsen svarer  

 til miljøbeskyttelseslovens § 49, stk. 2. Myndigheden bør dog efterfølgende  

 underrette om indgrebet.
Ad § 12 Bestemmelsen i stk. 1 svarer til den gældende lovs § 12, stk. 1, som  

 omhandler de undersøgelsesarbejder på fremmed grund, som kan foretages uden  

 ekspropriation.
Den foreslåede bestemmelse i stk. 2 fastslår samstemmende med  

 den gældende lovs bestemmelse, at der skal betales erstatning for skader, som  

 opstår ved de pågældende undersøgelsesarbejder.
Efter stk. 3 skal  

 miljøministerens godkendelse indhentes, forinden der indgås aftale om  

 erstatning.
Ad § 13 Bestemmelsen svarer til den gældende lovs § 12, stk. 2 - 4.
Ad § 14 Bestemmelsen svarer til den eksisterende lovs § 13 med konsekvensrettelse  

 som følge af lovens udvidede anvendelsesområde.
Ad § 15 Bestemmelsen er en gentagelse af den gældende lovs regler om  

 landvæsensrettens opgaver.
Ad § 16 Der har ved administrationen af den gældende lov vist sig et behov for at  

 kunne frigive et areal til en bestemt anvendelse, selv om forureningen ikke  

 er bragt til ophør, og depotet derfor ikke kan afmeldes.
Om der skal foretages afværgeforanstaltninger på et depot før frigivelsen,  

 og hvilket omfang foranstaltningerne i givet fald skal have, vil helt afhænge  

 af, hvad depotet ønskes anvendt til.
Betingelsen for, at et depot kan  

 frigives, er, at amtsrådet over for miljøministeren godtgør, at den  

 anvendelse af depotet, der ønskes, ikke medfører fare for mennesker eller  

 miljøet.
 I mange tilfælde vil en ejer foretage en frivillig oprydning, jf.  

 bestemmelsen i § 4, stk. 2, med den hensigt at få et depot frigivet til en  

 bestemt anvendelse.
Den forurening, der stadig findes på et frigivet depot, må behandles efter  

 lovens almindelige regler, dvs. at undersøgelser og afværgeforanstaltninger  

 betales af henholdsvis amtskommunen og miljøministeren.
Det er derfor også en  

 betingelse for frigivelse, at den efterfølgende behandling af depotet  

 (herunder grundvandet) ikke væsentligt fordyres på grund af den anvendelse,  

 depotet frigives til.
Da forureningen på et frigivet depot ikke er bragt til ophør, skal arealet  

 fortsat være registreret som et affaldsdepot.
Depotet må derfor medtages på  

 amtskommunernes årsoversigter med tilføjelse om frigivelsen.
 Da registreringen er tinglyst, må frigivelsen ligeledes tinglyses, så det  

 af tingbogen fremgår, hvordan arealet kan anvendes.
I den gældende lov er spørgsmålet om afmelding ikke omtalt.
Det omtales i  

 cirkulære af 24. april 1984 om undersøgelser og afværgeforanstaltninger efter  

 lov om kemikalieaffaldsdepoter.
 Der foreslås nu en lovbestemmelse i stk. 3, hvorefter et depot kan  

 afmeldes, når amtsrådet over for miljøministeren godtgør, at arealet ikke er  

 forurenet, eller at forureningen er bragt til ophør.
 Et afmeldt depot udtages af amtskommunernes årsoversigter, og amtskommunen  

 foranlediger registreringen aflyst i tingbogen.
Ad § 17 I alle regionplantillæg 1985 er der indsat en bestemmelse om, at der ikke  

 må etableres forureningsfølsom arealanvendelse på områder, hvor der tidligere  

 har været lossepladser, har været foretaget deponering af eller er forurenet  

 med olie- og kemikalieaffald, medmindre det ved undersøgelser er godtgjort,  

 at den fremtidige anvendelse kan anses for sundheds- og miljømæssig  

 forsvarlig.
Da amtskommunerne skal påse, at lokalplaner er i overensstemmelse med den  

 overordnede planlægning, vil byggeri, hvortil der kræves lokalplan, ikke  

 kunne gennemføres, før der er foretaget tilstrækkelige undersøgelser.
Uanset  

 om arealet er omfattet af en allerede vedtaget lokalplan, kan kommunen  

 endvidere i forbindelse med ansøgning om byggetilladelse forhindre byggeriet  

 med hjemmel i kommuneplanlovens § 17, såfremt forureningen på dette tidspunkt  

 er kendt.
Forbudet må herefter følges op af udarbejdelse af en ny lokalplan.
Såfremt forureningen først opdages, efter at byggetilladelse er givet, har  

 det hidtil ikke været muligt at forhindre byggeri på forurenede grunde.
Det  

 har heller ikke været muligt at forhindre, at affaldsdepoter blev anvendt til  

 andre forureningsfølsomme formål, hvis anvendelsen ikke krævede  

 byggetilladelse.
I § 17 indsættes nu en bestemmelse, hvorefter såvel byggeri som anden  

 anvendelse af affaldsdepoter forbydes, medmindre arealet er frigivet til  

 formålet.
Betegnelsen anden anvendelse dækker f. eks. terrænreguleringer og  

 andre jordarbejder, ligesom bestemmelsen skal sikre, at den specifikke  

 anvendelse på affaldsdepoter, der er frigivet til et bestemt formål,  

 fastholdes.
Anden anvendelse af et depot vil således være betinget af, at  

 amtskommunen over for miljøministeren godtgør, at anvendelsen ikke medfører  

 fare for mennesker eller miljø, jf. § 16.
Med bestemmelsen i § 17 kan man derimod ikke forbyde den anvendelse af  

 arealet, der finder sted på tidspunktet for registreringen.
Såfremt  

 anvendelsen medfører fare for mennesker, der kan f. eks. være tale om  

 indeklimaproblemer i byggeri, må embedslægen eller evt.
Arbejdstilsynet  

 skride ind over for anvendelsen.
Medfører anvendelsen fare over for miljøet,  

 må f. eks. amtskommunen som recipientansvarlig gribe ind.
Der er intet til hinder for, at en lokalplan vedtages for et areal, hvor  

 der er tinglyst oplysning om, at arealet er et affaldsdepot.
Lokalplanen må i  

 så fald angive, at dens virkeliggørelse er afhængig af, at arealet frigives,  

 eller at depotet afmeldes, jf. kommuneplanlovens § 19, stk. 2, 2. pkt.
Ad § 18 Bestemmelsen svarer til bestemmelserne i § 4 i bekendtgørelse nr. 121 af  

 17. marts 1976 om kemikalieaffald med senere ændringer, og § 3 i  

 bekendtgørelse nr. 410 af 27. juli 1977 om olieaffald m.v.
 Det er vigtigt, at så mange affaldsdepoter som muligt kommer til  

 myndighedernes kendskab, og da ejere eller brugere ofte umiddelbart kan se en  

 deponering, eller f. eks. på grund af misvækst bliver opmærksom på  

 deponeringen, foreslås det i bestemmelsen at give ejere og brugere en  

 underretningspligt til kommunalbestyrelsen om affaldsdepoter, der kan være  

 omfattet af loven.
Når kommunalbestyrelen får underretning om depotet, videregiver  

 kommunalbestyrelsen oplysningerne til amtsrådet.
Herefter vurderer amtsrådet,  

 hvorvidt oplysningerne giver grundlag for at registrere arealet som et  

 affaldsdepot.
Hvis depotet registreres, behandles det efter lovens  

 almindelige regler, dvs. at amtsrådet medtager det på årsoversigten, og ud  

 fra en vurdering af forureningens betydning indarbejder depotet i den  

 tidsmæssige rækkefølge af undersøgelser og foranstaltninger.
Ad § 19 En konsekvens af den foreslåede bestemmelse i § 17 er, at såfremt der  

 under bygge- eller jordarbejder konstateres et depot eller en forurening,  

 skal arbejdet standses, indtil der er foretaget nærmere undersøgelser, som  

 kan fastslå, hvorvidt anvendelsen af ejendommen vil medføre fare for  

 mennesker og miljø.
 Forpligtelsen til at standse arbejdet påhviler ejeren af ejendommen eller  

 den, som er ansvarlig for arbejdets udførelse.
 Hvis undersøgelserne viser, at anvendelsen af ejendommen ikke vil medføre  

 fare for mennesker eller miljø, kan arealet frigives og arbejdet fortsætte.
 Hvis undersøgelser viser, at det er nødvendigt at foretage  

 afværgeforanstaltninger, må arbejdet ikke genoptages, før disse er  

 gennemført.
Her gælder det også, at ejendommens ejer eller den for byggeriet  

 ansvarlige kan vælge selv at iværksætte og bekoste undersøgelser, såfremt man  

 ikke vil vente på, at amtskommunen foretager de nævnte undersøgelser.
Den  

 omstændighed, at et bygge- eller jordarbejde er standset, begrunder ikke, at  

 amtsrådet straks påbegynder undersøgelser af arealet.
Konsekvenserne for en bygherre af, at et depot opdages under et byggeri,  

 kan blive alvorlige.
Dels må arbejdet afbrydes, og byggeriet dermed  

 forsinkes, dels kan bygherren blive nødt til selv at bekoste  

 forureningsbekæmpelsen.
 En bygherre vil derfor blive tilskyndet til at foretage undersøgelser af  

 grundens forureningstilstand, inden byggeriet påbegyndes.
Bestemmelsens formål er at undgå, at der bygges på affaldsdepoter med den  

 følge, at der opstår alvorlige sundhedsrisici for de mennesker, der skal bo  

 og opholde sig der.
Endvidere vil det fordyre oprydningsarbejder væsentligt,  

 hvis der er bygget på depotet.
 Da det er meget omkostningskrævende at standse et igangværende byggeri,  

 forudsættes det, at når en forurening anmeldes, og et byggeri er igang, er  

 det myndighedernes opgave hurtigt og i videst muligt omfang på stedet at  

 vurdere, hvorvidt der er tale om en lokal overskuelig forurening, som kan  

 afværges sideløbende med byggeriet, eller om forureningen må formodes at være  

 af en sådan karakter, at den udgør en fare for mennesker og miljø, og således  

 skal fjernes, inden byggeriet kan fortsættes.
Det skal bemærkes, at konstateringen af et depot eller en forurening af  

 jorden ikke umiddelbart afklarer, hvorvidt der er tale om et forhold omfattet  

 af nærværende lovforslag, eller om forholdet reguleres af  

 miljøbeskyttelseslovens bestemmelser.
Såfremt det ikke med sikkerhed kan  

 afgøres, om forholdet skal reguleres af miljøbeskyttelseslovens bestemmelser,  

 skal det som udgangspunkt behandles efter reglerne i nærværende lovforslag.
 Det foreslås endvidere, at kommunalbestyrelsen underretter den stedlige  

 arbejdstilsynsmyndighed, såfremt et arbejde standses på grund af forurening.  

 Dette skal ske for at inddrage arbejdstilsynet med henblik på at træffe de  

 nødvendige sikkerhedsforanstaltninger for de involverede ansatte.
Ad § 20 Den gældende lov har nu fungeret i 6 år, og en stor del af enkeltsagerne  

 kan lægges ud til amtskommunerne.
Det er tanken at lægge sager vedrørende  

 frivillige oprydninger, jf. § 4, stk. 2, ud til amtskommunerne.
Det er endvidere tanken at lade ministeren udstede branchebekendtgørelser  

 for særskilte typer af affaldsdepoter, som herefter kan behandles af  

 amtskommunerne.
Her tænkes især på depoter, som stammer fra garverier,  

 træimprægneringsvirksomheder, tjære/asfaltvirksomheder og benzinstationer.
Det er af lovtekniske grunde, at miljøministeren i nærværende lovforslag  

 har fået tillagt de beføjelser, som Miljøstyrelsen varetager i den gældende  

 lov.
Efter stk. 2 kan ministeren give Miljøstyrelsen de beføjelser, som  

 styrelsen hidtil har haft, og dette vil ske umiddelbart ved en  

 bekendtgørelse.
Denne lovtekniske konstruktion indføres for at tage generel  

 højde for strukturomlægninger inden for Miljøministeriets område.
Bestemmelsen i stk. 3 forudsættes anvendt i alle tilfælde, hvor beføjelser  

 udlægges til amtskommunerne.
I disse tilfælde vil der blive udarbejdet  

 detaljerede vejledninger for de områder, der uddelegeres, og der vil i  

 amtskommunerne være den nødvendige viden og erfaring på disse områder.
Det  

 findes endvidere nødvendigt, at der hurtigt træffes endelig afgørelse i disse  

 oprydningssager.
Det forudsættes tillige, at der ikke bliver klageadgang for de afgørelser,  

 som Miljøstyrelsen bliver bemyndiget til at træffe.
Dette svarer til  

 bestemmelsen i den gældende lovs § 16, stk. 1, 1. pkt.
Ad § 21 Bestemmelsen svarer, for så vidt angår den manglende klageadgang ved  

 beslutninger vedrørende ekspropriation, til den gældende lovs § 17.
Ad § 22 Bestemmelsen svarer til den gældende lovs § 15 og vil også finde  

 anvendelse i situationer, hvor ministeren uddelegerer sine beføjelser til  

 amtskommunerne.
Ad § 25 Tidspunktet for lovens ikraftræden er foreslået under hensyntagen til, at  

 der forinden skal udarbejdes bekendtgørelser om oprydning inden for en række  

 brancher og om frivillige oprydninger, hvorved der samtidig overføres opgaver  

 til amtskommunerne.
Hertil kommer yderligere cirkulære- og  

 vejledningsarbejder.
 Bestemmelsen i stk. 3 tænkes anvendt for at sikre en hensigtsmæssig  

 overlevering af de sager, som amtskommunerne ifølge lovforslaget skal  

 overtage fra kommunerne.
Efter 2. behandling den 29. maj 1990 Anvendelsesområde § 1. Loven omfatter registrering, undersøgelser og  

 foranstaltninger vedrørende følgende affaldsdepoter, såfremt de kan have  

 skadelig virkning på mennesker og miljø:
1) depoter indeholdende kemikalieaffald, der er spildt, henlagt eller  

 nedgravet før den 1. april 1976, 2) depoter indeholdende olieaffald, der er spildt, henlagt eller nedgravet  

 før den 1. november 1972, og 3) lossepladser m.v. uden olie- eller kemikalieaffald, der er taget i brug  

 før den 1. oktober 1974, og som ikke er i drift på lovens  

 ikrafttrædelsestidspunkt.
 Stk. 2. Loven gælder, uanset om affaldsprodukterne er uemballerede  

 eller anbragt i emballage eller særlige indretninger.
 § 2. I Københavns og Frederiksberg Kommuner udøver  

 kommunalbestyrelsen de opgaver, som loven henlægger til amtsrådene, eller som  

 henlægges til amtsrådene i henhold til regler udstedt efter loven.
§ 3. Loven bevirker ingen indskrænkning for myndighederne i  

 adgangen til at foretage undersøgelser eller foranstaltninger i medfør af lov  

 om miljøbeskyttelse eller forskrifter udfærdiget i medfør af lov om  

 miljøbeskyttelse.
Undtaget herfra er dog offentligt drevne lossepladser m.v.  

 omfattet af § 1, nr. 1-3, som ikke er i drift på lovens  

 ikrafttrædelsestidspunkt.
 Stk. 2. Såfremt der foretages undersøgelser eller foranstaltninger  

 i medfør af denne lov, kan der ikke træffes afgørelse over for ejeren af den  

 pågældende ejendom vedrørende samme forhold efter §§ 11 og 14 i lov om  

 miljøbeskyttelse.
 Stk. 3. Loven berører ikke myndighedernes adgang til ved civilt  

 søgsmål at søge udgifter, der i medfør af denne lov er afholdt til  

 undersøgelser, foranstaltninger, udgifter til ekspropriationserstatninger og  

 andre erstatninger efter §§ 13-15, godtgjort af den, der er ansvarlig for  

 affaldsdepotet.
 Undersøgelser og afværgeforanstaltninger m.v.
 § 4. Amtsrådet foretager i samarbejde med kommunalbestyrelsen  

 registrering af, hvilke pladser og lokaliteter der er omfattet af loven, samt  

 udarbejder oversigter over, hvor der bør foretages undersøgelser eller  

 træffes afværgeforanstaltninger for at sikre, at de i § 1 omhandlede depoter  

 ikke medfører forurening af omgivelserne eller indebærer risiko herfor.
 Stk. 2. Oversigterne skal indeholde en angivelse af den  

 tidsmæssige rækkefølge for udførelsen af undersøgelser og foranstaltninger.
 Stk. 3. Oversigterne revideres en gang om året og indsendes til  

 miljøministeren.
 Stk. 4. Miljøministeren kan fastsætte nærmere regler for indholdet  

 af oversigter og oplysninger m.v. efter stk. 1-3.
 § 5. Miljøministeren afgør, i hvilket omfang og på hvilke pladser  

 og lokaliteter der skal iværksættes afværgeforanstaltninger i det følgende  

 år.
 Stk. 2. Såfremt en ejer ikke vil afvente, at amtsrådet foretager  

 undersøgelser, eller at der efter miljøministerens bestemmelse iværksættes  

 afværgeforanstaltninger, kan ejeren iværksætte og bekoste undersøgelser,  

 afværgeforanstaltninger og drift af afværgeforanstaltninger.
 Stk. 3. Ejeren skal indhente miljøministerens tilladelse, forinden  

 afværgeforanstaltninger må iværksættes.
 § 6. Amtsrådet udfører de undersøgelser vedrørende affaldsdepoter,  

 der er nævnt i § 4.
 Stk. 2. Miljøministeren kan efter drøftelse med amtsrådet i  

 særlige tilfælde bestemme, at der skal foretages andre eller yderligere  

 undersøgelser, herunder undersøgelser af andre arealer end de af amtsrådet  

 forudsatte.
§ 7. Amtsrådet udarbejder forslag til projekter til  

 afværgeforanstaltninger.
Forslagene skal godkendes af miljøministeren.  

 Amtsrådet forestår udførelsen af projekterne.
Stk. 2. Såfremt et forslag til et projekt til  

 afværgeforanstaltninger indebærer, at oppumpet forurenet grundvand skal  

 udledes i vandløb, søer eller havet, skal amtsrådet offentliggøre forslaget  

 herom, således at der gives offentligheden adgang til at afgive indsigelser  

 imod forslaget inden for en frist af 4 uger.
Fremkomne indsigelser fremsendes  

 med amtsrådets bemærkninger hertil til miljøministeren sammen med  

 projektforslaget, jf. stk. 1.
 Stk. 3. Amtsrådet underretter miljøministeren om resultatet af  

 afværgeforanstaltningerne og om tilsynet med disse, jf. § 8.
 § 8. Amtsrådet forestår driften af afværgeforanstaltninger, der er  

 gennemført efter § 7, og driften af arealer, der er eksproprieret efter § 14.
 Stk. 2. Amtsrådet fører tilsyn med pladser og lokaliteter, der er  

 optaget på de i § 4 omhandlede oversigter.
Finansiering § 9. Miljøministeren afholder inden for beløbsrammer, der  

 fastsættes på de årlige bevillingslove, udgifterne til  

 afværgeforanstaltninger, der er godkendt efter § 7, og udgifter til  

 ekspropriationserstatninger, andre erstatninger samt drift af overtagne  

 arealer efter §§ 13-15.
 Stk. 2. Amtsrådet afholder udgifterne til gennemførelse af  

 registrering og indberetning efter § 4 ved gennemførelse af undersøgelser  

 efter § 6, ved drift og tilsyn efter § 8 og ved tinglysning efter §§ 12 og  

 17. Er beføjelserne til at godkende afværgeforanstaltninger henlagt til  

 amtsrådet, jf. § 21, afholder amtsrådet udgifterne til  

 afværgeforanstaltninger, udgifter til ekspropriationserstatninger, andre  

 erstatninger samt drift af overtagne arealer efter §§ 13-15.
 Forholdet til grundejeren m.v.
 § 10. Kommunalbestyrelsen, amtsrådet, miljøministeren eller  

 personer, der af disse myndigheder er bemyndiget hertil, samt vedkommende  

 embedslæge har uden retskendelse adgang til offentlige og private ejendomme  

 for at tilvejebringe oplysninger til beslutninger eller for at udføre  

 foranstaltninger efter loven eller efter de regler, der er fastsat med  

 hjemmel i loven.
 Stk. 2. Legitimation skal forevises på forlangende.
 Stk. 3. Politiet yder myndighederne bistand ved udøvelse af  

 beføjelserne efter stk. 1. Justitsministeren kan efter forhandling med  

 miljøministeren fastsætte nærmere regler herom.
§ 11. Enhver ejer eller bruger af offentlige eller private  

 ejendomme skal efter anmodning give de myndigheder eller personer, der er  

 nævnt i § 10, oplysninger til brug for myndighedernes udførelse af opgaver  

 efter loven eller efter de regler, der er fastsat med hjemmel i loven.
Det  

 samme gælder den, der er ansvarlig for, at affaldet er spildt, henlagt eller  

 nedgravet, eller har været ansvarlig for driften af en losseplads omfattet af  

 loven.
 § 12. Når et affaldsdepot registreres, underretter amtsrådet  

 ejeren om registreringen og lader denne tinglyse på ejendommen.
 Stk. 2. Amtsrådet skal underrette grundejeren og den, der er  

 ansvarlig for forureningen, før der udføres undersøgelser, og når der træffes  

 beslutning om at iværksætte afværgeforanstaltninger.
Stk. 3. Ved underretningen skal amtsrådet så vidt muligt angive  

 omfanget af de påtænkte undersøgelser eller foranstaltninger og de udgifter,  

 der er forbundet hermed.
Der skal samtidig gives den pågældende lejlighed til  

 at udtale sig.
 Stk. 4. Underretning efter stk. 2 og 3 kan undlades, hvis der er  

 overhængende, alvorlig fare for sundheden, eller hvis øjeblikkelige indgreb  

 er påkrævet for at afværge væsentlig miljøskade.
 § 13. Amtsrådet kan på fremmed grund foretage opmålinger,  

 nivellementer, pejlinger, boringer og andre tekniske forarbejder og  

 undersøgelser, der er nødvendige for bedømmelsen af, om der skal udføres  

 foranstaltninger efter loven.
 Stk. 2. De skader, der opstår ved foranstaltninger efter stk. 1,  

 skal erstattes.
 Stk. 3. Før amtsrådet træffer beslutning om erstatning for skader,  

 skal miljøministerens godkendelse indhentes.
§ 14. Amtsrådet kan til gennemførelse af foranstaltninger i medfør  

 af denne lov ekspropriere rettigheder over fremmed ejendom.
Bestemmelserne i  

 vandforsyningslovens § 37, § 40, stk. 3, og §§ 41-44 finder tilsvarende  

 anvendelse.
Ved fastsættelsen af erstatning for en ekspropriation skal  

 ejendommens værdi beregnes uden hensyn til den værdinedsættelse, der skyldes  

 forureningsfare fra affaldsdepotet, når der foreligger god tro hos den, over  

 for hvem ekspropriationen gennemføres.
 Stk. 2. Før amtsrådet træffer beslutning om ekspropriation eller  

 indgår aftale om erhvervelse af ret over fast ejendom, skal miljøministerens  

 godkendelse indhentes.
 Stk. 3. På ubebyggede arealer, som tilhører det offentlige, kan  

 amtsrådet foretage undersøgelser og foranstaltninger, uden at stk. 1, 2.  

 pkt., og § 13, stk. 2, kommer til anvendelse.
§ 15. Amtsrådet kan bestemme, at et vandindvindingsanlæg, som er  

 truet af forurening fra et affaldsdepot, ikke længere må benyttes, eller at  

 det skal ændres på nærmere angiven måde.
Amtsrådet kan i denne forbindelse  

 bestemme, at et anlæg helt eller delvis skal sløjfes.
Stk. 2. Amtsrådet kan efter drøftelse med kommunalbestyrelsen  

 bestemme, at brugere af anlægget i stedet skal have vand fra et nyoprettet  

 eller bestående alment vandforsyningsanlæg, hvorved reglerne i  

 vandforsyningslovens § 29 finder tilsvarende anvendelse.
Amtsrådet kan  

 endvidere bestemme, at en enkelt eller nogle få ejendomme skal have vand fra  

 et bestående ikke alment anlæg, hvorved vandforsyningslovens § 45, stk. 2,  

 finder tilsvarende anvendelse.
 Stk. 3. Før amtsrådet træffer beslutning efter stk. 1 og 2, skal  

 miljøministerens godkendelse indhentes.
 Stk. 4. Når et vandforsyningsanlæg i medfør af stk. 1 skal ændres  

 eller ikke længere må benyttes, har anlæggets ejer krav på erstatning,  

 herunder for anlægsudgifter ved vandforsyning, der tilvejebringes efter stk.  

 2.
Stk. 5. Erstatningen kan nedsættes eller bortfalde under hensyn  

 til det tidligere anlægs alder, eller hvis de hidtidige vandforsynings- eller  

 spildevandsforhold ikke var lovlige eller kvalitetsmæssigt tilfredsstillende,  

 uden at dette skyldes affaldsdepotet.
Erstatningen kan afkortes med den  

 forøgelse i værdi, som forsyningen fra det nye anlæg måtte tilføre  

 anlægsejeren.
 Stk. 6. Miljøministeren skal godkende aftaler om erstatningens  

 størrelse.
 § 16. Erstatningsfastsættelse efter denne lov foretages i mangel  

 af mindelig overenskomst af landvæsensretten.
 § 17. Miljøministeren kan efter indstilling fra amtsrådet frigive  

 et affaldsdepot til en nærmere fastsat anvendelse, efter at der er foretaget  

 undersøgelser og afværgeforanstaltninger efter denne lov, hvis det godtgøres,  

 at anvendelsen ikke medfører fare for mennesker eller for miljøet, og at  

 anvendelsen ikke vil umuliggøre eller væsentligt fordyre fremtidige  

 undersøgelser eller afværgeforanstaltninger.
 Stk. 2. En frigivelse af affaldsdepotet tinglyses af amtsrådet på  

 ejendommen.
Stk. 3. Et affaldsdepot kan udgå af registreringen, når amtsrådet  

 over for miljøministeren godtgør, at pladsen eller lokaliteten ikke er  

 forurenet eller forureningen er bragt til ophør.
Amtsrådet lader herefter  

 tinglysningen af affaldsdepotet aflyse.
 § 18. Et areal, der er registreret som affaldsdepot, må ikke  

 bebygges eller overgå til anden anvendelse, medmindre depotet frigives til  

 det pågældende formål.
 § 19. Enhver ejer eller bruger af en ejendom, der på denne opdager  

 et depot eller en forurening af jorden, skal underrette kommunalbestyrelsen  

 herom.
 Stk. 2. Kommunalbestyrelsen giver amtsrådet meddelelse om  

 forureningen.
§ 20. Såfremt der under bygge- eller jordarbejder konstateres et  

 depot eller en forurening af jorden, skal arbejdet standses.
Forpligtelsen  

 hertil påhviler ejendommens ejer og den, som er ansvarlig for det pågældende  

 arbejde. § 19 finder tilsvarende anvendelse, dog skal kommunalbestyrelsen  

 tillige underrette den stedlige arbejdstilsynsmyndighed.
 Stk. 2. Arbejdet kan genoptages, når området frigives efter § 17.
Administrative bestemmelser § 21. Miljøministeren kan fastsætte regler om undersøgelser,  

 oprydning og vurdering af affaldsdepoter.
Stk. 2. Miljøministeren kan bemyndige en under ministeriet  

 oprettet styrelse eller tilsvarende institution til at udføre de beføjelser,  

 der i denne lov er tillagt ministeren.
Ministeren kan endvidere bemyndige  

 amtsråd og kommunalbestyrelser til at udføre opgaver efter loven.
 Stk. 3. Ministeren kan fastsætte regler om adgang til at påklage  

 afgørelser, der er truffet i henhold til en bemyndigelse efter stk. 1 og 2,  

 herunder at afgørelserne ikke skal kunne indbringes for højere administrativ  

 myndighed eller miljøministeren.
 § 22. Amtsrådets beslutninger om ekspropriation efter § 14 og  

 amtsrådets afgørelser efter § 15 kan ikke påklages til anden administrativ  

 myndighed.
 § 23. Godkendelse, tilladelse, planudarbejdelse og dispensation  

 m.v. i henhold til lov om kommuneplanlægning, lov om by- og landzoner, lov om  

 lands- og regionplanlægning, naturfredningsloven, råstofloven,  

 miljøbeskyttelsesloven, vandforsyningsloven, vandløbsloven, skovloven og  

 sandflugtsloven er ufornødne i forbindelse med udførelse af undersøgelser og  

 afværgeforanstaltninger i medfør af denne lov.
Straffe- og ikrafttrædelsesbestemmelser § 24. Medmindre højere straf er forskyldt efter den øvrige  

 lovgivning, straffes med bøde eller hæfte den, der 1) forsætligt undlader at give oplysninger efter § 11 og § 19, stk. 1, 2) undlader at efterkomme påbud eller overtræder forbud, som er meddelt i  

 medfør af § 15, stk. 1-2, 3) anvender en ejendom i strid med § 18 eller 4) undlader at standse et bygge- eller jordarbejde omfattet af § 20.
 Stk. 2. Straffen kan under skærpende omstændigheder stige til  

 fængsel i indtil 1 år.
Stk. 3. I regler, der udstedes i medfør af § 21, kan der  

 fastsættes straf af bøde eller hæfte.
Det kan endvidere fastsættes, at  

 straffen kan stige til fængsel i indtil 1 år under tilsvarende omstændigheder  

 som anført i stk. 2.
 Stk. 4. For overtrædelser, der begås af aktieselskaber,  

 andelsselskaber eller lignende, kan der pålægges selskabet som sådant  

 bødeansvar.
 Stk. 5. Er overtrædelsen begået af staten, en amtskommune, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, amtskommunen, kommunen eller det kommunale  

 fællesskab bødeansvar.
§ 25. Sagerne behandles som politisager.
Retsmidlerne i  

 retsplejelovens kapitel 73 kan dog anvendes i samme omfang som i  

 statsadvokatsager.
 § 26. Loven træder i kraft den 1. september 1990.
 Stk. 2. Samtidig ophæves lov nr. 262 af 8. juni 1983 om  

 kemikalieaffaldsdepoter.
 Stk. 3. Miljøministeren kan fastsætte overgangsregler for  

 overlevering af opgaver fra kommunalbestyrelser til amtsråd.
 § 27. Loven gælder ikke for Færøerne og Grønland.
Ændringsforslag til 3. behandling den 29. maj 1990 Af miljøministeren:
Til § 24 1) Efter stk. 5 indsættes som nyt stykke:
» Stk. 6. Forældelsesfristen for strafansvaret er 5 år for  

 overtrædelser m.v. som omhandlet i stk. 1 undtagen overtrædelse af nr. 1 for  

 så vidt angår § 11.« Bemærkninger Til nr. 1 Af hensyn til en effektiv retshåndhævelse foreslås det på linje med  

 forslaget til lov om miljøbeskyttelse (lovforslag nr.
L 164 fremsat den 18.  

 januar 1990), at forældelsesfristen for strafansvaret for en række  

 overtrædelser udvides til 5 år.
Det bemærkes, at baggrunden for også at lade en 5-årig forældelsesfrist  

 gælde i de tilfælde, hvor en ejer eller bruger tilsidesætter sin pligt efter  

 § 19, stk. 1, til at oplyse kommunalbestyrelsen om en eventuel forurening  

 eller et affaldsdepot, er, at en sådan hidtil ukendt forurening i en række  

 tilfælde vil kunne få alvorlige miljømæssige konsekvenser.
Dette vil  

 eksempelvis være tilfældet, hvis forureningen spredes yderligere, eller hvis  

 forureningen udgør en fare for personer, der færdes eller udfører arbejder på  

 ejendommen.
 Straffelovens almindelige forældelsesfrist på 2 år foreslås opretholdt for  

 så vidt angår overtrædelser af § 11. Det skønnes, at myndighedernes mulighed  

 for at anlægge en straffesag i indtil 2 år efter, at den i § 10 nævnte  

 myndighed har konstateret, at oplysningspligten ikke er efterkommet, fuldt ud  

 tilgodeser hensynet til en effektiv retshåndhævelse.
