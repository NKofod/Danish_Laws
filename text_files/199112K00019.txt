Nr LSF 19 Forslag til Lov om biomedicinsk forsøgsvirksomhed samt om Det Etiske Råd  

 og et videnskabsetisk komitesystem Fremsat af Birgitte Husmark (SF) Gade (SF) Hanne Thanning Jacobsen (SF)  

 Rahbæk Møller (SF) den 2. oktober 1991 Kapitel 1 Lovens formål og definitioner § 1. Loven har til formål at beskytte mennesker og afdøde, der  

 deltager i eller er genstand for biomedicinske forsøg.
 § 2. Ved biomedicinske forsøg forstås en planlagt, systematiseret  

 indsamling af såvel kliniske som ikkekliniske data med henblik på at opnå  

 generaliserbar viden om forebyggelse, diagnosticering og behandling af  

 sygdomme.
 Stk. 2. Ved biomedicinske forsøg forstås desuden  

 behandlingsforsøg, hvor en medicinalperson benytter en ikke anerkendt  

 behandling over for flere patienter.
Kapitel 2 Det Etiske Råds og det videnskabsetiske komitesystems opgaver § 3. Det Etiske Råd skal 1) rådgive de videnskabsetiske komiteer om almene etiske spørgsmål i  

 forbindelse med biomedicinske forsøg, 2) rådgive sundhedsvæsenets myndigheder i bedømmelsen af almene etiske  

 spørgsmål af væsentlig betydning for sundhedsvæsenet ved anvendelse af og  

 valg af nye behandlingsmetoder, ny diagnostisk teknik og ny medicinsk  

 teknologi samt på eget initiativ tage opgaver op, der ligger inden for rådets  

 arbejdsområde, 3) følge udviklingen inden for det biomedicinske område og 4) løbende informere offentligheden om udviklingen og om sit arbejde og  

 tage initiativ til, at de etiske problemer, der opstår såvel i forbindelse  

 med de emner, rådet arbejder med, som i forbindelse med principielle  

 godkendelser i Den Centrale Videnskabsetiske Komite, gøres til genstand for  

 debat i offentligheden.
 Stk. 2. Andre myndigheder kan høre Det Etiske Råd i generelle  

 sundheds- og behandlingsspørgsmål med væsentlige etiske aspekter.
 Stk. 3. Rådet kan betjene sig af særligt sagkyndige.
 Stk. 4. Rådet afgiver en årlig beretning til sundhedsministeren og  

 Folketinget.
§ 4. Den Centrale Videnskabsetiske Komite skal 1) koordinere arbejdet i de regionale videnskabsetiske komiteer, 2) fastsætte retningslinier og rådgive de regionale videnskabsetiske  

 komiteer i videnskabsetiske spørgsmål, 3) behandle sager om biomedicinske forsøg, som er forelagt komiteen efter  

 § 22, stk. 6, og 4) bistå ved uddannelse af sundhedspersonale i patientkommunikation i  

 forbindelse med forsøg.
 Stk. 2. Den Centrale Videnskabsetiske Komites afgørelser kan ikke  

 indbringes for anden administrativ myndighed.
 Stk. 3. Komiteens afgørelser gøres tilgængelige for offentligheden  

 samtidig med afgørelsen.
 Stk. 4. Kopier af Den Centrale Videnskabsetiske Komites afgørelser  

 skal samtidig med afgørelsen videresendes til Det Etiske Råd.
 Stk. 5. Den Centrale Videnskabsetiske Komite kan fastsætte regler  

 for den praktiske tilrettelæggelse af den videnskabsetiske bedømmelse af  

 forsøg, der udføres på flere forskningsinstitutioner  

 (multicenterundersøgelser).
 § 5. Den Centrale Videnskabsetiske Komite afgiver en årsberetning,  

 der indeholder en redegørelse for komiteens virksomhed og praksis i det  

 forløbne år.
 Stk. 2. I årsberetningen beskrives komiteens afgørelser tillige  

 med de væsentligste etiske problemer, komiteen har drøftet, og begrundelserne  

 for udfaldet af de enkelte sager.
 Stk. 3. Årsberetningen skal indeholde oplysninger om, hvilke  

 biomedicinske forsøg der er gennemført med stedfortrædende samtykke, og  

 hvordan komiteen har sikret, at disse biomedicinske forsøg er etisk  

 forsvarlige.
§ 6. En forsker, der ikke har fået en regional komites tilladelse  

 til at iværksætte et projekt, kan indbringe afgørelsen for den centrale  

 komite.
Et projekt kan ligeledes indbringes for den centrale komite af  

 enhver, der har særlig interesse heri.
 § 7. De regionale komiteers principielle afgørelser gøres  

 tilgængelige for offentligheden samtidig med afgørelsen.
 § 8. Hver regional videnskabsetisk komite afgiver en årsberetning,  

 der indeholder en redegørelse for komiteens virksomhed og praksis i det  

 forløbne år.
Stk. 2. I årsberetningen beskrives bl.a. komiteens afgørelser og i  

 den forbindelse de væsentligste etiske problemer, komiteen har drøftet, og  

 der anføres begrundelser for udfaldet af principielle afgørelser.
Der gives  

 en særlig beskrivelse af, i hvilket omfang der er blevet givet tilladelse til  

 biomedicinske forsøg med stedfortrædende samtykke, herunder hvordan komiteen  

 har sikret, at forsøgene eller behandlingsforsøgene er etisk forsvarlige.
 Stk. 3. I årsberetningen gives en særlig beskrivelse af komiteens  

 godkendelse af behandlingsforsøg samt eventuelle begrundelser for at undtage  

 behandlingsforsøg for godkendelse.
Kapitel 3 Det Etiske Råd § 9. Sundhedsministeren nedsætter Det Etiske Råd for  

 sundhedsvæsenet.
Rådet virker i samarbejde med sundhedsvæsenets myndigheder  

 og de videnskabsetiske komiteer.
 § 10. Rådet består af 17 medlemmer, som beskikkes af  

 sundhedsministeren efter følgende regler:
1) 8 medlemmer udpeges af sundhedsministeren.
Udpegningen sker under  

 hensyntagen til de pågældendes offentligt dokumenterede indseende i etiske,  

 kulturelle og samfundsmæssige spørgsmål, der er af betydning for rådets  

 arbejde.
Et medlem er tillige medlem af Den Centrale Videnskabsetiske Komite.
2) 9 medlemmer udpeges af det i § 11 nævnte udvalg.
Disse personer må ikke  

 være medlem af Folketinget, en kommunalbestyrelse eller et amtsråd.
Et medlem  

 er tillige medlem af Den Centrale Videnskabsetiske Komite.
Stk. 2. Ved udpegning efter stk. 1, nr. 1, skal der være ligelig  

 repræsentation af kvinder og mænd.
Ved udpegning efter stk. 1, nr. 2, må der  

 kun være een mere af det ene køn end af det andet.
 Stk. 3. Formanden udnævnes af sundhedsministeren efter indstilling  

 fra det i § 11 nævnte udvalg blandt de af udvalget beskikkede medlemmer.
 Stk. 4. Medlemmer og formand beskikkes for 3 år ad gangen.  

 Genbeskikkelse kan ske een gang.
 Stk. 5. Rådet fastsætter selv sin forretningsorden.
§ 11. Der nedsættes ved begyndelsen af hvert folketingsår og efter  

 afholdelse af folketingsvalg et udvalg på 9 medlemmer valgt af Folketinget  

 efter forholdstal blandt dets medlemmer.
For hvert medlem vælges på samme  

 måde en stedfortræder.
Stk. 2. Udvalget udpeger de i § 10, stk. 1, nr. 2, og § 13, stk.  

 1, nr. 2, nævnte medlemmer.
Er der ikke enighed om udpegning, afgøres denne  

 af udvalgets flertal.
Stk. 3. Udvalget følger løbende arbejdet i Det Etiske Råd ved  

 fælles møder og lign.
Udvalget kan endvidere anmode Det Etiske Råd om at  

 behandle nærmere angivne emner inden for rådets kommissorium.
Kapitel 4 De videnskabsetiske komiteer § 12. Der oprettes et videnskabsetisk komitesystem for  

 biomedicinske forsøg og behandlingsforsøg.
§ 13. Sundhedsministeren opretter Den Centrale Videnskabsetiske  

 Komite.
Komiteen består af 9 medlemmer.
1) 3 medlemmer udpeges af sundhedsministeren.
Af disse er 1 medlem udpeget  

 via Det Etiske Råd, jf. § 10, stk. 1, nr. 1. 2 medlemmer udpeges efter  

 indstilling fra Det Sundhedsvidenskabelige Forskningsråd.
De tre medlemmer  

 udpeget af sundhedsministeren skal dække områderne: Klinisk forskning,  

 arbejdsmedicin/miljømedicin samt alment praktiserende læge/embedslæge med een  

 person fra hvert område.
2) 5 medlemmer udpeges af det i § 11 nævnte udvalg.
Udpegningen sker under  

 hensyntagen til de pågældendes indseende i videnskabsetiske, almenkulturelle  

 og samfundsmæssige spørgsmål, der er af betydning for komiteens arbejde.
Af  

 disse fem medlemmer er 1 medlem udpeget via Det Etiske Råd, jf. § 10, stk. 1,  

 nr. 2, og 1 medlem er udpeget efter indstilling fra patientorganisationer.
 3) Formanden udnævnes af sundhedsministeren efter indstilling fra det i §  

 11 nævnte udvalg.
 Stk. 2. Ved udpegning efter stk. 1, nr. 1 og 2, må der kun være  

 een mere af det ene køn end af det andet.
 Stk. 3. Den Centrale Videnskabsetiske Komites medlemmer må ikke  

 være medlem af Folketinget, en kommunalbestyrelse eller et amtsråd eller af  

 en regional videnskabsetisk komite.
 Stk. 4. Den Centrale Videnskabsetiske Komite udarbejder selv  

 forslag til sin forretningsorden, der godkendes af det i § 11 nævnte udvalg.
Stk. 5. Den Centrale Videnskabsetiske Komites funktionsperiode er  

 4 år og følger den amtskommunale valgperiode.
Genbeskikkelse af medlemmerne  

 kan ske een gang.
§ 14. Amtsrådene nedsætter regionale videnskabsetiske komiteer.
Et  

 amtsråd kan nedsætte en eller flere regionale videnskabsetiske komiteer inden  

 for sit geografiske område.
En komite kan også nedsættes af flere amtsråd.
 Stk. 2. Ved amtsråd forstås tillige Københavns  

 Borgerrepræsentation og Frederiksberg Kommunalbestyrelse.
§ 15. En regional videnskabsetisk komite består af 9 medlemmer, og  

 disse personer må ikke være medlem af Folketinget, et amtsråd eller en  

 kommunalbestyrelse.
Medlemmerne udpeges efter følgende retningslinier:
 1) 3 af medlemmerne skal have hovedarbejdssted inden for komiteens område  

 og udpeges efter indstilling fra Statens Sundhedsvidenskabelige Forskningsråd  

 inden for områderne: Klinisk forskning, arbejdsmedicin/miljømedicin og alment  

 praktiserende læge/embedslæge med een person fra hvert område.
 2) Af de øvrige seks medlemmer skal mindst eet udpeges efter udtalelse fra  

 patientforeninger og mindst eet efter udtalelse fra institutioner, foreninger  

 og organer inden for komiteens område, som har kulturelle, oplysningsmæssige  

 og lignende forudsætninger for og interesse i at deltage i komitearbejdet.  

 Formanden udpeges blandt denne gruppes medlemmer.
Stk. 2. Ved udpegning efter stk. 1, nr. 1, må der kun være een  

 mere af det ene køn end af det andet.
Ved udpegning efter stk. 1, nr. 2, skal  

 der være ligelig repræsentation af kvinder og mænd.
 Stk. 3. Den regionale komite udarbejder forslag til sin  

 forretningsorden, der godkendes af Den Centrale Videnskabsetiske Komite og af  

 det i § 11 nævnte udvalg.
Stk. 4. Komiteernes medlemmer udpeges for 4 år ad gangen svarende  

 til den kommunale valgperiode.
Genudpegning af medlemmerne kan ske een gang.
Kapitel 5 Vilkår for biomedicinske forsøg § 16. Biomedicinske forsøg på levende mennesker må kun finde sted  

 på betingelse af, 1) at der foreligger frit afgivet informeret samtykke fra den, der  

 deltager i forsøget, 2) at de forudseelige risici og bivirkninger, der kan være forbundet med  

 forsøget, ikke har et uantageligt omfang for forsøgspersonen, og 3) at der ved forsøget kan opnås væsentlige resultater, der ikke kan opnås  

 på anden vis.
§ 17. Biomedicinske forsøg på børn og mennesker, der er ude af  

 stand til at træffe fornuftsmæssig beslutning på grund af mentale handicap  

 eller manglende bevidsthed, må kun gennemføres på betingelse af, at 1) der foreligger stedfortrædende samtykke fra de nærmeste pårørende til  

 forsøgspersonen, 2) forsøget kommer forsøgspersonen til gode, 3) forsøget kun kan udføres på børn eller mennesker, der befinder sig i  

 ovennævnte mentale tilstand, og at 4) der efterfølgende gives forsøgspersonerne information om forsøget, så  

 snart det i givet fald er muligt.
 Stk. 2. Når et mindreårigt barn er i stand til at afgive samtykke,  

 skal dette indhentes ved siden af forældrenes samtykke.
 § 18. Biomedicinske forsøg på afdøde må kun foretages, hvis den  

 pågældende i levende live har givet sit informerede samtykke.
 § 19. Der må ikke gennemføres biomedicinske forsøg på mennesker,  

 der er tvangsanbragt på institution.
 § 20. Biomedicinske forsøg på mennesker og afdøde må kun finde  

 sted med forudgående tilladelse fra en regional videnskabsetisk komite.
 § 21. Alle biomedicinske forsøg skal forelægges for Den Regionale  

 Videnskabsetiske Komite for det område, hvori den projektansvarlige har sit  

 virke.
 § 22. I forbindelse med en godkendelse foretager komiteerne en  

 etisk bedømmelse.
Stk. 2. Komiteerne fastsætter vilkår for de tilladelser, der gives  

 til biomedicinske forsøg og behandlingsforsøg, og påser især, at 1) de risici og bivirkninger, der kan være forbundet med forsøget, er nøje  

 vurderet i forhold til patientgrupper og hverken i sig selv eller i forhold  

 til projektets forudseelige fordele har et uantageligt omfang, 2) der er afgivet frivilligt og informeret samtykke fra forsøgspersonen  

 eller stedfortrædende samtykke, jf. § 10 og 11, og at 3) forsøget efter sit formål og med hensyn til sin metodik repræsenterer  

 god videnskabelig standard, samt at der er tilstrækkelig grund til at  

 gennemføre projektet.
 Stk. 3. Komiteerne kan stille krav om, hvilke oplysninger en  

 ansøgning om godkendelse skal indeholde.
 Stk. 4. Forsøg, der er godkendt efter stk. 1 og 2, må ikke  

 iværksættes eller gennemføres med væsentlige ændringer uden komiteens  

 tilladelse.
Stk. 5. Ved biomedicinske forsøg, hvori der indgår klinisk  

 afprøvning af lægemidler, afgiver Sundhedsstyrelsen kvittering for modtagelse  

 af anmeldelse.
Anmeldelsen skal inden 6 uger tilgå den regionale  

 videnskabsetiske komite, der giver den endelige tilladelse til iværksættelse  

 af projektet.
 Stk. 6. Kan der ikke i en regional komite opnås enighed om  

 bedømmelsen af et forsøg eller behandlingsforsøg, eller finder komiteen, at  

 projektet rejser spørgsmål af principiel karakter, forelægges forsøget for  

 den centrale komite.
 Stk. 7. Komiteerne kan undtage biomedicinske behandlingsforsøg for  

 godkendelse, hvis behandlingsforsøgene ikke rejser etiske betænkeligheder.
 Stk. 8. Komiteerne skal gøre brug af konsulentbistand i de  

 tilfælde, hvor de ikke råder over fornøden faglig ekspertise til at bedømme  

 forelagte projekter.
 § 23. Informeret og friviligt afgivet samtykke foreligger, når  

 den, der samtykker, forud i passende form, først skriftligt og senere  

 mundtligt, har modtaget sådan vejledning og information om ulemper, risici,  

 bivirkninger og fordele, at afgørelsen træffes på et relevant grundlag.  

 Samtykke afgives skriftligt.
Stk. 2. Det skal af informationen klart fremgå, at det er  

 frivilligt at deltage i biomedicinske forsøg eller behandlingsforsøg, og at  

 den pågældende person 1) på ethvert tidspunkt kan tilbagekalde sit samtykke, 2) kan få indsigt i forsøgsprotokollen, 3) har god tid til at tage stilling til deltagelse i forsøget og kan  

 rådføre sig med sine nærmeste, inden der træffes beslutning, 4) giver samtykke til en anden person end den ansvarlige forsker og 5) skal have information om klagemuligheder.
Stk. 3. Informationen skal desuden indeholde oplysning om, 1) at personen indgår i et forsøg sammen med andre patienter, 2) forsøgets formål, 3) forsøgets vigtigste detaljer, herunder de anvendte procedurer, 4) forudsigelige risici og ulemper, herunder bivirkninger ved brug af  

 lægemidler og/eller procedurer anvendt i forbindelse med forsøget, 5) forsøgets forventede nytte for patienten og/eller fremtidige patienter  

 og 6) anden form for behandling, hvis patienten afslår at deltage.
 § 24. En regional komite påser, at de biomedicinske forsøg  

 gennemføres i overensstemmelse med de i godkendelsen fastsatte vilkår.
 § 25. En regional komite kan som led i varetagelsen af de § 22  

 nævnte opgaver beslutte at følge enkelte biomedicinske forsøgs forløb og  

 forlange, at den afsluttende forskningsrapport eller publikation samt en  

 begrundet redegørelse i tilfælde, hvor forsøget ikke fuldføres, sendes til  

 komiteen.
 § 26. Såfremt forsøgspersoner modtager vederlag eller anden ydelse  

 for at deltage i biomedicinske forsøg eller behandlingsforsøg, må det kun ske  

 med tilladelse fra en regional komite.
 Stk. 2. Den regionale komite påser, at vederlaget nævnt i stk. 1  

 ikke påvirker samtykkeafgivelsen på utilbørlig vis.
Kapitel 6 Finansiering § 27. Til Det Etiske Råd og Den Centrale Videnskabsetiske Komite  

 knyttes et fast sekretariat, hvis ansatte ansættes og afskediges af Det  

 Etiske Råds formand.
 Stk. 2. De nødvendige midler til Det Etiske Råds og Den Centrale  

 Videnskabsetiske Komites virksomhed bevilges på den årlige finanslov.
 § 28. Til hver regional videnskabsetisk komite knyttes et fast, af  

 amtskommunen uafhængigt sekretariat, hvis ansatte ansættes og afskediges af  

 formanden for den regionale komite.
Stk. 2. Udgifterne til de regionale komiteer bevilges på  

 finansloven.
Til delvis dækning af udgifterne betaler statsinstitutioner samt  

 private firmaer og hospitaler et gebyr pr. projekt.
Sundhedsstyrelsen  

 fastsætter gebyrets størrelse, som ikke må overstige, hvad der svarer til  

 projektets forventede andel af den pågældende komites samlede årlige udgift.
 Stk. 3. Sundhedsministeren fastsætter nærmere regler for den i  

 stk. 2 nævnte finansieringsordning.
Kapitel 7 Straffebestemmelser § 29. Den, der iværksætter et forsøg i strid med §§ 16, 17, 18,  

 19, 20, 21, 22 og 26, kan straffes med bøde eller hæfte.
Stk. 2. For overtrædelser, der begås af et aktieselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Kapitel 8 Ikrafttræden § 30. Loven træder i kraft den 1. august 1993.
 Stk. 2. Funktionsperioden for den først nedsatte Centrale  

 Videnskabsetiske Komite, jf. § 13, og de først nedsatte regionale  

 videnskabsetiske komiteer, jf. §§ 14 og 15, er fra lovens ikrafttræden indtil  

 den 1. januar 1998.
 § 31. I lov nr. 353 af 3. juni 1987 om oprettelse af et etisk råd  

 og regulering af visse biomedicinske forsøg, som ændret ved lov nr. 315 af  

 16. maj 1990, foretages følgende ændringer:
 1. I § 1 udgår 2. pkt.
 2. §§ 2 og 3 ophæves.
 3. § 4 affattes således:
»I perioden indtil lovgivning træder i kraft om beskyttelse af  

 befrugtede menneskelige æg og levende fosteranlæg og fostre og om genetiske  

 forsøg på menneskelige kønsceller, som bliver brugt til befrugtning, må der  

 ikke foretages forsøg på befrugtede menneskelige æg.« 4. §§ 5, 6, 7, 8, 9 og 10 ophæves.
 5. I § 12, stk. 1, ændres »§ 4, stk. 2,» til:  

 »§ 4,».
 § 32. Loven gælder ikke for Færøerne og Grønland, men kan ved  

 kongelig anordning sættes i kraft med de ændringer, som de særlige færøske og  

 grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets baggrund Den 17. april 1991 fremsatte sundhedsminister Ester Larsen forslag til  

 lov om et videnskabsetisk komitesystem og behandling af biomedicinske  

 forskningsprojekter (lovforslag L 166, jf.
Folketingstidende 1990-91 (2.  

 samling), forhandlingerne sp. 4690 og 5238 og tillæg A, sp. 4233). Ved  

 folketingsbehandlingen af lovforslaget var der - ligesom ved drøftelsen af  

 sundhedsministerens redegørelse den 7. februar 1990 til Folketinget om  

 biomedicinsk forskning og etik, jf.
Folketingstidende 1989-90,  

 forhandlingerne sp. 5954, 5955 og 6842 - udbredt enighed om behovet for en  

 lovgivning om biomedicinsk forskning.
 I bemærkningerne (s. 6) til lovforslag L 166 har sundhedsministeren givet  

 en begrundelse:
»Videnskabsetisk bedømmelse af biomedicinske forskningsprojekter er  

 ikke noget nyt i Danmark.
Siden slutningen af 1970'erne har der eksisteret et  

 videnskabsetisk komitesystem her i landet, omfattende syv regionale komiteer  

 og en central komite (. . .)».
 »Når dette system nu foreslås afløst af en lovreguleret ordning,  

 skyldes det en flerhed af grunde, der spænder fra rent praktiske og  

 organisatoriske hensyn til mere ideelle motiver:
En videreførelse af det eksisterende komitesystem rejser en række  

 problemer, som samlet vil kunne løses bedre gennem lovgivning.
Antallet af  

 projekter, der forelægges, er voksende, arbejdsbelastningen stigende og vil  

 gøre det ønskeligt, at der sker en vis styrkelse af komiteernes bevillinger.  

 Samtidig er der behov for at få klarlagt systemets kompetence og ansvar inden  

 for det samlede sundhedsvæsen og det net af myndigheder m.v., systemet indgår  

 i og samarbejder med, herunder også lægemiddelindustrien.
Komiteernes  

 sammensætning bør justeres, således at lægmandselementet styrkes.
Endelig bør  

 der indføres regler, som giver komiteerne en vis opfølgende og  

 efterkontrollerende virksomhed over for bedømte forskningsprojekter, ligesom  

 de bør have bedre muligheder for at manifestere sig over for offentligheden.
 Disse forhold ville - taget hver for sig - formentlig kunne løses inden  

 for rammerne af den aftale, der ligger til grund for det eksisterende  

 komitesystem, men under eet vil en lovgivning givetvis være et bedre  

 instrument.
 Andre grunde taler imidlertid også for lovgivning:
 Der tænkes her på selve det principielle, at det ved lov slås fast, at  

 videnskabsetisk bedømmelse af biomedicinske forskningsprojekter er en  

 selvfølgelig del af sundhedsvæsenets virksomhed.
Dertil kommer, at det eksisterende komitesystems regelgrundlag - især  

 Helsinkideklarationen - alene omfatter biomedicinske forskningsprojekter på  

 levende mennesker, men ikke på afdøde (lig) og heller ikke på det  

 menneskelige liv fra befrugtning til fødsel.
Deklarationens regler er  

 endvidere ikke som sådanne juridisk bindede for forskerne.
Endelig taler  

 hensynet til patientens og forsøgspersoners retsstilling for, at principperne  

 for komitebedømmelsen af forskningsprojekter fastslås ved lov.« Der er flere grunde til, at forslagsstillerne har fundet det nødvendigt  

 selv at fremsætte deres eget lovforslag og ikke har afventet en  

 genfremsættelse af sundhedsministerens lovforslag.
For det første var sundhedsministerens lovforslag for omfattende.  

 Lovforslaget indeholdt således ikke alene bestemmelser om forskning på  

 mennesker og afdøde og i den forbindelse en lovfastsættelse af  

 komitesystemet, men også forslag om forsøg på menneskets æg, fosteranlæg og  

 fostre.
Specielt spørgsmålet om forsøg på menneskets kønsceller, befrugtede  

 æg, forsteranlæg og fostre er særdeles kompliceret og et følelsesmæssigt  

 vanskeligt emne at tage stilling til.
Derfor finder forslagsstillerne, at  

 hele dette spørgsmål må behandles selvstændigt i Folketinget efter en  

 indgående offentlig debat, som ikke er sammenkædet med dette andet store  

 område, nemlig den generelle lovgivning om biomedicinske forsøg på mennesker.  

 Forslagsstillerne afventer her forslag til lovgivning fra sundhedsministeren  

 på et senere tidspunkt.
Forslagsstillerne ønsker i den forbindelse også en  

 drøftelse af de lovgivningsmæssige forhold om behandling med  

 reagensglasbefrugtning.
Ministerens lovforslag omfattede desuden spørgeskemaundersøgelser og  

 registerforskning, hvis metodeproblemer henhører under den  

 samfundsvidenskabelige og humanistiske referenceramme og derfor bør vurderes  

 ud fra andre kriterier end de lægevidenskabelige.
Om dette emne viste der sig  

 uenighed i betænkning nr. 1185/1989: »Forskning på  

 mennesket-etik/jura«, og forslagsstillerne forventer en uddybet  

 behandling af disse forskningsområder, inden der fremsættes lovforslag.
 Ved at begrænse lovforslagets omfang ønsker forslagsstillerne at fremme en  

 mere dybtgående og seriøs debat om de konkrete etiske spørgsmål såvel i  

 Folketinget som i befolkningen.
For det andet har lovforslagsstillerne ønsket at betone, at lovgivningen i  

 særlig grad er til for at sikre forsøgspersonernes retsstilling.
Formålet med  

 lovforslaget er at beskytte mennesker og at stille menneskets rettigheder i  

 centrum.
Forslagsstillerne ønsker gennem lovgivningen at slå et grundlæggende  

 etisk princip fast: at sikre den enkeltes ret til selvbestemmelse over sit  

 eget lov og levned og at sikre den enkeltes frie ret til at bestemme, om  

 vedkommende vil være med i biomedicinske forsøg - til at træffe et informeret  

 valg.
Det sker i lovforslaget ved at fastslå i formålsbestemmelsen, at  

 formålet med lovgivningen er at beskytte mennesker og afdøde, der deltager i  

 biomedicinske forsøg.
Og det sker ved at sikre de enkelte forsøgspersoners  

 rettigheder, når de accepterer at deltage i forsøg.
Det sker også ved hjælp  

 af særskilte regler om biomedicinske forsøg, der søges gennemført på  

 mennesker, der ikke er i stand til selv at tage stilling.
For det tredje har forslagsstillerne ønsket at få præciseret de  

 organisatoriske spørgsmål, specielt samarbejdsrelationerne mellem Det Etiske  

 Råd og Den Centrale Videnskabsetiske Komite og at sikre komitesystemet  

 uafhængighed, ligesom forslagsstillerne har ønsket at få en større åbenhed om  

 afgørelser truffet i de videnskabsetiske komiteer.
Det er spørgsmål, som  

 sundhedsministerens lovforslag ikke tog højde for.
For forslagsstillerne er  

 en væsentlig begrundelse for lovgivning således, at man sikrer offentlig  

 indsigt i de videnskabsetiske komiteers afgørelser i form af en løbende  

 information til offentligheden om afgørelserne.
Det skal understreges, at  

 åbenheden gælder principielle problemstillinger og ikke forskningsmæssige  

 detaljer.
I forbindelse med udarbejdelse af lovforslaget har forslagsstillerne i  

 særlig grad støttet sig til betænkning nr. 1185/1989, »Forskning på  

 mennesket - etik/jura«, afgivet af et udvalg nedsat af  

 sundhedsministeren, til Det Etiske Råds kommentarer til betænkningen, optrykt  

 i Det Etiske Råds årsberetning 1990 (bilag 6), til sundhedsministerens  

 besvarelse af spørgsmål i forbindelse med lovforslag L 166, folketingsåret  

 1990-91 (2. samling), samt til Sundhedsstyrelsens »Cirkulære om  

 information og samtykke m.v.
Lægers pligt og patienters ret« af 17. maj  

 1991 samt den offentlige debat.
2. Hovedprincipper i lovforslaget Formålet med lovforslaget er at beskytte mennesker og afdøde, der  

 deltager i eller er genstand for biomedicinske forsøg.
For forslagsstillerne  

 er det et grundlæggende etisk princip, at det er den enkelte, der skal træffe  

 beslutning, om hun eller han ønsker at deltage i biomedicinske forsøg eller  

 behandlingsforsøg.
Dette princip sikres gennem et frit afgivet, informeret samtykke.
Selv om  

 det er et alment accepteret princip, er det vanskeligt at håndhæve.  

 Medvirkende hertil er bl.a., at der ikke er tale om noget ligeværdigt forhold  

 mellem forsøgsperson og forsker.
Forskeren besidder en stor og specialiseret  

 viden, som skal formidles til patienten, så informationen er tilpasset  

 patientens forudsætninger.
Ofte drejer det sig om at informere  

 forsøgspersonerne i en følelsesmæssigt belastende situation, hvor  

 forsøgspersonen efterfølgende er afhængig af forskeren, fordi denne skal  

 forestå behandlingen af patienten.
Et hovedprincip i lovforslaget er derfor  

 på bedst mulig måde at sikre patientens informerede samtykke såvel skriftligt  

 som mundtligt.
Det er sket ved direkte i loven at fastslå de vigtigste  

 elementer i informationen og ved i loven at give patienten direkte  

 rettigheder, hvorved der sker en retssikring af forsøgspersonen.
Hele spørgsmålet om patientinformation er et spørgsmål om en dialog mellem  

 sygehuspersonalet og patienten.
Det er naturligvis ikke noget, der kan  

 lovgives om i detaljer.
Forslagsstillerne lægger derfor afgørende vægt på, at  

 der sker en løbende tværfaglig uddannelse af sygehuspersonalet i  

 patientinformation, sådan som det f.eks. er sket i Det Etiske Råds projekt  

 »Kommunikation på afdelingen«, hvor der er lagt op til en  

 tværfaglig debat blandt sygehuspersonalet om såvel den skriftlige som den  

 mundtlige patientinformation.
Det andet hovedprincip er, at de kontrollerende myndigheder skal være  

 uafhængige.
Dette er sikret ved, at medlemmerne af de videnskabsetiske  

 komiteer og medlemmerne af Det Etiske Råd ikke samtidig kan være medlem af  

 Folketinget, et amtsråd eller en kommunalbestyrelse, og ved at der etableres  

 uafhængige sekretariater for komiteerne.
Desuden er der ønsket et flertal af  

 lægpersoner i såvel de regionale komiteer som i Den Centrale Videnskabsetiske  

 Komite.
Det er en understregning af, at almene etiske overvejelser skal  

 tillægges lige så stor vægt som rene patient- og forskningshensyn.
Det tredje princip er, at arbejdet med forsøg på mennesker m.v. kommer til  

 at foregå inden for en samlet ramme.
I dag er der på centralt niveau Det  

 Etiske Råd, som er udpeget af sundhedsministeren og Folketinget, og Den  

 Centrale Videnskabsetiske Komite, som hovedsagelig består af medlemmer fra de  

 regionale videnskabsetiske komiteer.
For forslagsstillerne er det vigtigt  

 ikke at få to konkurrerende etiske råd på centralt niveau.
Der må derfor  

 sikres en klar opgavefordeling og et formaliseret samarbejde.
Det er bl.a.  

 baggrunden for, at bestemmelserne vedrørende Det Etiske Råd i lov nr. 353 af  

 3. juni 1987 om oprettelse af et etisk råd og regulering af visse  

 biomedicinske forsøg er medtaget i dette lovforslag, samtidig med at de  

 tilsvarende bestemmelser i lov om etisk råd ophæves.
Derudover er der sikret  

 en koordination ved, at to medlemmer både er medlem af Det Etiske Råd og Den  

 Centrale Videnskabsetiske Komite, og ved, at der etableres et fælles  

 uafhængigt sekretariat.
3. Lovforslagets område Lovforslaget omhandler biomedicinsk forsøgsvirksomhed.
Ved biomedicinske forsøg forstås en planlagt, systematiseret indsamling af  

 såvel kliniske som ikke-kliniske data (jf.
Helsinkideklaration II) med  

 henblik på at opnå generaliserbar viden om forebyggelse, diagnostik og  

 behandling af sygdomme.
 Ved biomedicinske forsøg forstås også behandlingsforsøg, hvor en  

 medicinalperson benytter en ikkeanerkendt behandling over for flere  

 patienter.
Ved biomedicinske forsøg forstås primært forsøg og behandlingsforsøg inden  

 for de lægevidenskabelige fag og den kliniske forskning.
Begrebet omfatter ud  

 over udforskningen af somatiske sygdomme tillige odontologisk og farmaceutisk  

 forskning.
Lovforslaget omfatter derimod ikke samfundsvidenskabelig og  

 humanistisk forskning på dette område.
Lovforslaget omhandler - i modsætning til sundhedsministerens lovforslag -  

 behandlingsforsøg.
Der er her tale om et gråt område, men en lang række  

 behandlingsforsøg vil formentlig være uproblematiske i etisk henseende.  

 Lovforslaget åbner derfor mulighed for, at de regionale videnskabsetiske  

 komiteer efter konkret vurdering kan undtage behandlingsforsøg fra  

 godkendelse, så der alene sker en registrering af disse behandlingsforsøg.  

 Det gør det muligt for komiteerne løbende at følge og vurdere  

 behandlingsforsøgene.
Den enkelte forsker skal således ikke selv tage  

 stilling til, om behandlingsforsøget er etisk problematisk eller ej.
Området  

 er medtaget for at skærpe opmærksomheden over for behandlinger, der udføres  

 på enkeltpersoner, men er på vej til større udbredelse.
Før nye behandlingsmetoder bliver et mere udbredt tilbud, er det afgørende  

 vigtigt, at de gøres til genstand for systematisk forskning.
Hvis dette havde  

 været tilfældet i 1960'erne, ville skaderne efter LSD-behandling aldrig have  

 fået det omfang, de gjorde.
Ligeledes ville de i 60'erne og 70'erne praktiserede stereotaktiske  

 operationer (det hvide snit) være blevet stoppet på et langt tidligere  

 tidspunkt, hvis indikationsgrundlag og behandlingseffekt havde været genstand  

 for systematisk forskning.
Det er derimod ikke forslagsstillernes hensigt at  

 kræve forhåndsgodkendelse ved akutte, individuelle behandlingsforsøg, der har  

 til hensigt at forhindre væsentlig skade på en persons helbred.
Når den enkelte forsøgsperson skal tage stilling til, om vedkommende  

 ønsker at deltage i et forsøg, er ikke kun omfanget af det fysiske indgreb  

 afgørende.
En persons integritet kan også krænkes, hvis der fremkommer  

 sensitive oplysninger om personen.
F.eks. er en blodprøve et bagatelagtigt  

 indgreb i fysisk henseende.
Men blodprøver kan også give oplysninger om visse  

 arvelige sygdomme og egenskaber.
Hvis sådanne oplysninger bliver misbrugt,  

 kan de have langt mere skadelige virkninger for forsøgspersonen end mange  

 fysiske indgreb.
Forslagsstillerne finder derfor, at der bør indhentes  

 informeret samtykke til sådanne bagatelagtige indgreb, herunder også hvad  

 f.eks. blodprøver skal bruges til.
Skal oplysningerne anvendes til andre  

 formål, end der er givet samtykke til, må det kun ske i anonymiseret form.
4. Oversigt over lovforslagets hovedindhold Kapitel 1 (§§ 1 og 2) beskriver lovens formål og fastlægger definitionen  

 på forsøg og behandlingsforsøg.
 I kapitel 2 (§§ 3-8) fastlægges Det Etiske Råds og komitesystemets  

 opgaver.
 I kapitel 3 og 4 (§§ 9-15) videreføres Det Etiske Råd, og der lovfæstes et  

 videnskabsetisk komitesystem.
 I kapitel 5 (§§ 16-26) fastlægges en række pa-tientrettigheder, og der  

 opstilles regler for en lovpligtig godkendelse af forsøg og behandlingsforsøg  

 på mennesker og afdøde.
 I kapitel 6 (§§ 27-28) fastlægges regler for finansieringen af Det Etiske  

 Råd og komitesystemet.
 Endelig fastlægges der i kapitel 7 (§ 29) straffebestemmelser for  

 overtrædelse af lovens bestemmelser og i kapitel 8 (§§ 30-32) lovens  

 ikrafttrædelsesbestemmelser.
Bemærkninger til lovforslagets kapitler Til kapitel 1: Lovens formål og definitioner I § 1 bestemmes, at loven har til formål at beskytte personer og afdøde,  

 der deltager i eller er genstand for biomedicinske forsøg.
Dermed siger  

 loven, at ingen motiver kan retfærdiggøre brugen af enkelte mennesker som  

 rene midler til gavn for andre.
 I § 2 fastslås lovens område til at omfatte forsøg og behandlingsforsøg.  

 Lovens område er tidligere kommenteret i et særskilt kapitel herom.
Til kapitel 2: Det Etiske Råds og komitesystemets opgaver I § 3 fastlægges Det Etiske Råds opgaver.
Det er de samme opgaver, som  

 rådet har i dag, med enkelte justeringer som en konsekvens af, at Det Etiske  

 Råd skal ses i tæt sammenhæng med komitesystemet.
 Således skal Det Etiske Råd bidrage til, at principielle afgørelser  

 truffet af Den Centrale Videnskabsetiske Komite gøres til genstand for debat  

 i offentligheden, hvorved man bl.a. udnytter den ekspertise, der allerede  

 findes i Det Etiske Råd, til debatskabende aktivitet.
Den Centrale Videnskabsetiske Komites vigtigste opgave er at fungere som  

 ankeinstans for afgørelser truffet af de regionale komiteer.
Den Centrale  

 Videnskabsetiske Komite skal desuden fortsætte med de opgaver, komiteen har i  

 dag, dvs. koordinere arbejdet i de regionale videnskabsetiske komiteer.
Det  

 vil bl.a. indebære udarbejdelse af vejledninger, afholdelse af seminarer om  

 etiske spørgsmål af betydning for komiteernes arbejde og diskussion af  

 principielle videnskabsetiske spørgsmål.
 Desuden skal komiteen fastsætte retningslinier og rådgive de regionale  

 videnskabsetiske komiteer i videnskabsetiske spørgsmål og behandle sager om  

 biomedicinske forsøg og behandlingsforsøg, som er forelagt komiteen efter §  

 22, stk. 6.
Komiteen skal som noget nyt bistå ved tværfaglig uddannelse af  

 sundhedspersonale i patientkommunikation i forbindelse med forsøg (jf. § 4,  

 stk. 1, nr. 4). Her tænkes særligt på projekter som Det Etiske Råds  

 »Kommunikation på afdelingen«, hvor der i dialog med  

 sundhedspersonalet lægges op til en udvikling af hele  

 kommunikationssituationen med patienter.
Komiteen skal naturligvis i første  

 omgang koncentrere sig om patientinformation i forbindelse med forsøg og  

 behandlingsforsøg.
Desuden er komiteen også som noget nyt forpligtet til at offentliggøre  

 sine afgørelser samtidig med afgørelsen (jf. § 4, stk. 3). Forslagsstillerne  

 har ikke lagt sig fast på formen, blot afgørelserne kommer til  

 offentlighedens kendskab.
Således finder forslagsstillerne det ikke  

 tilfredsstillende, at orientering om komiteens afgørelser først fås i  

 forbindelse med årsberetningerne, hvis offentliggørelse kan komme op til 2 år  

 efter, at godkendelsen er blevet givet og forsøget er gennemført.
Der er i  

 øvrigt i § 5 fastsat en række krav til årsberetningen.
 Principperne om bredere information om komiteernes arbejde er også  

 fastlagt for de regionale komiteer, jf. § 7 og 8.
Endelig pålægges det i § 4, stk. 4, Den Centrale Videnskabsetiske Komite  

 at informere Det Etiske Råd om sine afgørelser.
Dette sker for at sikre, at  

 Det Etiske Råd hele tiden er ajour med den biomedicinske udvikling, og for at  

 sikre en dialog mellem komiteen og rådet om de debatskabende aktiviteter om  

 komiteens afgørelser.
Det skal fra forslagsstillerne kraftigt understreges,  

 at Det Etiske Råd ikke skal fungere som en yderligere ankemyndighed, og Det  

 Etiske Råd kan ikke tage sager op, som er færdigbehandlet i Den Centrale  

 Videnskabsetiske Komite.
Lovforslaget omhandler ikke forslag om særlig klageadgang.
Klager over  

 skader ved medvirken i et forsøg eller behandlingsforsøg rettes som i dag til  

 Sundhedsvæsenets Patientklagenævn.
Klager over selve forsøget eller  

 behandlingsforsøget kan derimod indbringes for Den Centrale Videnskabsetiske  

 Komite (§ 4, stk. 2).
Til kapitel 3: Det Etiske Råd §§ 9-11 bestemmer udpegningen og sammensætningen af Det Etiske Råd.  

 Bestemmelserne svarer til ordlyden i de tilsvarende bestemmelser i lov nr.  

 353 af 3. juni 1987 om oprettelse af et etisk råd og regulering af visse  

 biomedicinske forsøg (§§ 1, 2 og 10) og er en videreførelse af dette etiske  

 råd.
Der er dog en enkelt undtagelse, som består i, at to af rådets medlemmer  

 tillige skal være medlem af Den Centrale Videnskabsetiske Komite.
Det sker  

 for at bidrage til koordineringen af de to organers arbejde.
Til kapitel 4: De Videnskabsetiske Komiteer I § 13 foreslås det, at sundhedsministeren opretter en central  

 videnskabsetisk komite.
Komiteen får en anden sammensætning end i dag.
I lovforslaget er Den Centrale Videnskabsetiske Komite sikret uafhængighed  

 af de regionale komiteer, så Den Centrale Videnskabsetiske Komite kan virke  

 som ankemyndighed.
Den eksisterende sammensætning af Den Centrale  

 Videnskabsetiske Komite, hvor medlemmer af de regionale komiteer samtidig er  

 medlem af Den Centrale Videnskabsetiske Komite, giver habilitetsproblemer,  

 fordi medlemmer af de regionale komiteer vil komme til at tage stilling til  

 det samme forsøg i både første og anden instans.
Det vil svare til, at den  

 dommer, der havde pådømt sagen i første instans, deltog i bedømmelsen ved  

 landsretten.
Derfor er det i lovforslaget fastslået, at medlemmer af de  

 regionale videnskabsetiske komiteer ikke kan være medlem af Den Centrale  

 Videnskabsetiske Komite.
Komiteen skal bestå af 9 medlemmer for på samme tid at sikre en  

 funktionsduelig komite og en alsidig sammensætning.
I modsætning til  

 sundhedsministerens lovforslag er der her sikret et flertal af lægpersoner.
Nyt i forhold til den nuværende Centrale Videnskabsetiske Komite er, at  

 det læge elements rekrutteringsbasis gøres noget bredere, end det er  

 tilfældet i dag, sådan som det er foreslået af Sundhedsministeriets udvalg i  

 betænkning nr. 1185/1989 (s. 74). Således udpeges 4 medlemmer med indseende i  

 videnskabsetiske, almenkulturelle og samfundsmæssige spørgsmål, der er af  

 betydning for komiteens arbejde, mens 1 medlem udpeges efter indstilling fra  

 patientorganisationer.
Her tænkes navnlig inddraget De Samvirkende  

 Invalideorganisationer, der nu er en landsdækkende paraplyorganisation for en  

 række foreninger for kronisk syge.
Denne bestemmelse om en bredere  

 rekruttering af lægpersoners synspunkter er ny i forhold til  

 sundhedsministerens lovforslag.
Det følger intentionerne i  

 Sundhedsministeriets udvalgs forslag.
3 medlemmer udpeges af sundhedsministeren.
De skal dække områderne:  

 Klinisk forskning, arbejdsmedicin/miljømedicin og alment praktiserende  

 læge/embedslæge.
Dermed sikres det, at komiteens afgørelser træffes på et  

 fagligt forsvarligt grundlag.
Medlemmerne udpeges af henholdsvis sundhedsministeren og Folketingets  

 Udvalg vedrørende Det Etiske Råd.
Dermed overfører man de gode erfaringer,  

 der hidtil har været med nedsættelsen af Det Etiske Råd, til Den Centrale  

 Videnskabsetiske Komite.
En regional videnskabsetisk komite nedsættes af amtskommunen, men er i  

 øvrigt sikret uafhængighed ved, at medlemmerne af en regional videnskabsetisk  

 komite ikke samtidig kan være medlem af Folketing, et amtsråd eller en  

 kommunalbestyrelse.
I øvrigt har de samme principper med flertal af  

 lægpersoner samt uafhængighed af de politiske myndigheder gjort sig gældende  

 ved sammensætningen og udpegningen af de regionale komiteer.
Det forventes  

 ikke, at der bliver nævneværdigt flere regionale komiteer end de 7, der er i  

 dag.
Til kapitel 5: Vilkår for biomedicinske forsøg I §§ 16 og 17 opregnes flere patientrettigheder.
Der skal foreligge et  

 frit afgivet, informeret samtykke fra den, der deltager i det biomedicinske  

 forsøg eller behandlingsforsøg.
Endvidere skal de forudselige risici og  

 bivirkninger, der kan være forbundet med forsøget, ikke have et uantageligt  

 omfang for forsøgspersonen.
Endelig skal der ved forsøget eller  

 behandlingsforsøget kunne opnås resultater, der ikke kan opnås på anden vis.  

 Dermed bliver det forsøgspersonen og ingen andre, der skal tage endelig  

 stilling til, om forsøget har en for ham eller hende uantagelig karakter.
De  

 videnskabsetiske komiteers opgave består bl.a. i at sikre, at eventuelle  

 risici er velbeskrevne i den skriftlige information, som gives til  

 forsøgspersonen forud for stillingtagen til deltagelse i forsøget, jf. § 16.
Forslagsstillerne er meget betænkelige ved brug af stedfortrædende  

 samtykke.
I § 17 fastsættes derfor meget strenge krav ved brug af  

 stedfortrædende samtykke.
Forslagsstillerne har - i modsætning til  

 sundhedsministeren - fulgt Sundhedsministeriets udvalg og fastslået, at der  

 kun må gennemføres forsøg, der kommer forsøgspersonen til gode (betænkning  

 1185/1989, s. 97). Forslagsstillerne finder i den forbindelse, at der kun må  

 gennemføres forsøg, der har minimale risici.
 Der er i lovforslaget stillet en række krav, der gør det muligt for  

 offentligheden og Folketinget at følge brugen af stedfortrædende samtykke.
Der er stillet krav til komiteernes årsberetninger om at beskrive, i  

 hvilket omfang komiteerne har givet tilladelse til stedfortrædende samtykke,  

 og hvordan det er sikret, at forsøgene er etiske forsvarlige.
Der kan på den  

 baggrund føres en løbende offentlig debat om betingelserne for, at der skal  

 kunne gennemføres forsøg med stedfortrædende samtykke, og om det skal være  

 tilladt fremover.
I § 18 foreslås, at der kun må gennemføres forsøg på afdøde, når disse  

 forud i levende live har givet informeret samtykke.
I øvrigt henvises til  

 bemærkningerne i sundhedsministerens lovforslag, (s. 11) herom:
». . . . rummer bestemmelserne en udvidelse i forhold til i dag ved  

 at omfatte forskning på afdøde (. . .).« »Forskning på afdøde er ikke omfattet af Helsinkideklarationen.
I  

 rekommandation nr. 5 anbefaler Den Centrale Videnskabsetiske Komite, at man  

 på dette forskningsområde følger synspunkter svarende til dem, der gælder  

 forskning på levende mennesker, dvs., at der indhentes komitevurdering.
Der  

 har med andre ord været en kollegial indforståelse med at følge  

 deklarationen, uanset at den ikke gælder på området.
Når forskning på afdøde  

 nu inddrages i et lovhjemlet komitesystem og de regler, der gælder for dette,  

 er det vigtigt, at forskningsbegrebet afgrænses over for de procedurer, der  

 er omfattet af lov om ligsyn, obduktion og transplantation m.v. (lov nr. 402  

 af 13. juni 1990), dvs. medico-legalt ligsyn, lægevidenskabelig obduktion og  

 udtagelse af organer m.v. i transplantationsøjemed.
Med hensyn til dødens  

 konstatering henvises til før omtalte lov, hvoraf det fremgår (§ 16), at der  

 uanset samtykke ikke må foretages biomedicinske forsøg på hjernedøde.
Der foreligger i øvrigt afgrænsningsproblemer, der er beslægtet med de  

 ovenfor nævnte forhold til levende mennesker.
Udgangspunktet må være, at  

 mediolegalt ligsyn og udtagelse af organer m.v. i transplantationsøjemed  

 falder uden for lovens gyldighedsområde.
For så vidt angår obduktioner må  

 langt hovedparten af disse ligeledes undtages lovforslagets bestemmelser,  

 fordi de udføres som led i en sædvanlig vurdering af et  

 sygdoms-/behandlingsforløb eller i uddannelsesmæssigt øjemed.
Kun de  

 obduktioner, hvor der er et generelt videnserhvervende element, der ikke er  

 led i uddannelsesforløbet, vil med andre ord kunne være omfattet af  

 anmeldelsespligten og de virkninger, der følger deraf.
Da lov om ligsyn,  

 obduktion og transplantation m.v. stiller krav om samtykke fra afdøde eller  

 afdødes nærmeste i obduktionstilfælde, vil den reelle retlige forskel på, om  

 en procedure henføres til det ene eller det andet regelsæt, ikke være stor.  

 Afgrænsningen medfører imidlertid - ligesom ovenfor - at de strengere  

 formkrav, der gælder, når der er tale om forskning, ikke unødigt udstrækkes  

 til at gælde sundhedsvæsenets sædvanlige ikkeforskningsprægede rutiner.
§ 19 foreslår, at det ikke er tilladt at gennemføre biomedicinske forsøg  

 og behandlingsforsøg på mennesker, der er tvangsanbragt på institution.
Her  

 tænkes bl.a. på indsatte i fængsler eller børn, der er tvangsanbragt på  

 institution.
Det afgørende er, at disse mennesker er i et direkte  

 afhængighedsforhold, som gør, at de aldrig vil kunne træffe et frit valg -  

 heller ikke til at deltage i biomedicinske forsøg.
Der er formentlig tale om  

 meget få biomedicinske forsøg, så bestemmelsen vil få relativt lille  

 betydning for den lægevidenskabelige forskning, men det er vigtigt for  

 forslagsstillerne at give en retsgaranti for mennesker, der er i denne  

 situation.
 I § 20 foreslås, at alle biomedicinske forsøg på mennesker og afdøde kun  

 må finde sted med tilladelse fra en regional videnskabsetisk komite.
Det forudsættes, at komiteen tager stilling til, om forsøget er i  

 overensstemmelse med god videnskabelig praksis, og at den forudsete risiko  

 ved forsøget ikke har et uantageligt omfang.
Den regionale komite godkender  

 også den skriftlige information i forbindelse med indhentelse af samtykke.
Det er ikke fundet hensigtsmæssigt at fastlægge alle de spørgsmål, som den  

 regionale komite skal tage stilling til, men det afgørende er, at komiteen  

 skal leve op til intentionerne i loven og beskytte den enkelte forsøgsperson  

 eller afdøde, jf. i øvrigt § 22. De regionale komiteer kan således f.eks.  

 bestemme - at projekter, der udføres på sygehuse, påtegnes af administrerende  

 overlæge/lederskabet.
Dermed understreges afdelingsansvaret for projekternes  

 relevans, indhold og lødighed, men også at forsøget gennemføres i  

 overensstemmelse med protokollen, - at informationsmaterialet sikrer, at den enkelte patient får de  

 nødvendige og tilstrækkelige skriftlige informationer, jf. i øvrigt  

 bemærkninger til informeret samtykke (jf. § 23), - at de personer, der deltager i forsøget, i særlige tilfælde  

 efterfølgende kan underrettes om resultaterne.
En naturlig afslutning vil  

 være en orientering til alle de deltagende forsøgspersoner, når forsøget er  

 afsluttet.
 I forbindelse med en godkendelse kan komiteen fastsætte vilkår for  

 forsøget og i den forbindelse sikre sig, at forsøget med hensyn til metodik  

 repræsenterer god videnskabelig standard.
Problematiske er forsøg, der falder ind under kategorien irrelevant  

 forskning - forskning, der ikke bidrager med ny viden.
I Sundhedsministeriets  

 udvalg blev denne forskning erkendt som et reelt problem, og det bestemmes  

 derfor, at de regionale komiteer skal sikre sig, at der er tilstrækkelig god  

 grund til at gennemføre forsøget.
 I § 22, stk. 3, bestemmes, at komiteerne kan kræve fremskaffet de  

 nødvendige oplysninger for at kunne give deres tilladelse.
I § 22, stk. 5, fastsættes regler om forsøg med lægemidler.
Paragraffen  

 sikrer, at det er det videnskabelige komitesystem, der giver den endelige  

 godkendelse.
Efter § 22, stk. 6, skal et forsøg henvises til Den Centrale  

 Videnskabsetiske Komite, hvis der ikke kan opnås enighed om det eller der  

 hersker tvivl om bedømmelsen.
Bestemmelsen svarer til praksis i dag i de  

 videnskabsetiske komiteer.
Efter § 22, stk. 7, kan komiteerne undtage behandlingsforsøg for  

 godkendelse, hvis behandlingsforsøgene ikke rejser etiske betænkeligheder.  

 Med undtagelsesbestemmelsen undgår man unødigt bureaukrati for i etisk  

 henseende ukomplicerede behandlingsforsøg.
I forhold til sundhedsministerens  

 lovforslag indeholder nærværende lovforslag netop behandlingsforsøg.
Det sker  

 ud fra ønsket om at sikre, at loven ikke skal unddrages ved, at forskere blot  

 kalder deres forsøg for et behandlingsforsøg.
Det betyder på den anden side,  

 at det ikke kan udelukkes, at loven også kommer til at omfatte  

 behandlingsforsøg, der ikke er etiske betænkeligheder ved.
Sådanne forsøg kan  

 komiteerne undtage for godkendelsesproceduren.
Forslagsstillerne forestiller  

 sig, at de første behandlingsforsøg, der undtages, tillige behandles i den  

 centrale komite.
Endvidere forudsættes, at komiteerne ved sådanne afgørelser  

 særskilt offentliggør disse samtidig med afgørelsen og på den måde inddrager  

 offentligheden og bidrager til den offentlige debat i det betimelige i at  

 undtage sådanne behandlingsforsøg fra godkendelse.
 Endelig forpligtes komiteerne i § 22, stk. 8, til at bruge  

 konsulentbistand i de sager, hvor komiteen ikke selv besidder den nødvendige  

 viden.
Frit afgivet, informeret samtykke er et helt centralt element i  

 lovforslaget for at sikre den enkeltes selvbestemmelse.
Derfor indeholder  

 forslaget en særlig bestemmelse - § 23 - der nærmere fastlægger det  

 informerede samtykke. § 23, stk. 3, er stort set identisk med  

 Sundhedsstyrelsens cirkulære om information og samtykke m.v. af 17. maj 1991,  

 § 7, stk. 2.
 Det er vanskeligt at lovgive om det informerede samtykke, fordi det  

 forudsætter en dialog mellem sundhedspersonale og patienter/forsøgspersoner  

 og en indlevelse i forsøgspersonen og evnen til at kommunikere.  

 Forslagsstillerne støtter således Den Almindelige Danske Lægeforenings etiske  

 regler om informeret samtykke i forbindelse med behandling:
 »En patient har ret til fuld information om diagnose, prognose og  

 behandlingsmuligheder m.v. samt ret til på grundlag af denne information at  

 afgøre, om han eller hun vil acceptere eller frabede sig en given behandling.
Lægen skal altid indleve sig bedst muligt i patientens samlede psykiske,  

 sociale og somatiske situation og nøje overveje, i hvilken ånd information  

 skal gives.
Lægen bør således aldrig påtvinge en patient information, som  

 denne åbenlyst ikke ønsker« (§ 4).
Forslagsstillerne finder, at informationssituationen skærpes væsentligt i  

 forbindelse med forsøg, hvor det lægelige indgreb ikke nødvendigvis er til  

 gavn for forsøgspersonen.
Der er således situationer, hvor det vil være  

 direkte angribeligt overhovedet at spørge, om patienten vil være med i  

 forsøg.
Det skal således efter lovforslaget ikke være en ret at spørge  

 patienter, om de vil være med i forsøg.
Det kan f.eks. dreje sig om  

 kræftpatienter, som har fået deres »dødsdom«.
Det kan også være  

 patienter, der på grund af sygdom ikke psykisk er i stand til overhovedet at  

 tage stilling til, om de ønsker at være med i forsøg.
Desuden er det fundet nødvendigt i lovforslaget at fastslå visse  

 minimumsrettigheder og -krav til informationen.
Det skal af informationen  

 klart fremgå, at de mennesker, der deltager i biomedicinske forsøg, på  

 ethvert tidspunkt kan tilbagekalde deres samtykke.
 Endvidere kan forsøgspersonen få indsigt i forsøgsprotokollen, fordi det  

 er afgørende, at forsøgspersonen har samme mulighed for indsigt i forsøget  

 som forskeren, idet en forskellig adgang til viden vanskeliggør  

 kommunikationen mellem forsøgsperson og forsker.
 Der er naturligvis også krav om information om forsøgspersonens  

 klagemuligheder og om, at forsøgspersonen har så god tid til at tage stilling  

 til deltagelse i forsøget, at vedkommende kan rådføre sig med sine nærmeste.
Desuden er det bestemt, at samtykke gives til en anden person end den  

 ansvarlige forsker.
Det er for at sikre, at samtykke ikke skal gives til en  

 person, der har personlig interesse i at få så mange som muligt til at sige  

 ja til at deltage i forsøget, og som dermed har en interesse i at påvirke  

 personen til at deltage i forsøg.
Forslagsstillerne har også overvejet, om informationen bør gives af en  

 anden end den ansvarlige forsker.
Forslagsstillerne finder, at det bør være  

 det overvejende princip, men erkender samtidig, at det er den ansvarlige  

 forsker, der ved mest om forsøget, og at det på nogle sygehusafdelinger ikke  

 vil være praktisk muligt at have andre til rådighed til at informere om  

 forsøget.
Som noget nyt skal de regionale komiteer påse, at forsøgene gennemføres i  

 overensstemmelse med de i godkendelsen fastsatte vilkår (jf. § 24). Der kan  

 bl.a. være tale om gennem supervision, hvor forsøgene finder sted, at sikre,  

 at forsøgspersonerne får informationen i den ånd, der er i loven.
Komiteerne  

 kan også foretage stikprøvevis kontrol med, at forsøget udføres i  

 overensstemmelse med protokollen, og kan stikprøvevis sammenholde protokol og  

 afsluttende rapport, herunder foretage vurderinger af, om bivirkninger har  

 været over- eller undervurderet i forsøgsprotokollen.
I øvrigt er det op til  

 komiteerne at påse, at forsøgene udføres i overensstemmelse med den enkelte  

 patients rettigheder.
Forslagsstillerne ønsker ikke (jf. § 26), at vederlag til forsøgspersonen  

 skal kunne påvirke afgivelsen af samtykke.
Der kan med andre ord kun være  

 tale om en symbolsk betaling.
Forslagsstillerne finder det betænkeligt, at  

 ansatte på virksomheder indgår i forsøg, dels fordi der er et  

 afhængighedsforhold mellem de ansatte og virksomheden, og dels fordi der  

 altid vil være en vis pression, f.eks. gennem virksomhedskulturen, der mere  

 eller mindre vil presse den ansatte til at deltage i forsøg.
Noget frit  

 informeret valg er der ikke tale om.
Derfor skal der vises stor  

 tilbageholdenhed på dette område, og forslagsstillerne forventer, at  

 komiteerne i deres årsberetninger eller ved offentliggørelsen af deres  

 afgørelser redegør for, hvor mange forsøg der gennemføres under sådanne  

 omstændigheder, og hvor mange forsøgspersoner det drejer sig om.
Komiteerne  

 forventes ligeledes at redegøre for, hvorfor forsøgene ikke kan udføres på  

 andre forsøgspersoner, og hvordan komiteen har sikret at forsøget er etisk  

 forsvarligt.
Til kapitel 6: Finansiering For forslagsstillerne er det et afgørende princip at sikre Den Centrale  

 Videnskabsetiske Komites uafhængighed.
Derfor etableres et af Sundheds- og  

 Forsknings- og Undervisningsministeriet uafhængigt sekretariat.
I dag er der allerede etableret et uafhængigt sekretariat for Det Etiske  

 Råd, og for at sikre den bedst mulige ressourceudnyttelse foreslås derfor i §  

 27, at dette sekretariat tillige kommer til at fungere som sekretariat for  

 Den Centrale Videnskabsetiske Komite.
Dermed udnytter man de  

 fællesfunktioner, der nødvendigvis må være for to så tæt beslægtede organer.  

 Det drejer sig om bibliotek, internationalt kontaktnet, dokumentation inden  

 for den biomedicinske udvikling samt kontorhold, ligesom det fælles  

 sekretariat vil kunne bidrage til et tæt samspil om den informerende og  

 debatskabende funktion.
Sekretariatet ansættes og afskediges af Det Etiske Råds formand.
Det  

 Etiske Råds formand skal i sin ansættelsespolitik tage hensyn til de  

 opgavefunktioner, der skal varetages for Den Centrale Videnskabsetiske  

 Komite.
I § 28 fastslås en tilsvarende af amtskommunen uafhængig  

 sekretariatsbistand til de regionale komiteer.
De ansatte i sekretariatet  

 ansættes og afskediges af formanden for den regionale komite.
Til kapitel 7: Straffebestemmelser I § 29 hjemles straf i form af bøde eller hæfte for overtædelser af  

 bestemmelserne i loven.
Til kapitel 8: Ikrafttræden Loven træder i kraft den 1. august 1993, idet der dermed er sikret en  

 passende tid til at få udpeget medlemmer og fastsat de nødvendige regler i  

 medfør af loven.
I § 30 er nævnt de bestemmelser, der udgår af lov nr. 353 af 3. juni 1987  

 om oprettelse af et etisk råd og regulering af visse biomedicinske forsøg.
I  

 loven bevares bestemmelserne om beskyttelse af menneskelige befrugtede æg  

 m.v.
Skriftlig fremsættelse Birgitte Husmark (SF):
 Som ordfører for forslagsstillerne tillader jeg mig hermed at fremsætte:
 Forslag til lov om biomedicinsk forsøgsvirksomhed samt om Det Etiske  

 Råd og et videnskabsetisk komitesystem.
(Lovforslag nr.
L 19).
 Jeg henviser til de bemærkninger, der ledsager lovforslaget, og anbefaler  

 det til Tingets velvillige behandling.
