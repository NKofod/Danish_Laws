Fremsat den 30. januar 2002 af  

 justitsministeren (Lene Espersen) Forslag til Lov om ændring af færdselsloven1) (Behandling af erstatningskrav efter skader i udlandet) § 1 I færdselsloven, jf. lovbekendtgørelse nr. 712 af 2. august  

 2001, foretages følgende ændringer:
 1. I § 107 indsættes som nyt stk. 2:
»Stk. 2. Justitsministeren kan fastsætte regler om  

 forsikringsselskabers og garantifondens betaling til det i §§ 115 a-b  

 omhandlede erstatningsorgan og informationskontor samt om garantifondens  

 betaling til erstatningsorganer i andre medlemsstater i Den Europæiske  

 Union. § 115 a, stk. 3, finder tilsvarende anvendelse.« Stk. 2-3 bliver herefter stk. 3-4.
 2. Efter § 115 indsættes:
 »Erstatningsorgan mv.
§ 115 a.
Justitsministeren opretter eller anerkender et  

 erstatningsorgan, der kan udbetale erstatning for skader forvoldt af et  

 motordrevet køretøj, hvis 1)	skadelidte er bosat i Danmark, 2)	køretøjet er forsikret og hjemmehørende i en  

 anden medlemsstat i Den Europæiske Union, eller køretøjet  

 er ukendt, eller det ikke er muligt at identificere det forsikringsselskab,  

 der har ansvarsforsikret køretøjet, og 3)	skaden er sket i en anden medlemsstat i Den Europæiske Union  

 eller i en ikke-medlemsstat, der har tilsluttet sig ordningen med  

 grønne kort.
Stk. 2. Erstatningsorganet skal endvidere kunne udbetale  

 erstatning for skader forvoldt af et motordrevet køretøj, der  

 er forsikret i Danmark, hvis 1)	skadelidte er bosat i en anden medlemsstat i Den Europæiske  

 Union, 2)	køretøjet er hjemmehørende i en anden  

 medlemsstat i Den Europæiske Union end den, hvor skadelidte er bosat,  

 og 3)	skaden er sket i en anden medlemsstat i Den Europæiske Union  

 end den, hvor skadelidte er bosat, eller i en ikke-medlemsstat, der har  

 tilsluttet sig ordningen med grønne kort.
 Stk. 3. Justitsministeren kan fastsætte regler om, i  

 hvilket omfang ikke-medlemsstater i de i stk. 1-2 og 4 samt § 115 b  

 nævnte tilfælde sidestilles med stater, der er medlem af Den  

 Europæiske Union.
Stk. 4. Justitsministeren kan med henblik på at  

 gennemføre Europa-Parlamentets og Rådets direktiv 2000/26/EF af  

 16. maj 2000 (fjerde motorkøretøjsforsikringsdirektiv)  

 fastsætte nærmere regler om udbetaling af erstatning fra  

 erstatningsorganet og om erstatningsorganets virksomhed.
Justitsministeren  

 kan endvidere fastsætte nærmere regler om forsikringsselskabers  

 og skadebehandlingsrepræsentanters behandling af erstatningskrav  

 omfattet af det i 1. pkt. nævnte direktiv.
Informationskontor § 115 b.
Justitsministeren opretter eller anerkender et  

 informationskontor, der efter en skade forvoldt af et motordrevet  

 køretøj bistår med at skaffe oplysninger om det  

 skadevoldende køretøj og dets forsikringsforhold, hvis  

 skadelidte er bosat i Danmark, køretøjet er forsikret eller  

 hjemmehørende i Danmark, eller skaden er sket i Danmark.
Dette  

 gælder dog kun, hvis 1)	skadelidte er bosat i en medlemsstat i Den Europæiske  

 Union, 2)	køretøjet er forsikret og hjemmehørende i en  

 medlemsstat i Den Europæiske Union, og 3)	skaden er sket i en anden medlemsstat i Den Europæiske Union  

 end den, hvor skadelidte er bosat, eller i en ikke-medlemsstat, der har  

 tilsluttet sig ordningen med grønne kort.
Stk. 2. Justitsministeren kan med henblik på at  

 gennemføre Europa-Parlamentets og Rådets direktiv 2000/26/EF af  

 16. maj 2000 (fjerde motorkøretøjsforsikringsdirektiv)  

 fastsætte nærmere regler om informationskontorets virksomhed samt  

 om forsikringsselskabers og skadebehandlingsrepræsentanters pligt til  

 at give oplysninger til det i stk. 1 nævnte informationskontor og  

 til informationskontorer i andre medlemsstater i Den Europæiske  

 Union.« § 2 Stk. 1. Loven træder i kraft dagen efter  

 bekendtgørelsen i Lovtidende.
Bemærkninger til lovforslaget Almindelige bemærkninger 1. Indledning Formålet med lovforslaget er at forbedre skadelidtes  

 muligheder for få erstatning efter færdselsuheld i en  

 EU-medlemsstat mv.
 Lovforslaget gennemfører dele af  

 Europa-Parlamentets og Rådets direktiv 2000/26/EF af 16. maj 2000 om  

 indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (fjerde  

 motorkøretøjsforsikringsdirektiv). Medlemslandene skal inden  

 den 20. juli 2002 vedtage de nødvendige regler for at  

 gennemføre direktivet, og disse regler skal træde i kraft inden  

 den 20. januar 2003. Medlemslandene skal dog inden den 20. januar 2002  

 oprette eller godkende et erstatningsorgan, jf. nedenfor i de almindelige  

 bemærkninger pkt. 2.2. Direktivet er medtaget som bilag til  

 lovforslaget.
 Lovforslaget indeholder alene de ændringer af  

 færdselsloven, der er nødvendige for at gennemføre fjerde  

 motorkøretøjsforsikringsdirektiv i dansk ret.
Lovforslaget bygger på lovforslag nr.
L 50, som blev  

 fremsat den 24. oktober 2001 af den daværende trafikminister.
I  

 forbindelse med ressortomlægningen i november 2001 er  

 færdselslovens regler om erstatning og forsikring overført til  

 justitsministeren.
2. Fjerde motorkøretøjsforsikringsdirektiv Fjerde motorkøretøjsforsikringsdirektiv har  

 til formål at forbedre skadelidtes muligheder for at få  

 erstatning efter færdselsuheld i en anden EU-medlemsstat mv.
Direktivet ligger i forlængelse af første,  

 andet og tredje motorkøretøjsforsikringsdirektiv  

 (72/166/EØF, 84/5/EØF og 90/232/EØF), der alle er  

 gennemført i dansk ret.
Direktivet er endvidere et supplement til den  

 såkaldte grønkortordning, der er beskrevet nedenfor i de  

 almindelige bemærkninger pkt. 3.3.
 Direktivet gælder for skadelidte bosat i en  

 EU-medlemsstat i tilfælde, hvor skaden er forvoldt i en anden  

 EU-medlemsstat end skadelidtes bopælsstat eller i en ikke-medlemsstat,  

 som har tilsluttet sig grønkortordningen, og af et  

 motorkøretøj, der er forsikret og hjemmehørende i en  

 EU-medlemsstat (artikel 1).
 Direktivets hovedpunkter er:
 -	Den skadelidte skal kunne rejse sit erstatningskrav direkte mod det  

 forsikringsselskab, som har ansvarsforsikret det skadevoldende  

 køretøj.
 -	Ethvert forsikringsselskab skal udpege  

 skadebehandlingsrepræsentanter i de andre medlemsstater, således  

 at skadelidte kan rejse sit erstatningskrav i sit hjemland over for et  

 udenlandsk forsikringsselskabs skadebehandlingsrepræsentant.
 -	Der skal i hver medlemsstat oprettes et erstatningsorgan, der kan  

 behandle erstatningskrav fra skadelidte omfattet af direktivet.
 -	Der skal i hver medlemsstat oprettes et informationskontor, der kan  

 bistå skadelidte med at få oplysninger om det skadevoldende  

 køretøj og dets forsikringsforhold.
 Reglerne om skadebehandlingsrepræsentanter og om  

 erstatningsorganet gælder kun skader forvoldt af  

 køretøjer, som er forsikret og hjemmehørende i en anden  

 medlemsstat end den, hvor skadelidte er bosat (artikel 1, stk. 2).  

 Erstatningsorganet kan dog også behandle erstatningskrav for skader  

 forvoldt af ukendte eller uforsikrede køretøjer (artikel 1,  

 stk. 3, og artikel 7).
Direktivet berører ikke internationale privat- og  

 procesretlige regler om lovvalg og værneting, dvs.  

 spørgsmålet om, hvilket lands lov der skal anvendes ved  

 afgørelsen af erstatningssagen, og ved hvilket lands domstole en  

 retssag kan anlægges.
Skadebehandlingsrepræsentantens virksomhed  

 i en EU-medlemsstat indebærer således ikke i sig selv, at der i  

 dette land kan anlægges retssag mod det pågældende  

 forsikringsselskab.
 Direktivet er omfattet af aftalen om Det Europæiske  

 Økonomiske Samarbejdsområde (EØS-aftalen) og finder  

 dermed også anvendelse for EØS-landene (Island, Liechtenstein og  

 Norge).
 2.1. Skadebehandlingsrepræsentanter mv.
Et forsikringsselskab, der tegner ansvarsforsikringer for  

 motorkøretøjer, skal udpege en  

 skadebehandlingsrepræsentant i alle andre medlemsstater end den, hvor  

 selskabet har fået sin tilladelse til at drive forsikringsvirksomhed.  

 Skadebehandlingsrepræsentanten skal være bemyndiget til at  

 repræsentere forsikringsselskabet over for skadelidte samt til fuldt ud  

 at imødekomme skadelidtes krav.
Repræsentanten skal være i  

 stand til at behandle sagen på sproget i den medlemsstat, hvor  

 skadelidte har bopæl (artikel 4, stk. 1-3 og 5, og artikel 8).
 Udpegningen af en skadebehandlingsrepræsentant  

 afskærer ikke skadelidte fra at rejse krav direkte mod skadevolderen  

 eller forsikringsselskabet (artikel 4, stk. 4).
 Forsikringsselskabet eller  

 skadebehandlingsrepræsentanten skal senest tre måneder efter, at  

 skadelidte har fremsat sit erstatningskrav, enten give et begrundet  

 erstatningstilbud (hvis ansvaret anerkendes, og tabet er opgjort) eller et  

 begrundet svar på skadelidtes krav (hvis ansvaret afvises, eller tabet  

 ikke er endeligt opgjort). Der skal endvidere betales renter af det  

 beløb, som forsikringsselskabet tilbyder i erstatning, eller som  

 senere tilkendes af en domstol, hvis tilbuddet ikke er fremsat inden for tre  

 måneder (artikel 4, stk. 6).
2.2. Erstatningsorgan Hver medlemsstat skal oprette eller anerkende et  

 erstatningsorgan, der kan udbetale erstatning til skadelidte, der er omfattet  

 af direktivet (artikel 6, stk. 1).
 Den skadelidte kan rejse sit erstatningskrav over for  

 erstatningsorganet i den medlemsstat, hvor han eller hun er bosat,  

 hvis:
 -	Forsikringsselskabet eller skadebehandlingsrepræsentanten ikke  

 inden for tre måneder har givet et begrundet svar på skadelidtes  

 erstatningskrav.
-	Forsikringsselskabet ikke har udpeget en  

 skadebehandlingsrepræsentant i skadelidtes bopæls-stat.
Dette  

 gælder dog ikke, hvis erstatningskravet er rejst direkte over for  

 forsikringsselskabet, og skadelidte senest tre måneder efter kravets  

 fremsættelse har fået et begrundet svar fra selskabet.
-	Hvis køretøjet er ukendt, eller det ikke inden for to  

 måneder efter uheldet har været muligt at identificere  

 forsikringsselskabet.
Dette gælder også uheld, der er forvoldt af  

 et køretøj, som er hjemmehørende i en ikke-medlemsstat  

 (artikel 7 og artikel 1, stk. 3).
 Hvis skadelidte har anlagt retssag direkte mod  

 forsikringsselskabet, kan kravet ikke tillige rejses over for  

 erstatningsorganet.
 Erstatningsorganet indtræder senest to måneder  

 efter, at den skadelidte har fremsat sit erstatningskrav, men skal afslutte  

 behandlingen af sagen, hvis forsikringsselskabet eller  

 skadebehandlingsrepræsentanten efterfølgende giver et begrundet  

 svar på erstatningskravet.
Det erstatningsorgan, der har ydet erstatning, kan  

 kræve refusion af erstatningsorganet i den medlemsstat, hvor  

 forsikringsselskabet har sit etablerede forretningssted.
Det følger af  

 direktivet, at dette erstatningsorgan herefter indtræder i skadelidtes  

 rettigheder over for skadevolderen eller dennes forsikringsselskab, men  

 direktivet indeholder ikke en regel om, at det pågældende  

 forsikringsselskab er forpligtet til at respektere udenlandske  

 erstatningsorganers afgørelse om erstatningsbeløbet.
Hvis der  

 er tale om et ukendt eller uforsikret køretøj, kan  

 erstatningsorganet kræve refusion af garantifonden for ukendte og  

 uforsikrede køretøjer i den medlemsstat, hvor uheldet er sket,  

 eller hvor køretøjet er hjemmehørende (artikel 6,  

 stk. 2, og artikel 7).
Medlemsstaternes erstatningsorganer skal indgå en  

 aftale om deres funktion og forpligtelser samt om fremgangsmåden ved  

 refusion.
Reglerne om erstatningsorganet får virkning fra en dato, der  

 fastsættes af Kommissionen, når denne aftale er indgået.  

 Hvis aftalen ikke er indgået inden den 20. juli 2002, skal Kommissionen  

 foreslå foranstaltninger, der sikrer, at reglerne får virkning  

 inden den 20. januar 2003 (artikel 6, stk. 3, og artikel 10,  

 stk. 3).
2.3. Informationskontor Hver medlemsstat skal oprette eller anerkende et  

 informationskontor, der skal bistå skadelidte med at få  

 oplysninger om det skadevoldende køretøj og dets  

 forsikringsforhold (artikel 5).
 Informationskontoret skal enten selv føre et  

 register med oplysninger om den pågældende medlemsstats  

 registrerede køretøjer og deres forsikringsforhold eller  

 sørge for at koordinere indsamling og videregivelse af disse  

 oplysninger.
 Forsikringsselskaberne skal give de enkelte  

 informationskontorer oplysning om, hvem der er udpeget som  

 skadebehandlingsrepræsentant i den pågældende  

 medlemsstat.
Inden for en periode af syv år efter uheldet skal  

 informationskontoret i den medlemsstat, hvor skadelidte er bosat, hvor  

 køretøjet er hjemmehørende, eller hvor uheldet fandt  

 sted, straks kunne give skadelidte oplysninger om forsikringsselskabets navn  

 og adresse, nummeret på forsikringspolicen samt navn og adresse  

 på forsikringsselskabets skadebehandlingsrepræsentant i  

 skadelidtes bopælsstat.
Hvis køretøjet er undtaget fra  

 forsikringspligt, skal informationskontoret oplyse navnet på den  

 myndighed mv., der dækker skader forvoldt af  

 køretøjet.
 Hvis skadelidte har en berettiget interesse heri, skal  

 informationskontoret endvidere oplyse om ejerens, den sædvanlige  

 førers eller den registrerede indehavers navn og adresse, f.eks. hvis  

 der kun kan fås erstatning fra disse personer pga. manglende  

 forsikring, eller fordi skaden overstiger forsikringssummen.
 Behandlingen af personoplysninger, f.eks. om  

 køretøjers ejer eller bruger, skal ske i overensstemmelse med  

 nationale regler, der gennemfører Europa-Parlamentets og Rådets  

 direktiv 95/46/EF af 24. oktober 1995 om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger (artikel 5, stk. 5).
3. Gældende ret 3.1. Færdselslovens regler om erstatning og forsikring Reglerne om erstatning og forsikring for motordrevne  

 køretøjer findes i færdselslovens kapitel 16.
Der er objektivt ansvar for skader, der forvoldes ved  

 færdselsuheld mv.
Ansvaret for andre skader skal bedømmes efter  

 dansk rets almindelige erstatningsregler, det vil som udgangspunkt sige  

 culpareglen, hvorefter der er erstatningsansvar for skader, der er forvoldt  

 forsætligt eller uagtsomt.
Der er pligt til at tegne ansvarsforsikring, der  

 dækker erstatningsansvaret for skader forvoldt af motordrevne  

 køretøjer.
Forsikringsselskabet hæfter umiddelbart over  

 for skadelidte, dvs. at den skadelidte kan rette sit krav direkte mod  

 forsikringsselskabet uden først at gøre kravet gældende  

 mod skadevolderen.
Køretøjer, der tilhører staten eller  

 en (amts)kommune, er undtaget fra forsikringspligten.
I givet fald  

 hæfter staten eller den pågældende (amts)kommune for  

 erstatningen i samme omfang som et forsikringsselskab.
3.2. Skader forvoldt i udlandet En dansker, der kommer til skade ved et  

 færdselsuheld i udlandet, må i første omgang rette sit  

 erstatningskrav mod skadevolderen og/eller dennes forsikringsselskab, som  

 begge oftest vil befinde sig i udlandet.
Tilsvarende vil en udlænding,  

 der kommer til skade ved et færdselsuheld her i landet, typisk skulle  

 rette sit krav mod et dansk forsikringsselskab.
Spørgsmålet om, hvor en eventuel retssag mod  

 skadevolderen og/eller forsikringsselskabet kan anlægges, reguleres i  

 Danmark af retsplejeloven og Bruxelles-konventionen af 27. september 1968 om  

 retternes kompetence og om fuldbyrdelse af retsafgørelser i borgerlige  

 sager, herunder handelssager (Domskonventionen). Konventionen erstattes pr.  

 1. marts 2002 af Domsforordningen, som imidlertid ikke vil gælde i  

 Danmark som følge af artikel 2 i protokollen om Danmarks stilling, der  

 er knyttet til Amsterdam-traktaten.
Domskonventionen vil også efter 1.  

 marts 2002 gælde mellem Danmark og de øvrige  

 EU-medlemsstater.
 Hverken efter retsplejeloven eller Domskonventionen har  

 skadelidte en almindelig adgang til at anlægge sagen i sit hjemland.  

 Sagen må i stedet som udgangspunkt anlægges, hvor sagsøgte  

 (skadevolderen eller forsikringsselskabet) har bopæl eller hjemsted,  

 eller hvor skadetilføjelsen er foregået.
Spørgsmålet om, hvilket lands lov der skal  

 anvendes ved afgørelsen af erstatningssagen, afgøres efter  

 reglerne om international privatret.
Efter dansk international privatret vil  

 sagen som udgangspunkt skulle afgøres efter loven i det land, hvor  

 skaden er sket.
3.3. Grønkortordningen Det grønne kort er et internationalt  

 forsikringsbevis, der udfærdiges af et nationalt  

 forsikringsselskab.
Grønkortordningen blev oprettet ved en henstilling  

 i 1949 fra en arbejdsgruppe under transportkomitéen i FN s  

 Økonomiske Europakommission.
Ordningen har været i kraft siden  

 1954 og har til formål at understøtte og forenkle den  

 mellemstatslige motorkøretøjstrafik.
De deltagende lande har  

 gennem grønkortordningen indgået aftale om gensidig anerkendelse  

 af motorkøretøjsforsikringer.
 På nuværende tidspunkt er samtlige EU-lande og  

 følgende andre lande medlemmer af grønkortordningen: Albanien,  

 Andorra, Bosnien-Herzegovina, Bulgarien, Cypern, Estland, F.Y.R.O.M  

 (Makedonien), Iran, Island, Israel, Jugoslavien, Kroatien, Letland, Malta,  

 Marokko, Moldavien, Norge, Polen, Rumænien, Schweiz, Slovakiet,  

 Slovenien, Tjekkiet, Tunesien, Tyrkiet, Ukraine og Ungarn.
 Udgangspunktet for grønkortordningen er, at et  

 køretøj fra et land, der er tilsluttet ordningen, skal kunne  

 færdes i trafikken i et andet land, uden at der skal tegnes en  

 særskilt forsikring, der dækker skader i dette land.
Grønkortordningen omfatter skader, der forvoldes af  

 et køretøj, der er hjemmehørende i et andet land end  

 uheldslandet, uanset om skaden er sket i skadelidtes bopælsland eller i  

 et andet land omfattet af ordningen.
Erstatningen til skadelidte betales af  

 grønkortbureauet i uheldslandet, og dette vil i almindelighed ske  

 på grundlag af dette lands erstatningsregler.
Det betalende  

 grønkortbureau kan herefter gøre regres mod  

 grønkortbureauet i køretøjets hjemland eller direkte mod  

 køretøjets ansvarsforsikringsselskab.
 Hvis f.eks. en dansk bil bliver impliceret i et uheld i  

 Polen, hvor en tysker bliver kvæstet, vil erstatningen til tyskeren  

 blive udbetalt af det polske grønkortbureau efter (normalt) polsk lov.  

 Det polske grønkortbureau vil herefter kunne kræve det udbetalte  

 erstatningsbeløb refunderet af det danske grønkortbureau, der  

 igen vil kræve pengene fra det forsikringsselskab, som har  

 ansvarsforsikret køretøjet.
 I Danmark er Dansk Forening for International  

 Motorkøretøjsforsikring (DFIM) udpeget som  

 grønkortbureau.
4. Lovforslaget Med henblik på at gennemføre dele af fjerde  

 motorkøretøjsforsikringsdirektiv i dansk ret foreslås  

 indsat to nye regler i færdselsloven (§§ 115 a-b), hvorefter  

 justitsministeren opretter eller anerkender et erstatningsorgan og et  

 informationskontor i Danmark.
Det er hensigten at udpege Dansk Forening for  

 International Motorkøretøjsforsikring (DFIM) både som  

 erstatningsorgan og som informationskontor.
Efter direktivet skal ethvert forsikringsselskab, der  

 ansvarsforsikrer motorkøretøjer, udpege  

 skadebehandlingsrepræsentanter i de øvrige EU-medlemsstater.  

 Reglerne om udpegning af skadebehandlingsrepræsentanter for danske  

 forsikringsselskaber og for udenlandske forsikringsselskaber med koncession  

 til at drive forsikringsvirksomhed her i landet vil blive fastsat i lov om  

 forsikringsvirksomhed som en del af de koncessionskrav, der skal opfyldes for  

 at drive forsikringsvirksomhed i Danmark. Økonomi- og  

 erhvervsministeren vil snarest fremsætte lovforslag herom med henblik  

 på at gennemføre direktivets artikel 8, jf. artikel 4,  

 stk. 1, i dansk ret.
De nærmere regler om udpegning af  

 skadebehandlingsrepræsentanter vil blive fastsat i  

 bekendtgørelsen om koncession til skadesforsikringsvirksomhed.
 Udpegningen af skadebehandlingsrepræsentanter og  

 oprettelsen af et erstatningsorgan i samtlige EU-medlemsstater vil  

 gøre det lettere for skadelidte at rejse sit erstatningskrav efter et  

 færdselsuheld i en anden EU-medlemsstat.
 Den skadelidte er f.eks. ikke henvist til at rejse sit  

 krav over for et udenlandsk forsikringsselskab med deraf følgende  

 sprogproblemer mv., men kan rejse sit krav over for forsikringsselskabets  

 skadebehandlingsrepræsentant i sit hjemland.
Hvis forsikringsselskabet eller  

 skadebehandlingsrepræsentanten ikke inden tre måneder giver et  

 begrundet svar på skadelidtes erstatningskrav, kan kravet rettes mod  

 erstatningsorganet i skadelidtes hjemland.
Det samme gælder, hvis der  

 er tale om et ukendt eller uforsikret motorkøretøj, hvor kravet  

 i dag må rettes mod en udenlandsk garantifond for ukendte og  

 uforsikrede køretøjer.
Oprettelsen af et informationskontor i samtlige  

 EU-medlemsstater vil bidrage til, at det bliver lettere for skadelidte at  

 få oplysninger om det skadevoldende køretøjs  

 forsikringsforhold efter uheld i udlandet.
Skadelidte kan således  

 kontakte informationskontoret i sit hjemland, der herefter bistår med  

 at fremskaffe de nødvendige oplysninger.
Hvis f.eks. en dansker i en anden EU-medlemsstat bliver  

 skadet af en tysk bil, kan skadelidte rette sit krav mod det tyske  

 forsikringsselskabs skadebehandlingsrepræsentant i Danmark.
Hvis  

 skadelidte ikke inden tre måneder får et begrundet svar på  

 sit erstatningskrav, kan kravet rettes mod det danske erstatningsorgan.
Det  

 danske erstatningsorgan kan kræve det udbetalte erstatningsbeløb  

 refunderet af det tyske erstatningsorgan, der igen kan kræve  

 beløbet betalt af det tyske forsikringsselskab.
Direktivet og lovforslaget omfatter derimod ikke  

 tilfælde, hvor en dansker i en anden EU-medlemsstat bliver skadet af en  

 bil, der enten er forsikret eller hjemmehørende i Danmark.
Hvis bilen  

 er forsikret i Danmark, kan skadelidte rette sit krav mod det danske  

 forsikringsselskab.
Hvis bilen er hjemmehørende her i landet, men er  

 forsikret i en anden EU-medlemsstat, må kravet rettes mod det  

 udenlandske forsikringsselskab.
Efter Justitsministeriets opfattelse  

 bør disse skader ikke være omfattet af erstatningsorganets  

 virksomhed, idet skaderne ikke er omfattet af direktivet og dermed formentlig  

 heller ikke vil blive omfattet af erstatningsorganernes indbyrdes aftale om  

 refusion af udbetalte erstatningsbeløb.
Lovforslaget indebærer, at justitsministeren med  

 henblik på at gennemføre direktivet i dansk ret kan  

 fastsætte nærmere regler om erstatningsorganets behandling af  

 erstatningskrav samt om erstatningsorganets og informationskontorets  

 virksomhed mv.
Der kan endvidere fastsættes nærmere regler om  

 forsikringsselskabers og skadebehandlingsrepræsentanters behandling af  

 erstatningskrav omfattet af direktivet.
 Med henblik på at opfylde direktivet er det bl.a.  

 hensigten at fastsætte regler om, at skadelidte i de tilfælde,  

 der omfattes af direktivet, skal have et begrundet svar fra  

 forsikringsselskabet eller skadebehandlingsrepræsentanten senest tre  

 måneder efter erstatningskravets fremsættelse.
 Justitsministeriet har overvejet, om der herudover  

 bør indføres generelle regler om begrundelse, tidsfrister mv.  

 for forsikringsselskabers behandling af erstatningskrav, dvs. også for  

 krav, der ikke er omfattet af fjerde  

 motorkøretøjsforsikringsdirektiv (f.eks. danske skadelidtes  

 krav som følge af færdselsuheld her i landet).
Udvalget om revision af forsikringsaftaleloven er for  

 tiden ved at gennemgå forsikringsaftaleloven med henblik på en  

 generel revision, og udvalget forventes at afgive betænkning omkring  

 sommeren 2002. Efter Justitsministeriets opfattelse bør eventuelle  

 overvejelser om at indføre generelle regler om forsikringsselskabers  

 sagsbehandling mv. afvente dette arbejde.
Hertil kommer, at der i  

 Europa-Kommissionen for tiden arbejdes med et udkast til forslag til femte  

 motorkøretøjsforsikringsdirektiv, der bl.a. forventes at  

 indebære, at flere regler i fjerde  

 motorkøretøjsforsikringsdirektiv vil komme til at gælde  

 generelt for skader forvoldt af motorkøretøjer.
Lovforslaget  

 indeholder på denne baggrund ikke generelle regler om  

 forsikringsselskabers sagsbehandling mv.
Lovforslaget indebærer ingen ændringer af  

 internationale privat- og procesretlige regler om, hvilket lands lov der skal  

 anvendes ved afgørelsen af erstatningssagen, og om hvor en eventuel  

 retssag kan anlægges.
Selv om en dansk skadelidt efter en skade i en  

 anden EU-medlemsstat, kan henvende sig til et udenlandsk forsikringsselskabs  

 skadebehandlingsrepræsentant her i landet og i visse tilfælde til  

 det danske erstatningsorgan, vil erstatningssagen således normalt ikke  

 blive afgjort efter dansk ret.
Ligesom i dag må erstatningssagen i de  

 fleste tilfælde forventes afgjort efter loven i det land, hvor skaden  

 er sket.
 Efter direktivet skal skadelidte kunne rette sit  

 erstatningskrav direkte mod det forsikringsselskab, der har ansvarsforsikret  

 det skadevoldende køretøj (artikel 3). Dette er allerede  

 gældende dansk ret, idet forsikringsselskabet efter  

 færdselslovens § 108, stk. 1, hæfter umiddelbart over  

 for skadelidte, jf. ovenfor i de almindelige bemærkninger pkt. 3.1.
 Efter direktivet skal det sikres, at det beløb, som  

 forsikringsselskabet tilbyder i erstatning, eller som tilkendes af en  

 domstol, forrentes, hvis tilbuddet ikke er fremsat inden for fristen på  

 tre måneder (artikel 4, stk. 6). Direktivet indeholder ikke  

 bestemmelser, der nærmere regulerer forpligtelsen til at betale renter,  

 og det fremgår af præamblen (betragtning 19), at  

 gennemførelsen af direktivets renteregel kan ske ved henvisning til  

 allerede gældende nationale regler om renter ved forsinket  

 betaling.
 Efter Justitsministeriets opfattelse  

 nødvendiggør direktivet ikke, at der fastsættes  

 særlige regler om betaling af renter, idet dansk ret allerede i dag  

 indeholder regler om forrentning af skadelidtes erstatningskrav.
 Efter forsikringsaftalelovens § 24 og  

 erstatningsansvarslovens § 16 (som ændret med virkning pr. 1. juli  

 2002) forrentes kravet fra 14 dage, henholdsvis 1 måned efter det  

 tidspunkt, hvor forsikringsselskabet/skadevolderen har været i stand  

 til at indhente de oplysninger, der er nødvendige for at kunne vurdere  

 erstatningskravet.
 Efter rentelovens § 3, stk. 2, kan der for krav,  

 hvor forfaldsdagen ikke er fastsat i forvejen, kræves renter for  

 forsinket betaling fra en måned efter, at fordringshaveren har fremsat  

 anmodning om betaling.
 Der henvises i øvrigt til lovforslagets § 1 og  

 bemærkningerne hertil.
 5. Lovforslagets økonomiske og administrative konsekvenser  

 mv.
 Lovforslaget skønnes ikke at have økonomiske  

 eller administrative konsekvenser for det offentlige af betydning.
Lovforslaget skønnes ikke at have økonomiske  

 eller administrative konsekvenser for erhvervslivet af betydning.
Det  

 bemærkes i den forbindelse, at justitsministeren efter lovforslaget kan  

 fastsætte regler om forsikringsselskabers betaling for driften mv. af  

 erstatningsorganet og informationskontoret.
 Lovforslaget har ingen miljømæssige  

 konsekvenser.
Den foreslåede ordning med udpegning af  

 skadebehandlingsrepræsentanter og oprettelse af et erstatningsorgan i  

 samtlige EU-medlemsstater har til formål at gøre det lettere for  

 skadelidte at gennemføre erstatningskrav efter et færdselsuheld  

 i udlandet.
Lovforslaget har således positive administrative  

 konsekvenser for borgerne.
Loven gennemfører dele af Europa-Parlamentets og  

 Rådets direktiv 2000/26/EF af 16. maj 2000 om indbyrdes  

 tilnærmelse af medlemsstaternes lovgivning om ansvarsforsikring for  

 motorkøretøjer og om ændring af Rådets direktiv  

 73/239/EØF og 88/357/EØF (fjerde  

 motorkøretøjsforsikringsdirektiv), jf.
EF-Tidende 2000 L 181,  

 side 65 ff.
Positive konsekvenser/ mindre udgifter Negative konsekvenser/ merudgifter Økonomiske og administrative konsekvenser for stat,  

 kommuner og amtskommuner Ingen Ingen af betydning Økonomiske og administrative konsekvenser for  

 erhvervslivet Ingen Ingen af betydning Miljømæssige konsekvenser Ingen Ingen Administrative konsekvenser for borgerne Bedre mulighed for at gennemføre krav om erstatning  

 efter færdselsuheld i udlandet Ingen Forholdet til EU-retten Loven gennemfører dele af Europa-Parlamentets og  

 Rådets direktiv 2000/26/EF af 16. maj 2000 om indbyrdes  

 tilnærmelse af medlemsstaternes lovgivning om ansvarsforsikring for  

 motorkøretøjer og om ændring af Rådets direktiv  

 73/239/EØF og 88/357/EØF (fjerde  

 motorkøretøjsforsikringsdirektiv) 6. Høring Et udkast til lovforslag om gennemførelse af fjerde  

 motorkøretøjsforsikringsdirektiv har af Trafikministeriet  

 været sendt i høring hos følgende organisationer mv.:
Amtsrådsforeningen, Arbejdsgiverforeningen for  

 Handel, Transport og Service, Arbejdsgiverforeningen for Transport og  

 Logistik, Bestillingskontorernes Sammenslutning, Danmarks Automobilforhandler  

 Forening, Dansk Arbejdsgiverforening, Danske Busvognmænd, Dansk  

 Forening for International Motorkøretøjsforsikring, Dansk  

 Industri, Danske Kørelæreres Landsforbund, Dansk  

 Kørelærer-Union, Dansk Køreskole Forening, Danske  

 Sælgere, Dansk Taxa Forbund, Dansk Transport og Logistik, De  

 Samvirkende Invalideorganisationer, De Danske Bilimportører,  

 Erhvervenes Transportudvalg, Forbrugerrådet, Forende Danske Motorejere,  

 Forsikring og Pension, Frederiksberg Kommune, Kommunernes Gensidige  

 Forsikringsselskab, Kommunernes Landsforening, Københavns Kommune,  

 NOAH-Trafik, Nævnet for Etnisk Ligestilling, Politidirektøren i  

 København, Politimesterforeningen, Rigsadvokaten, Rigspolitichefen,  

 Storkøbenhavns Taxinævn samt Turistvognmændenes  

 Arbejdsgiverforening Bemærkninger til lovforslagets enkelte  

 bestemmelser Til § 1 Til nr. 1 (§ 107, stk. 2) Ligesom der i dag kan fastsættes regler om  

 forsikringsselskabers betaling til Dansk Forening for International  

 Motorkøretøjsforsikring (DFIM), indebærer den  

 foreslåede bestemmelse, at justitsministeren kan fastsætte regler  

 om, at forsikringsselskaber, der her i landet ansvarsforsikrer motordrevne  

 køretøjer, skal betale for driften af erstatningsorganet og  

 informationskontoret.
Efter grønkortordningen opkræver det  

 grønkortbureau, der har behandlet et erstatningskrav, et  

 ekspeditionsgebyr på som udgangspunkt 15 pct. af  

 erstatningsbeløbet hos det forsikringsselskab, der har  

 ansvarsforsikret det skadevoldende køretøj, eller hos den  

 pågældende garantifond for så vidt angår uforsikrede  

 køretøjer.
En tilsvarende ordning forventes indarbejdet i  

 erstatningsorganernes indbyrdes aftale om deres funktion mv.
Efter den foreslåede bestemmelse kan  

 justitsministeren således bl.a. fastsætte regler om, i hvilket  

 omfang forsikringsselskaber og garantifonden her i landet skal betale for  

 erstatningsorganets behandling af erstatningskrav.
For så vidt  

 angår garantifonden, gælder dette ligeledes for behandlingen hos  

 erstatningsorganer i de andre EU-medlemsstater i de tilfælde, hvor  

 erstatningsorganet kan kræve det udbetalte erstatningsbeløb  

 refunderet af en garantifond (skader forvoldt af ukendte eller uforsikrede  

 køretøjer), jf. ovenfor i de almindelige bemærkninger  

 pkt. 2.2.
 Ved »garantifonden« forstås den garantifond for  

 ukendte og uforsikrede køretøjer, der er oprettet eller  

 godkendt i medfør af andet  

 motorkøretøjsforsikringsdirektiv (direktiv 84/5/EØF).  

 Som dansk garantifond er udpeget DFIM.
Til nr. 2 (§§ 115 a og 115 b) Til § 115 a Det foreslås, at justitsministeren opretter eller  

 anerkender et erstatningsorgan, der kan udbetale erstatning i de  

 tilfælde, som er omfattet af direktivet, jf. stk. 1-2.  

 Erstatningsorganet kan således behandle erstatningskrav fra skadelidte  

 bosat i Danmark, hvis skaden (dvs. uheldet) er sket i en anden EU-medlemsstat  

 eller i en ikke-medlemsstat, der har tilsluttet sig grønkortordningen,  

 og er forvoldt af et køretøj, der er forsikret og  

 hjemmehørende i en anden EU-medlemsstat end Danmark, eller af et  

 ukendt eller uforsikret køretøj.
Erstatningsorganet skal  

 endvidere kunne refundere erstatningsbeløb, som er udbetalt af et  

 erstatningsorgan i en anden EU-medlemsstat som følge af en skade  

 forvoldt af et køretøj, der er forsikret her i landet.
 Det er hensigten at udpege Dansk Forening for  

 International Motorkøretøjsforsikring (DFIM) som dansk  

 erstatningsorgan.
 Udtrykket »bosat« stammer fra direktivet og må  

 antages at skulle forstås i overensstemmelse med det sædvanlige  

 EU-retlige bopælsbegreb, dvs. som det sted, hvor skadelidte har sin  

 sædvanlige bopæl, og hvor han eller hun har oprettet det varige  

 midtpunkt for sine interesser.
 Køretøjet er »forsikret i Danmark«, hvis det  

 er forsikret gennem et forsikringsselskabs etablerede forretningssted i  

 Danmark, dvs. et selskabs vedtægtsmæssige hjemsted, agentur eller  

 filial, jf. andet skadesforsikringsdirektiv (direktiv 88/357/EØF) og  

 § 4 i lov om forsikringsvirksomhed.
 Køretøjet er efter direktivet  

 »hjemmehørende« i det land, hvis nummerplade eller lignende det er  

 forsynet med, eller   for køretøjer, der ikke kræves  

 registreret mv.   i det land, hvor køretøjets bruger har  

 bopæl, jf. første motorkøretøjsforsikringsdirektiv  

 (direktiv 72/166/EØF).
 Grønkortordningen er nærmere beskrevet  

 ovenfor i de almindelige bemærkninger pkt. 3.3.
Det forventes, at direktivet i kraft af en særlig  

 aftale vil komme til at gælde for Schweiz.
Det foreslås på  

 denne baggrund, at justitsministeren kan fastsætte regler om, i hvilket  

 omfang ikke-medlemsstater kan sidestilles med EU-medlemsstater, jf.  

stk. 3.
Efter stk. 4 kan justitsministeren  

 fastsætte nærmere regler om udbetaling af erstatning fra  

 erstatningsorganet og om dets virksomhed i øvrigt.
Der vil bl.a. blive  

 fastsat nærmere regler om, hvilke erstatningskrav erstatningsorganet i  

 overensstemmelse med direktivet skal behandle, og regler om  

 erstatningsorganets sagsbehandling, herunder om underretning af  

 forsikringsselskabet, skadevolderen mfl. om modtagelsen af et  

 erstatningskrav.
Justitsministeren kan endvidere fastsætte  

 nærmere regler om forsikringsselskabers og  

 skadebehandlingsrepræsentanters behandling af erstatningskrav for  

 skader, der er omfattet af direktivet.
Med henblik på at opfylde  

 direktivet er det bl.a. hensigten at fastsætte regler om, at  

 forsikringsselskabet eller skadebehandlingsrepræsentanten inden tre  

 måneder efter kravets fremsættelse skal give skadelidte et  

 begrundet svar på erstatningskravet.
Disse regler vil i første række gælde  

 for behandling af erstatningskrav, der foretages her i landet, dvs. af danske  

 forsikringsselskaber og af udenlandske forsikringsselskabers  

 skadebehandlingsrepræsentanter.
Der vil imidlertid også kunne  

 fastsættes regler vedrørende de  

 skadebehandlingsrepræsentanter, der er udpeget i de øvrige  

 EU-medlemsstater af danske forsikringsselskaber mv., således at de  

 danske forsikringsselskaber i givet fald skal påse, at deres  

 skadebehandlingsrepræsentanter overholder disse regler.
 Den foreslåede bestemmelse tilsigter at  

 gennemføre direktivets artikel 4, stk. 4 og 6, og artikel 6-7 i  

 dansk ret.
 Der henvises i øvrigt til de almindelige  

 bemærkninger pkt. 2.1.-2.2. og pkt. 4.
Til § 115 b Det foreslås, at justitsministeren opretter eller  

 anerkender et informationskontor, der bistår med at skaffe oplysninger  

 om det skadevoldende køretøj og dets forsikringsforhold i de  

 tilfælde, som er omfattet af direktivet, jf. stk. 1.  

 Informationskontoret vil således dels behandle henvendelser fra  

 skadelidte, dels henvendelser fra informationskontorer i de andre  

 EU-medlemsstater.
 Det er hensigten at udpege Dansk Forening for  

 International Motorkøretøjsforsikring (DFIM) som dansk  

 informationskontor.
De oplysninger, som informationskontoret efter direktivet  

 skal registrere eller indsamle, findes i Danmark dels i Centralregistret for  

 Motorkøretøjer, dels hos de enkelte forsikringsselskaber.
Der  

 er tale om oplysninger om registreringsnumre på  

 køretøjer, der er hjemmehørende i Danmark, om  

 forsikringsselskaber, der ansvarsforsikrer motordrevne  

 køretøjer, om udenlandske forsikringsselskabers  

 skadebehandlingsrepræsentanter i Danmark, om numre på  

 forsikringspolicer, grønne kort mv., om køretøjer, der  

 er undtaget fra forsikringspligt, samt om køretøjers ejere  

 eller brugere.
Efter stk. 2 kan justitsministeren  

 fastsætte nærmere regler om informationskontorets virksomhed mv.  

 Det er bl.a. hensigten at fastsætte regler om, hvilke oplysninger  

 informationskontoret skal indsamle og videregive til skadelidte, herunder i  

 hvilke tilfælde skadelidte kan få oplysninger om  

 køretøjers ejer eller bruger, samt om forsikringsselskabers og  

 skadebehandlingsrepræsentanters pligt til at videregive oplysninger til  

 informationskontoret.
Der vil i den forbindelse blive fastsat regler om, at  

 danske forsikringsselskaber mv. skal oplyse informationskontorerne i de andre  

 EU-medlemsstater om, hvem der er udpeget som  

 skadebehandlingsrepræsentant i den pågældende  

 medlemsstat.
 Behandlingen, herunder videregivelsen af  

 personoplysninger, f.eks. om køretøjers ejer eller bruger, skal  

 efter direktivet ske i overensstemmelse med nationale regler, der  

 gennemfører Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger, dvs. i Danmark persondataloven.
 Den foreslåede bestemmelse tilsigter at  

 gennemføre direktivets artikel 5 i dansk ret.
 Der henvises i øvrigt til de almindelige  

 bemærkninger pkt. 2.3. og pkt. 4.
Til § 2 Det foreslås, at loven træder i kraft dagen  

 efter bekendtgørelsen i Lovtidende.
Justitsministeren kan efter lovens ikrafttræden  

 oprette eller anerkende et erstatningsorgan og et informationskontor, hvis  

 virksomhed skal reguleres nærmere i en bekendtgørelse.  

 Erstatningsorganets og informationskontorets virksomhed vil alene omfatte  

 skader, der indtræder efter denne bekendtgørelses  

 ikrafttræden.
Tilsvarende vil de regler, der i medfør af den  

 foreslåede § 115 a, stk. 4, fastsættes for  

 forsikringsselskabers og skadebehandlingsrepræsentanters behandling af  

 erstatningskrav, alene omfatte skader, der indtræder efter disse  

 reglers ikrafttræden.
Bilag 1 Lovforslaget sammenholdt med gældende ret Gældende formulering Lovforslaget § 1 I færdselsloven, jf. lovbekendtgørelse nr. 712 af 2. august  

 2001, foretages følgende ændringer:
 § 107. Trafikministeren fastsætter bestemmelser om  

 forsikringspligtens gennemførelse, herunder om forsikringsselskabers  

 pligt til at deltage i en gensidig hæftelsesordning i tilfælde  

 af, at et ansvarsforsikringsselskab ikke opfylder sine forfaldne  

 erstaningsforpligtelser i henhold til de tegnede lovpligtige  

 ansvarsforsikringer.
 1. I § 107 indsættes som nyt stk. 2:
Stk. 2. - - - Stk. 3. - - - »Stk. 2. Justitsministeren kan fastsætte regler om  

 forsikringsselskabers og garantifondens betaling til det i §§ 115 a-b  

 omhandlede erstatningsorgan og informationskontor samt om garantifondens  

 betaling til erstatningsorganer i andre medlemsstater i Den Europæiske  

 Union. § 115 a, stk. 3, finder tilsvarende anvendelse.« Stk. 2-3 bliver herefter stk. 3-4.
 2. Efter § 115 indsættes:
 »Erstatningsorgan mv.
§ 115 a.
Justitsministeren opretter eller anerkender et  

 erstatningsorgan, der kan udbetale erstatning for skader forvoldt af et  

 motordrevet køretøj, hvis 1)	skadelidte er bosat i Danmark, 2)	køretøjet er forsikret og hjemmehørende i en  

 anden medlemsstat i Den Europæiske Union, eller køretøjet  

 er ukendt, eller det ikke er muligt at identificere det forsikringsselskab,  

 der har ansvarsforsikret køretøjet, og 3)	skaden er sket i en anden medlemsstat i Den Europæiske Union  

 eller i en ikke-medlemsstat, der har tilsluttet sig ordningen med  

 grønne kort.
Stk. 2. Erstatningsorganet skal endvidere kunne udbetale  

 erstatning for skader forvoldt af et motordrevet køretøj, der  

 er forsikret i Danmark, hvis 1)	skadelidte er bosat i en anden medlemsstat i Den Europæiske  

 Union, 2)	køretøjet er hjemmehørende i en anden  

 medlemsstat i Den Europæiske Union end den, hvor skadelidte er bosat,  

 og 3)	skaden er sket i en anden medlemsstat i Den Europæiske Union  

 end den, hvor skadelidte er bosat, eller i en ikke-medlemsstat, der har  

 tilsluttet sig ordningen med grønne kort.
 Stk. 3. Justitsministeren kan fastsætte regler om, i  

 hvilket omfang ikke-medlemsstater i de i stk. 1-2 og 4 samt § 115 b  

 nævnte tilfælde sidestilles med stater, der er medlem af Den  

 Europæiske Union.
Stk. 4. Justitsministeren kan med henblik på at  

 gennemføre Europa-Parlamentets og Rådets direktiv 2000/26/EF af  

 16. maj 2000 (fjerde motorkøretøjsforsikringsdirektiv)  

 fastsætte nærmere regler om udbetaling af erstatning fra  

 erstatningsorganet og om erstatningsorganets virksomhed.
Justitsministeren  

 kan endvidere fastsætte nærmere regler om forsikringsselskabers  

 og skadebehandlingsrepræsentanters behandling af erstatningskrav  

 omfattet af det i 1. pkt. nævnte direktiv.
Informationskontor § 115 b.
Justitsministeren opretter eller anerkender et  

 informationskontor, der efter en skade forvoldt af et motordrevet  

 køretøj bistår med at skaffe oplysninger om det  

 skadevoldende køretøj og dets forsikringsforhold, hvis  

 skadelidte er bosat i Danmark, køretøjet er forsikret eller  

 hjemmehørende i Danmark, eller skaden er sket i Danmark.
Dette  

 gælder dog kun, hvis 1)	skadelidte er bosat i en medlemsstat i Den Europæiske  

 Union, 2)	køretøjet er forsikret og hjemmehørende i en  

 medlemsstat i Den Europæiske Union, og 3)	skaden er sket i en anden medlemsstat i Den Europæiske Union  

 end den, hvor skadelidte er bosat, eller i en ikke-medlemsstat, der har  

 tilsluttet sig ordningen med grønne kort.
Stk. 2. Justitsministeren kan med henblik på at  

 gennemføre Europa-Parlamentets og Rådets direktiv 2000/26/EF af  

 16. maj 2000 (fjerde motorkøretøjsforsikringsdirektiv)  

 fastsætte nærmere regler om informationskontorets virksomhed samt  

 om forsikringsselskabers og skadebehandlingsrepræsentanters pligt til  

 at give oplysninger til det i stk. 1 nævnte informationskontor og  

 til informationskontorer i andre medlemsstater i Den Europæiske  

 Union.« § 2 Stk. 1. Loven træder i kraft dagen efter  

 bekendtgørelsen i Lovtidende.
Bilag 2 Europa-Parlamentets og Rådets direktiv 2000/26/EF  

 af 16. maj 2000  

 om indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (Fjerde motorkøretøjsforsikringsdirektiv) EUROPA-PARLAMENTET OG RÅDET FOR DEN EUROPÆISKE UNION HAR - under henvisning til traktaten om oprettelse af Det Europæiske  

 Fællesskab, særlig artikel 47, stk. 2, og artikel 95, under henvisning til forslag fra Kommissionen(2), under henvisning til udtalelse fra Det Økonomiske og Sociale  

 Udvalg(3), i henhold til fremgangsmåden i traktatens artikel 251(4),  

 på grundlag af Forligsudvalgets fælles udkast af 7. april 2000,  

 og ud fra følgende betragtninger:
 (1) Der er i øjeblikket forskelle mellem medlemsstaternes love,  

 regler og administrative bestemmelser om ansvarsforsikring for  

 motorkøretøjer, og disse forskelle hæmmer den frie  

 bevægelighed for personer og forsikringstjenester.
 (2) Disse bestemmelser bør derfor tilnærmes hinanden for at  

 forbedre det indre markeds funktion.
 (3) Ved direktiv 72/166/EØF(5) vedtog Rådet  

 bestemmelser om indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og kontrollen med  

 forsikringspligtens overholdelse.
 (4) Ved direktiv 88/357/EØF(6) vedtog Rådet  

 bestemmelser om samordning af love og administrative bestemmelser  

 vedrørende direkte forsikringsvirksomhed, bortset fra livsforsikring,  

 og bestemmelser for faktisk at lette den frie udveksling af  

 tjenesteydelser.
 (5) Gennem ordningen med bureauer for det grønne forsikringskort  

 sikres der en problemløs afvikling af en skadessag efter et uheld i  

 skadelidtes eget land, selv når modparten kommer fra et andet  

 europæisk land.
 (6) Ordningen med bureauer for det grønne forsikringskort kan ikke  

 løse alle vanskeligheder for en skadelidt, som må gøre  

 sine krav gældende i en anden medlemsstat over for en dér  

 bosiddende modpart og et forsikringsselskab, der har fået sin  

 administrative godkendelse dér (et fremmed retssystem, et fremmed  

 sprog, en uvant afviklingsprocedure og en ofte uacceptabelt lang  

 afviklingstid).
 (7) Ved beslutning af 26. oktober 1995 om afvikling af skadessager efter  

 færdselsuheld uden for skadelidtes hjemland(7) tog  

 Europa-Parlamentet et initiativ i medfør af traktatens artikel 192,  

 stk. 2, og opfordrede Kommissionen til at afhjælpe disse problemer ved  

 at fremsætte forslag til et direktiv, som skal vedtages af  

 Europa-Parlamentet og Rådet.
 (8) Der er et reelt behov for at udbygge de ordninger, der blev  

 indført ved direktiv 72/166/EØF, 84/5/EØF(8)  

 og 90/232/EØF(9), for at sikre en ensartet behandling af  

 personer, der har lidt tab eller skade ved uheld forvoldt af  

 motorkøretøjer, uanset hvor i Fællesskabet uheldet sker.  

 Der er mangler i forbindelse med afviklingen af skadelidtes erstatningskrav  

 efter uheld omfattet af dette direktiv, i en anden stat end den, hvor  

 skadelidte er bosat.
 (9) Anvendelsen af dette direktiv på uheld i tredjelande, som er  

 dækket af ordningen med grønne kort med hensyn til uheld, der  

 berører skadelidte bosat i Fællesskabet, og som involverer  

 køretøjer, der er forsikret og hjemmehørende i en  

 medlemsstat, medfører ikke en udvidelse af den tvungne geografiske  

 dækning for en motorkøretøjsforsikring som fastsat i  

 artikel 3, stk. 2, i direktiv 72/166/EØF.
 (10) Dette indebærer, at skadelidte får mulighed for at rejse  

 krav direkte mod det selskab, hvor skadevolder er forsikret.
 (11) En tilfredsstillende løsning på disse problemer kunne  

 være, at skadelidte, der har lidt tab eller skade som følge af  

 uheld omfattet af dette direktiv og forvoldt af motorkøretøjer  

 i en anden stat end den, hvor skadelidte er bosat, kan fremsætte sit  

 skadeserstatningskrav i sin egen medlemsstat over for en  

 skadebehandlingsrepræsentant, som skadevolders forsikringsselskab har  

 udpeget dér.
 (12) Denne løsning ville indebære, at skade, der er lidt uden  

 for skadelidtes hjemland, kan behandles på en måde, som  

 skadelidte er fortrolig med.
 (13) En sådan ordning med en skadebehandlingsrepræsentant i  

 skadelidtes hjemland ville ikke berøre spørgsmålet om,  

 hvilken materiel ret der konkret skal anvendes eller om den retslige  

 kompetence.
 (14) I forbindelse med indførelse af en ordning med en  

 skadebehandlingsrepræsentant er det et logisk supplement at give  

 skadelidte mulighed for at rejse krav direkte mod det pågældende  

 selskab, hvilket endvidere vil forbedre retsstillingen for personer, der har  

 lidt tab eller skade som følge af uheld forvoldt af  

 motorkøretøjer uden for den medlemsstat, hvor de  

 pågældende er bosat.
(15) For at afhjælpe de pågældende mangler bør  

 den medlemsstat, hvor forsikringsselskabet har fået sin tilladelse til  

 at drive forsikringsvirksomhed, pålægge selskabet at udpege  

 skadebehandlingsrepræsentanter, der er bosat eller etableret i de andre  

 medlemsstater.
En sådan repræsentant skal indsamle alle de  

 nødvendige oplysninger i forbindelse med erstatningskrav som  

 følge af uheld forvoldt af motorkøretøjer og, på  

 forsikringsselskabets vegne og for dettes regning, på passende  

 måde behandle kravene, herunder udbetale erstatning for forvoldt skade.  

 Skadebehandlingsrepræsentanten skal være bemyndiget til at  

 repræsentere selskabet over for personer, der har lidt skade som  

 følge af sådanne uheld, og til at repræsentere selskabet  

 over for nationale myndigheder, herunder, om nødvendigt,  

 repræsentere det ved domstolene, i det omfang dette er foreneligt med  

 den internationale privatrets regler om retternes kompetence.
 (16) Skadebehandlingsrepræsentantens virksomhed udgør ikke et  

 tilstrækkeligt grundlag for at fastslå domstolskompetence i den  

 medlemsstat, hvor skadelidte er bosat, medmindre der er hjemmel herfor i den  

 internationale privatrets regler om retternes kompetence.
(17) Det bør være en af betingelserne for at få adgang  

 til og for fortsat at udøve forsikringsvirksomhed i klasse 10 under  

 punkt A i bilaget til direktiv 73/239/EØF(10), bortset fra  

 fragtførerens ansvar, at der udpeges repræsentanter, der er  

 bemyndiget til at behandle skadessager.
Denne betingelse bør derfor  

 opfyldes ved den administrative tilladelse, der er udstedt af myndighederne i  

 den medlemsstat, hvor forsikringsselskabet har sit hjemsted, som defineret i  

 afsnit II i direktiv 92/49/EØF(11). Denne betingelse  

 bør ligeledes gælde selskaber, hvis hjemsted ligger uden for  

 Fællesskabet, men som har fået tilladelse til at drive  

 forsikringsvirksomhed i en af Fællesskabets medlemsstater.
På  

 dette punkt bør direktiv 73/239/EØF derfor ændres og  

 suppleres.
(18) Ud over at det bør sikres, at forsikringsselskabet har en  

 repræsentant i skadelidtes hjemland, bør skadelidte have  

 sikkerhed for, at sagen behandles hurtigst muligt.
De nationale lovgivninger  

 bør derfor indeholde passende effektive og systematiske  

 økonomiske eller tilsvarende administrative sanktioner - som f.eks. et  

 påbud kombineret med administrative bøder, regelmæssig  

 rapportering til tilsynsorganer, kontrol på stedet,  

 offentliggørelse i den nationale lovtidende og i pressen, suspension  

 af et selskabs aktiviteter (forbud mod at indgå nye aftaler i et vist  

 tidsrum), udpegelse af en særlig repræsentant for  

 tilsynsmyndighederne, der skal kontrollere, at forretningerne føres i  

 overensstemmelse med forsikringslovgivningen, inddragelse af en virksomheds  

 tilladelse, sanktioner over for ledelsen - mod det ansvarlige  

 forsikringsselskab, hvis selskabets repræsentant ikke efterkommer sin  

 pligt til at fremsætte et erstatningstilbud inden for en rimelig frist.  

 Dette er ikke til hinder for, at der anvendes enhver anden foranstaltning,  

 især i henhold til tilsynslovgivningen, der måtte anses for  

 hensigtsmæssig.
For at forsikringsselskabet kan fremsætte et  

 begrundet tilbud inden for den fastsatte frist, kræves det dog, at der  

 ikke er uenighed om ansvaret og de lidte tab og skader.
Det begrundede  

 erstatningstilbud bør være skriftligt og indeholde grundlaget  

 for vurderingen af ansvaret og skaden.
(19) Disse sanktioner bør suppleres med en bestemmelse om, at der  

 skal betales renter af det beløb, som forsikringsselskabet tilbyder i  

 erstatning, eller som en domstol tilkender skadelidte, såfremt  

 tilbuddet ikke er blevet fremsat inden for den fastsatte frist.
Hvis  

 medlemsstaterne allerede har nationale bestemmelser om renter ved forsinket  

 betaling, kan gennemførelsen af en sådan bestemmelse ske ved  

 henvisning hertil.
 (20) Personer, der lider tab eller skade som følge af uheld  

 forvoldt af motorkøretøjer, har undertiden vanskeligt ved at  

 få oplyst navnet på det forsikringsselskab, som har  

 ansvarsforsikret det motorkøretøj, der er impliceret i et  

 uheld.
(21) Medlemsstaterne bør i disse personers interesse oprette  

 informationskontorer for at sikre, at sådanne oplysninger kan  

 tilvejebringes hurtigt.
Informationskontorerne skal desuden stille  

 oplysninger til rådighed for skadelidte om  

 skadebehandlingsrepræsentanter.
Det er påkrævet, at  

 informationskontorerne samarbejder med hinanden og reagerer hurtigt på  

 anmodninger om oplysninger fra informationskontorer i andre medlemsstater.  

 Det er hensigtsmæssigt at indsamle oplysninger om, hvornår  

 forsikringsdækningen faktisk er ophørt, men ikke om  

 udløbet af policens oprindelige gyldighedsperiode, hvis aftalen er  

 forlænget stiltiende.
 (22) Der bør fastsættes særlige bestemmelser  

 vedrørende køretøjer (f.eks. offentlige eller  

 militære køretøjer), som er undtaget fra pligten til at  

 tegne ansvarsforsikring.
 (23) Skadelidte kan have en berettiget interesse i at blive underrettet  

 om, hvem der er ejeren eller den sædvanlige fører eller den  

 registrerede indehaver af køretøjet, f.eks. hvis der kun kan  

 fås erstatning fra disse personer, fordi køretøjet ikke  

 er behørigt forsikret, eller skaden overstiger forsikringssummen.  

 Disse oplysninger bør følgelig også stilles til  

 rådighed.
(24) Bestemte oplysninger som f.eks. navn og adresse på ejeren eller  

 den sædvanlige fører og forsikringspolicens nummer eller  

 køretøjets registreringsnummer er personoplysninger i henhold  

 til Europa-Parlamentets og Rådets direktiv 95/46/EF af 24. oktober 1995  

 om beskyttelse af fysiske personer i forbindelse med behandling af  

 personoplysninger og om fri udveksling af sådanne  

 oplysninger(12). Den behandling af personoplysninger, som  

 nærværende direktiv indebærer, bør derfor være  

 i overensstemmelse med de nationale foranstaltninger, der er truffet i  

 medfør af direktiv 95/46/EF.
Navn og adresse på den  

 sædvanlige fører bør kun meddeles, hvis dette har hjemmet  

 i den nationale lovgivning.
(25) Der bør oprettes et erstatningsorgan, som skadelidte kan rette  

 henvendelse til, hvis forsikringsselskabet ikke har udpeget en  

 repræsentant eller forhaler sagen betydeligt, eller hvis  

 forsikringsselskabet ikke kan identificeres, og som skal sikre, at skadelidte  

 får erstatning.
Erstatningsorganet bør kun træde ind i  

 sjældne konkrete tilfælde, hvor forsikringsselskabet ikke  

 efterkommer sine forpligtelser til trods for truslerne om sanktioner.
 (26) Erstatningsorganet skal kun afgøre  

 erstatningsspørgsmålet med hensyn til tab eller skade, som  

 skadelidte har lidt, hvis sagen kan bedømmes objektivt, og organet  

 skal derfor begrænse sine aktiviteter til - uden at behandle sagen - at  

 kontrollere, at der er fremsat et erstatningstilbud i overensstemmelse med de  

 fastsatte tidsfrister og procedurer.
 (27) Juridiske personer, der i henhold til lov indtræder i  

 skadelidtes erstatningskrav over for skadevolderen eller dennes  

 forsikringsselskab (f.eks. andre forsikringsselskaber eller organer inden for  

 den sociale sikring) bør ikke have ret til at fremsætte det  

 pågældende erstatningskrav over for erstatningsorganet.
(28) Erstatningsorganet bør have ret til subrogation i den  

 udstrækning, det har ydet erstatning til skadelidte.
For at gøre  

 det lettere at gennemtvinge erstatningsorganets krav mod  

 forsikringsselskabet, hvis dette har undladt at udpege en repræsentant  

 eller forhaler sagen betydeligt, bør organet i skadelidtes hjemland  

 automatisk have ret til refusion med ret til at lade erstatningsorganet i det  

 land, hvor forsikringsselskabet har sit etablerede forretningssted,  

 indtræde i skadelidtes rettigheder.
Dette organ vil bedre kunne indlede  

 regressøgsmål mod forsikringsselskabet.
(29) Selv om medlemsstaterne kan tillægge forelæggelsen af et  

 erstatningskrav for erstatningsorganet subsidiær karakter, bør  

 skadelidte ikke være forpligtet til at forelægge sit  

 erstatningskrav for skadevolderen, inden han forelægger det for  

 erstatningsorganet.
Skadelidtes stilling bør i dette tilfælde  

 mindst være den samme, som når der forelægges et krav for  

 en garantifond efter artikel 1, stk. 4, i direktiv 84/5/EØF.
 (30) Denne ordning vil kunne gennemføres ved indgåelse af en  

 aftale mellem de erstatningsorganer, medlemsstaterne har oprettet eller  

 anerkendt, hvori der fastsættes bestemmelser om disse organers funktion  

 og forpligtelser samt om fremgangsmåden ved refusion.
(31) Hvis forsikringsselskabet for et køretøj ikke kan  

 identificeres, bør det sikres, at den endelige debitor for det  

 beløb, skadelidte får udbetalt i erstatning, er garantifonden -  

 som omhandlet i artikel 1, stk. 4, i direktiv 84/5/EØF - i den  

 medlemsstat, hvor det uforsikrede køretøj, der har forvoldt  

 uheldet, er hjemmehørende.
Hvis køretøjet er ukendt,  

 skal det sikres, at den endelige debitor er garantifonden - som omhandlet i  

 artikel 1, stk. 4, i direktiv 84/5/EØF - i den medlemsstat, hvor  

 uheldet er sket - UDSTEDT FØLGENDE DIREKTIV:
Artikel 1 Anvendelsesområde 1. Dette direktiv har som mål at fastsætte særlige  

 bestemmelser for skadelidte, der er berettiget til erstatning for tab eller  

 skade som følge af uheld i en anden medlemsstat end den, hvor  

 skadelidte er bosat, forvoldt af køretøjer, der er forsikret og  

 hjemmehørende i en medlemsstat.
 Med forbehold af tredjelandes lovgivning om civilretligt ansvar og  

 international privatret finder dette direktiv også anvendelse på  

 skadelidte, der er bosat i en medlemsstat og er berettiget til erstatning for  

 tab eller skade som følge af uheld i tredjelande, hvis nationale  

 forsikringsbureau som defineret i artikel 1, stk. 3, i direktiv  

 72/166/EØF har tilsluttet sig ordningen med grønne kort,  

 når sådanne uheld forvoldes af køretøjer, der er  

 forsikret og hjemmehørende i en medlemsstat.
 2. Artikel 4 og 6 finder kun anvendelse i tilfælde af uheld, der er  

 forvoldt af et køretøj:
a)	som er forsikret gennem et etableret forretningssted i en anden  

 medlemsstat end den, hvor skadelidte er bosat, og b)	som er hjemmehørende i en anden medlemsstat end den, hvor  

 skadelidte er bosat.
 3. Artikel 7 finder ligeledes anvendelse på uheld, der er forvoldt  

 af køretøjer, der er hjemmehørende i et tredjeland og  

 omfattet af artikel 6 og 7 i direktiv 72/166/EØF.
Artikel 2 Definitioner I dette direktiv forstås ved:
a)	»forsikringsselskab«: et selskab, som har opnået administrativ  

 tilladelse i overensstemmelse med artikel 6 i direktiv 73/239/EØF  

 eller artikel 23, stk. 2, i direktiv 73/239/EØF b)	»etableret forretningssted«: et forsikringsselskabs  

 vedtægtsmæssige hjemsted, agentur eller filial, som defineret i  

 artikel 2, litra c), i direktiv 88/357/EØF c)	»køretøj«: et køretøj som defineret i  

 artikel 1, stk. 1, i direktiv 72/166/EØF d)	»skadelidte«: en skadelidt som defineret i artikel 1, stk. 2, i  

 direktiv 72/166/EØF e)	»den medlemsstat, i hvilken køretøjet er  

 hjemmehørende«: det område, hvor køretøjet er  

 hjemmehørende som defineret i artikel 1, stk. 4, i direktiv  

 72/166/EØF.
Artikel 3 Direkte krav Medlemsstaterne sikrer, at de i artikel 1 nævnte skadelidte, hvis  

 tab eller skade er en følge af de deri omhandlede uheld, kan rejse  

 krav direkte mod det forsikringsselskab, som har ansvarsforsikret  

 skadevolder.
Artikel 4 Repræsentant bemyndiget til at behandle  

 skadessager 1. Medlemsstaterne træffer de nødvendige foranstaltninger for  

 at sikre, at ethvert forsikringsselskab, der dækker risici i  

 forsikringsklasse 10 under punkt A i bilaget til direktiv 73/239/EØF,  

 bortset fra fragtførerens ansvar, udpeger en  

 skadebehandlingsrepræsentant i alle andre medlemsstater end den, hvor  

 selskabet har fået sin administrative tilladelse.
Denne  

 repræsentant behandler og afvikler skadessager i forbindelse med uheld  

 i de i artikel 1 omhandlede tilfælde.  

 Skadebehandlingsrepræsentanten skal være bosat eller etableret i  

 den medlemsstat, hvor han er udpeget.
2. Valget af skadebehandlingsrepræsentanten sker efter  

 forsikringsselskabets skøn.
Medlemsstaterne kan ikke indskrænke  

 dette frie valg.
 3. Den repræsentant, som er bemyndiget til at behandle skadessager,  

 kan handle for et eller flere forsikringsselskabers regning.
4. Skadebehandlingsrepræsentanten indsamler i forbindelse med  

 sådanne erstatningskrav alle de oplysninger, der er nødvendige  

 for afvikling af skadessagerne og tager de nødvendige skridt til at  

 forhandle en afgørelse heraf.
Kravet om udpegelse af en  

 skadebehandlingsrepræsentant afskærer ikke skadelidte eller  

 skadelidtes forsikringsselskab fra at rejse krav direkte mod skadevolderen  

 eller skadevolderens forsikringsselskab.
5. Skadebehandlingsrepræsentanten skal have tilstrækkelig  

 bemyndigelse til at repræsentere forsikringsselskabet over for  

 skadelidte i de i artikel 1 omhandlede tilfælde, samt til fuldt ud at  

 imødekomme skadelidtes krav.
Repræsentanten skal være i  

 stand til at behandle sagen på de(t) officielle sprog i den  

 medlemsstat, hvor skadelidte har bopæl.
 6. Medlemsstaterne indfører en forpligtelse belagt med passende,  

 effektive og systematiske økonomiske eller tilsvarende administrative  

 sanktioner, for at sikre, at der senest tre måneder efter den dato,  

 hvor skadelidte fremsatte sit erstatningskrav enten direkte over for  

 skadevolderens forsikringsselskab eller over for den repræsentant,  

 selskabet har bemyndiget til at behandle skadessager:
a)	af skadevolderens forsikringsselskab eller dets  

 skadebehandlingsrepræsentant fremsættes et begrundet  

 erstatningstilbud i tilfælde, hvor ansvaret ikke bestrides, og tabet er  

 opgjort, eller b)	af det forsikringsselskab, som erstatningskravet er fremsat over  

 for, eller af dettes skadebehandlingsrepræsentant gives et begrundet  

 svar på de punkter, der er omhandlet i erstatningskravet, hvis ansvaret  

 afvises eller ikke er klart fastlagt, eller hvis skadelidtes tab ikke er  

 endeligt opgjort.
 Medlemsstaterne indfører bestemmelser med henblik på at  

 sikre, at der betales renter af det beløb, som forsikringsselskabet  

 tilbyder i erstatning, eller som en domstol tilkender skadelidte,  

 såfremt tilbuddet ikke er fremsat inden for tre måneder.
 7. Kommissionen rapporterer til Europa-Parlamentet og Rådet om  

 gennemførelsen af stk. 4, første afsnit, og om bestemmelsens  

 virkning samt om nationale sanktionsbestemmelsers overensstemmelse inden den  

 20. januar 2006 og forelægger om nødvendigt forslag.
 8. Udpegelsen af en skadebehandlingsrepræsentant kan ikke i sig selv  

 betragtes som oprettelse af et agentur eller en filial i henhold til artikel  

 1, litra b), i direktiv 92/49/EØF, og  

 skadebehandlingsrepræsentanten betragtes ikke som et etableret  

 forretningssted i henhold til artikel 2, litra c), i direktiv  

 88/357/EØF eller et forretningssted i henhold til  

 Bruxelles-konventionen af 27. september 1968 om retternes kompetence og om  

 fuldbyrdelse af retsafgørelser i borgerlige sager, herunder  

 handelssager(13).
Artikel 5 Informationskontorer 1. Hver medlemsstat sørger for at oprette eller anerkende et  

 informationskontor, der med henblik på at give skadelidte mulighed for  

 at søge erstatning skal:
 a)	føre et register, som indeholder følgende  

 oplysninger:
1)	registreringsnumrene på de motorkøretøjer, som  

 er hjemmehørende i den pågældende medlemsstat 2)	i) numrene på de forsikringspolicer, der dækker disse  

 køretøjer for risici i forsikringsklasse 10 under punkt A i  

 bilaget til direktiv 73/239/EØF, bortset fra fragtførerens  

 ansvar, og, såfremt policens gyldighedsperiode er udløbet,  

 ligeledes datoen for forsikringsdækningens ophør ii)	nummeret på det grønne kort eller på  

 grænseforsikringspolicen, hvis køretøjet er dækket  

 af et af disse dokumenter, såfremt køretøjet er undtaget  

 i henhold til artikel 4, litra b), i direktiv 72/166/EØF 3)	de forsikringsselskaber, der dækker disse  

 køretøjer for risici i forsikringsklasse 10 under punkt A i  

 bilaget til direktiv 73/239/EØF, bortset fra fragtførerens  

 ansvar, og de skadebehandlingsrepræsentanter, som  

 forsikringsselskaberne har udpeget i henhold til artikel 4, og som er anmeldt  

 til informationskontoret i henhold til denne artikels stk. 2 4)	en liste over de køretøjer, der i hver medlemsstat er  

 undtaget fra pligten til at være dækket af en ansvarsforsikring,  

 jf. artikel 4, litra a) og b), i direktiv 72/166/EØF 5)	for så vidt angår de køretøjer, der er  

 omhandlet i nr. 4:
i)	navnet på den myndighed eller det organ, der i  

 overensstemmelse med artikel 4, litra a), andet afsnit, i direktiv  

 72/166/EØF er udpeget som ansvarligt for at erstatte skadelidte tabet  

 i de tilfælde, hvor den procedure, der er omhandlet i artikel 2, stk.  

 2, første led, i direktiv 72/166/EØF, ikke kan finde  

 anvendelse, hvis køretøjet er omfattet af undtagelsen i artikel  

 4, litra a), i direktiv 72/166/EØF ii)	navnet på det organ, der dækker køretøjet  

 i den medlemsstat, hvor det er hjemmehørende, hvis  

 køretøjet er omfattet af undtagelsen i artikel 4, litra b), i  

 direktiv 72/166/EØF b)	eller koordinere indsamling og formidling af disse oplysninger,  

 og c)	bistå berettigede personer med at få adgang til de i  

 litra a), nr. 1, 2, 3, 4 og 5, nævnte oplysninger.
 De i litra a), nr. 1, 2 og 3, omhandlede oplysninger opbevares i et  

 tidsrum af syv år efter køretøjets slettelse i registret  

 eller forsikringsaftalens ophør.
 2. Forsikringsselskaber, som er omhandlet i stk. 1, litra a), nr. 3, giver  

 informationskontorerne i alle medlemsstaterne oplysning om navn og adresse  

 på den skadebehandlingsrepræsentant, de har udpeget i den  

 pågældende medlemsstat i henhold til artikel 4.
 3. Medlemsstaterne sikrer, at skadelidte i en periode på syv  

 år efter uheldet har ret til fra informationskontoret i den  

 medlemsstat, hvor skadelidte er bosat, eller i den medlemsstat, hvor  

 motorkøretøjet er hjemmehørende, eller i den medlemsstat  

 hvor uheldet fandt sted, straks at få følgende  

 oplysninger:
a)	forsikringsselskabets navn og adresse b)	nummeret på forsikringspolicen, og c)	navn og adresse på forsikringsselskabets  

 skadebehandlingsrepræsentant i den medlemsstat, hvor skadelidte er  

 bosat.
 Informationskontorerne skal samarbejde.
4. Informationskontoret oplyser skadelidte om ejerens, den  

 sædvanlige førers eller den registrerede indehavers navn og  

 adresse, hvis skadelidte har en berettiget interesse i at få disse  

 oplysninger.
For at kunne give sådanne oplysninger henvender kontoret  

 sig navnlig:
a)	til forsikringsselskabet, eller b)	det centrale register for motorkøretøjer.
 Hvis køretøjet er undtaget i henhold til artikel 4, litra  

 a), i direktiv 72/166/EØF, meddeler informationskontoret skadelidte  

 navnet på den myndighed eller det organ, der i henhold til andet afsnit  

 i samme litra i nævnte direktiv er udpeget til at yde de skadelidte  

 erstatning i de tilfælde, hvor den procedure, der er omtalt i artikel  

 2, stk. 2, første led, i nævnte direktiv, ikke kan finde  

 anvendelse.
 Hvis køretøjet er undtaget i henhold til artikel 4, litra  

 b), i direktiv 72/166/EØF, meddeler informationskontoret skadelidte  

 navnet på det organ, der dækker køretøjet i det  

 land, hvor det er hjemmehørende.
 5. Behandlingen af de personoplysninger, som nævnes i de  

 foregående stykker, skal finde sted i overensstemmelse med nationale  

 foranstaltninger truffet i henhold til direktiv 95/46/EF.
Artikel 6 Erstatningsorganer 1. Hver medlemsstat sørger for at oprette eller anerkende et  

 erstatningsorgan, der kan udbetale erstatning til skadelidte i de i artikel 1  

 omhandlede tilfælde.
 En sådan skadelidt kan indgive erstatningskrav til  

 erstatningsorganet i sin bopælsmedlemsstat:
a)	hvis forsikringsselskabet eller skadebehandlingsrepræsentanten  

 ikke har givet et begrundet svar på det fremsatte erstatningskrav inden  

 for en frist på tre måneder fra det tidspunkt, hvor skadelidte  

 indgav sit erstatningskrav til det forsikringsselskab, der forsikrer det  

 køretøj, hvis anvendelse var årsag til uheldet, eller til  

 dettes skadebehandlingsrepræsentant, eller b)	hvis forsikringsselskabet ikke har udpeget en  

 skadebehandlingsrepræsentant i den medlemsstat, hvor skadelidte er  

 bosat, i overensstemmelse med artikel 4, stk. 1. De skadelidte kan i så  

 fald ikke indgive erstatningskrav til erstatningsorganet, hvis de har  

 indgivet erstatningskrav direkte til det selskab, der forsikrer det  

 køretøj, hvis anvendelse var årsag til uheldet, og har  

 modtaget et begrundet svar senest tre måneder efter indgivelsen af  

 erstatningskravet.
 De skadelidte kan ikke fremsætte erstatningskrav over for  

 erstatningsorganet, hvis de har anlagt søgsmål direkte mod  

 forsikringsselskabet.
 Erstatningsorganet træder ind senest to måneder efter, at  

 skadelidte har fremsat sit erstatningskrav over for dette organ, men  

 afslutter behandlingen af sagen, hvis forsikringsselskabet eller  

 skadebehandlingsrepræsentanten efterfølgende giver et begrundet  

 svar på erstatningskravet.
 Erstatningsorganet underretter øjeblikkelig:
a)	skadevolderens forsikringsselskab eller  

 skadebehandlingsrepræsentanten b)	erstatningsorganet i den medlemsstat, hvor det forsikringsselskab,  

 der har udstedt forsikringspolicen, har sit etablerede forretningssted c)	skadevolderen, hvis denne er kendt om, at det har modtaget et erstatningskrav fra skadelidte, og at det vil  

 behandle kravet senest to måneder efter, at skadelidte har fremsat sit  

 erstatningskrav.
Denne bestemmelse griber ikke ind i medlemsstaternes ret til at  

 tillægge eller undlade at tillægge erstatningsorganets  

 intervention en subsidiær karakter samt til at give regler for  

 regresretten mellem dette organ, den eller de for uheldet ansvarlige og andre  

 forsikringsselskaber eller organer inden for den sociale sikring, der skal  

 yde skadelidte erstatning for samme skade.
Medlemsstaterne må  

 imidlertid ikke tillade, at organet fastsætter andre betingelser for  

 udbetaling af erstatning end dem, der er fastsat i dette direktiv, og navnlig  

 gør udbetalingen betinget af, at skadelidte på nogen måde  

 godtgør, at den ansvarlige part er ude af stand til at betale eller  

 nægter at betale.
 2. Det erstatningsorgan, som har ydet erstatning til skadelidte i den  

 medlemsstat, hvor skadelidte er bosat, kan kræve refusion af den  

 udbetalte erstatning af erstatningsorganet i den medlemsstat, hvor det  

 forsikringsselskab, der har udstedt forsikringspolicen, har sit etablerede  

 forretningssted.
Sidstnævnte organ indtræder i skadelidtes rettigheder over for  

 skadevolderen eller dennes forsikringsselskab i den udstrækning,  

 erstatningsorganet i den medlemsstat, hvor skadelidte er bosat, har ydet  

 denne erstatning for tabet eller den lidte skade.
Hver medlemsstat har pligt  

 til at anerkende en sådan subrogation, der er fastsat af en anden  

 medlemsstat.
 3. Bestemmelserne i denne artikel har virkning:
a)	efter at der er indgået en aftale mellem de  

 erstatningsorganer, der er oprettet eller anerkendt af medlemsstaterne, om  

 deres funktion og forpligtelser og om fremgangsmåden ved refusion b)	fra den dato, som Kommissionen fastsætter, efter at den i  

 nært samarbejde med medlemsstaterne har forvisset sig om, at en  

 sådan aftale er indgået.
 Kommissionen aflægger rapport til Europa-Parlamentet og Rådet  

 om gennemførelsen af denne artikel og om dens virkning, inden den 20.  

 juli 2005 og fremlægger om nødvendigt forslag.
Artikel 7 Er køretøjet ukendt, eller er det ikke inden for to  

 måneder efter uheldet muligt at identificere forsikringsselskabet, kan  

 skadelidte rette en anmodning om erstatning til erstatningsorganet i den  

 medlemsstat, hvor skadelidte er bosat.
Erstatningen ydes i henhold til  

 artikel 1 i direktiv 84/5/EØF.
Erstatningsorganet kan i dette  

 tilfælde på samme betingelser som dem, der er fastsat i  

 nærværende direktivs artikel 6, stk. 2, rejse krav:
a)	hvis forsikringsselskabet ikke kan identificeres: mod garantifonden,  

 jf. artikel 1, stk. 4, i direktiv 84/5/EØF, i den medlemsstat, hvor  

 køretøjet er hjemmehørende b)	hvis der er tale om et ukendt køretøj: mod  

 garantifonden i den medlemsstat, hvor uheldet er sket c)	hvis køretøjet er hjemmehørende i et  

 tredjeland: mod garantifonden i den medlemsstat, hvor uheldet er  

 sket.
Artikel 8 I direktiv 73/239/EØF foretages følgende  

 ændringer:
 a)	I artikel 8, stk. 1, tilføjes følgende litra:
 »f)	oplyser navn og adresse på den  

 skadebehandlingsrepræsentant, som er udpeget i enhver anden medlemsstat  

 end den, hvor tilladelsen søges, hvis de dækkede risici  

 henhører under forsikringsklasse 10 i punkt A i bilaget, bortset fra  

 fragtførerens ansvar«.
 b)	I artikel 23, stk. 2, tilføjes følgende  

 litra:
 »h)	oplyser navn og adresse på den  

 skadebehandlingsrepræsentant, som er udpeget i enhver anden medlemsstat  

 end den, hvor tilladelsen søges, hvis de dækkede risici  

 henhører under forsikringsklasse 10 i punkt A i bilaget, bortset fra  

 fragtførerens ansvar«.
Artikel 9 I direktiv 88/357/EØF foretages følgende ændring:
 I artikel 12a, stk. 4, tilføjes følgende afsnit:
 »Hvis forsikringsselskabet ikke har udpeget en repræsentant, kan  

 medlemsstaterne godkende, at den skadebehandlingsrepræsentant, der er  

 udpeget i henhold til artikel 4 i direktiv 2000/26/EF(*),  

 varetager hvervet som repræsentant udpeget i henhold til dette  

 stykke.
___________ (*)	Europa-Parlamentets og Rådet direktiv 2000/26/EF af 16. maj  

 2000 om indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (EFT L 181 af  

 20.7.2000, s. 65).« Artikel 10 Gennemførelse i national ret 1. Medlemsstaterne vedtager og offentliggør inden den 20. juli 2002  

 de love og administrative bestemmelser, der er nødvendige for at  

 efterkomme dette direktiv.
De underretter straks Kommissionen herom.
 De anvender disse bestemmelser inden den 20. januar 2003.
2. Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 3. Uanset stk. 1 skal medlemsstaterne oprette eller godkende  

 erstatningsorganet i overensstemmelse med artikel 6, stk. 1, inden den 20.  

 januar 2002. Hvis erstatningsorganerne ikke har indgået en aftale i  

 overensstemmelse med artikel 6, stk. 3, inden den 20. juli 2002, skal  

 Kommissionen foreslå passende foranstaltninger, som skal sikre, at  

 bestemmelserne i artikel 6 og 7 får virkning inden den 20. januar  

 2003.
 4. Medlemsstaterne kan i overensstemmelse med traktaten opretholde eller  

 vedtage bestemmelser, som er gunstigere for skadelidte end dem, der  

 kræves for at efterkomme dette direktiv.
 5. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er  

 omfattet af dette direktiv.
Artikel 11 Ikrafttræden Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 12 Sanktioner Medlemsstaterne fastsætter sanktioner for overtrædelse af de  

 nationale bestemmelser, der udstedes for at gennemføre dette direktiv,  

 og træffer alle nødvendige foranstaltninger for at sikre, at  

 sanktionerne iværksættes.
Disse sanktioner skal være  

 effektive, stå i et rimeligt forhold til overtrædelsen og have en  

 afskrækkende virkning.
Medlemsstaterne underretter Kommissionen om  

 disse bestemmelser inden den 20. juli 2002 og giver den hurtigst muligt  

 meddelelse om enhver senere ændring.
Artikel 13 Adressater Dette direktiv er rettet til medlemsstaterne.
 Udfærdiget i Bruxelles, den 16. maj 2000.
På Europa-Parlamentets vegne På Rådets vegne Nicole Fontaine Manuel Carrilho Formand Formand 1)   Loven indeholder bestemmelser, der  

 gennemfører dele af Europa-Parlamentets og Rådets direktiv  

 2000/26/EF af 16. maj 2000 om indbyrdes tilnærmelse af medlemsstaternes  

 lovgivning om ansvarsforsikring for motorkøretøjer og om  

 ændring af Rådets direktiv 73/239/EØF og 88/357/EØF  

 (fjerde motorkøretøjsforsikringsdirektiv), jf.
EF-Tidende 2000  

 L 181, side 65 ff.
