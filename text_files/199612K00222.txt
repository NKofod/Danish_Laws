Nr LSF 222 Forslag til Lov om ændring af udlændingeloven(Schengenkonventionen m.v.) Fremsat af indenrigsministeren (Birte Weiss) den 10. april 1997 Vedtaget ved tredjebehandling den 30. maj 1997 Lov nr. 410 af 10/06/1997 § 1 I udlændingeloven, jf. lovbekendtgørelse nr. 51 af 22. januar 1997,  

 foretages følgende ændringer:
 1. I § 2, stk. 3, § 30, stk. 1, § 34 og § 36, stk. 1, 1.  

 pkt., ændres »3-5« til: »3-5 a«.
 2. Efter § 2 indsættes:
»§ 2 a.
Ved Schengenkonventionen forstås i denne lov  

 konvention af 19. juni 1990 om gennemførelse af Schengenaftalen af 14. juni  

 1985 om gradvis ophævelse af kontrollen ved de fælles grænser.
 Stk. 2. Ved et Schengenland forstås i denne lov et land, der er  

 tilsluttet Schengenkonventionen.
§ 2 b.
Udlændinge, der har opholdstilladelse i et andet  

 Schengenland, har ret til at indrejse og opholde sig i Danmark i indtil 3  

 måneder fra indrejsen.
I de nævnte 3 måneders ophold fradrages den tid, hvori  

 udlændingen inden for de sidste 6 måneder har haft ophold i Danmark eller et  

 andet Schengenland end det land, der har udstedt opholdstilladelsen.
Har  

 udlændingen opholdstilladelse i et andet nordisk land, fradrages dog ikke den  

 tid, hvori udlændingen har haft ophold i et andet nordisk land.
Stk. 2. Udlændinge, der har visum gyldigt for alle Schengenlande,  

 har ret til at indrejse og opholde sig i Danmark i indtil 3 måneder inden for  

 visummets gyldighedsperiode.
I de nævnte 3 måneders ophold fradrages den tid,  

 hvori udlændingen inden for de sidste 6 måneder har haft ophold i Danmark  

 eller et andet Schengenland.
Stk. 3. Udlændinge, der har visum med gyldighed begrænset til et  

 andet Schengenland, har ret til uden ugrundet ophold at rejse gennem Danmark  

 i medfør af Schengenkonventionens artikel 18. Udlændinge, der har  

 opholdstilladelse eller tilbagerejsetilladelse udstedt af et andet  

 Schengenland, har ret til uden ugrundet ophold at rejse gennem Danmark i  

 medfør af Schengenkonventionens artikel 5, stk. 3.« 3. § 3 affattes således:
»§ 3. Udlændinge, der efter regler fastsat i medfør af § 39,  

 stk. 2, er fritaget for visum, har ret til at indrejse og opholde sig her i  

 landet i indtil 3 måneder fra indrejsen.
I de nævnte 3 måneders ophold  

 fradrages den tid, hvori udlændingen har haft ophold i Danmark eller et andet  

 Schengenland inden for de sidste 6 måneder.« 4. § 4, stk. 3, ophæves, og i stedet indsættes som stk.  

 3 og 4:
 »Stk. 3. Visum udstedes i medfør af Schengenkonventionens artikel 12  

 til at gælde indrejse og ophold i alle Schengenlande.
Stk. 4. Visum kan gives til en eller flere indrejser med ret til  

 indtil i alt 3 måneders ophold inden for et nærmere fastsat tidsrum.
I de  

 nævnte 3 måneders ophold fradrages den tid, hvori udlændingen inden for de  

 sidste 6 måneder har haft ophold i Danmark eller et andet Schengenland.« 5. Efter § 4 indsættes:
»§ 4 a.
Uanset bestemmelserne i §§ 3 og 4 kan der i særlige  

 tilfælde udstedes visum, der begrænses til kun at gælde indrejse og ophold i  

 Danmark.
§ 4 b.
En udlænding, der har opholdt sig i Danmark eller et andet  

 Schengenland i medfør af §§ 2-4 a, kan i særlige tilfælde få forlænget sin  

 ret til ophold her i landet.« 6. § 5, stk. 1, affattes således:
»Udlændinge, der ikke efter §§ 1-4 b har ret til at opholde sig her i  

 landet, må kun opholde sig her i landet, hvis de har opholdstilladelse.« 7. I § 7, stk. 2, indsættes som 2. pkt.:
»En ansøgning som nævnt i 1. pkt. anses også som en ansøgning om  

 opholdstilladelse efter stk. 1.« 8. I § 7, stk. 4, indsættes som 2. pkt.:
»Reglen i 1. pkt. finder ikke anvendelse på udlændinge, der opholder  

 sig i et andet Schengenland.« 9. I § 7, stk. 5, ændres »§ 48, stk. 2,» til:  

 »§ 48 a, stk. 1,».
 10. I § 10, stk. 1, udgår i nr. 2 »eller«,  

 og efter nr. 2 indsættes som nyt nummer:
 »3) hvis udlændingen ikke er statsborger i et Schengenland eller et  

 land, der er tilsluttet De Europæiske Fællesskaber, og er indberettet til  

 Schengeninformationssystemet som uønsket i medfør af Schengenkonventionen,  

 eller«.
 Nr. 3 bliver herefter nr. 4.
 11. I § 19 indsættes efter stk. 3 som nyt stykke:
»Stk. 4. En tidsbegrænset eller tidsubegrænset  

 opholdstilladelse kan altid inddrages, såfremt en udlænding, der ikke er  

 statsborger i et Schengenland eller et land, der er tilsluttet De Europæiske  

 Fællesskaber, er indberettet til Schengeninformationssystemet som uønsket i  

 medfør af Schengenkonventionen på baggrund af omstændigheder, der her i  

 landet kunne medføre udvisning efter udlændingelovens kapitel 4. Inddragelse  

 efter 1. pkt. sker i forbindelse med konsultationer i medfør af  

 Schengenkonventionens artikel 25 med myndighederne i et andet  

 Schengenland.« Stk. 4 og 5 bliver herefter stk. 5 og 6.
 12. I § 28, stk. 3, ændres »§ 40, stk. 6,» til:  

 »§ 40, stk. 7,».
 13. § 28 affattes således:
 »§ 28. En udlænding, der ikke har opholdstilladelse her i  

 landet, og en nordisk statsborger, som ikke har fast bopæl her i landet, kan  

 afvises ved indrejsen fra et land, der ikke er tilsluttet  

 Schengenkonventionen, i følgende tilfælde:
 1) Hvis udlændingen har indrejseforbud og ikke har visum, jf. § 4, stk. 1,  

 2. pkt.
 2) Hvis udlændingen ikke opfylder de bestemmelser om rejselegitimation,  

 visum og indrejse, som er fastsat efter kapitel 7.
3) Hvis der efter det, som er oplyst om udlændingens forhold, er grund til  

 at antage, at den pågældende vil tage ophold eller arbejde her i landet uden  

 fornøden tilladelse.
Udlændinge, der er omfattet af § 2, stk. 1 eller 2, kan  

 dog ikke afvises af denne grund.
4) Hvis udlændingen ikke kan forevise dokumentation for opholdets formål  

 og nærmere omstændigheder.
Udlændinge, der er omfattet af § 2, stk. 1 eller  

 2, kan dog ikke afvises af denne grund.
5) Hvis udlændingen ikke har de nødvendige midler til sit underhold her i  

 landet og til hjemrejsen og ikke er i stand til på lovlig vis at erhverve  

 disse midler.
Udlændinge, der er omfattet af § 2, stk. 1 eller 2, kan dog  

 ikke afvises af denne grund.
 6) Hvis udlændingen ikke er statsborger i et Schengenland eller et land,  

 der er tilsluttet De Europæiske Fællesskaber, og er indberettet til  

 Schengeninformationssystemet som uønsket i medfør af Schengenkonventionen.
 7) Hvis andre hensyn til Schengenlandenes offentlige orden, forhold til  

 fremmede magter eller sikkerheds- eller sundhedsmæssige grunde tilsiger, at  

 udlændingen ikke bør have ophold her i landet.
 Stk. 2. Statsborgere i lande, der ikke er tilsluttet  

 Schengenkonventionen eller De Europæiske Fællesskaber, skal afvises ved  

 indrejsen fra et land, der ikke er tilsluttet Schengen-konventionen, efter  

 bestemmelserne i stk. 1, nr. 1-7, jf. dog stk. 6.
 Stk. 3. En udlænding, der ikke har opholdstilladelse her i landet,  

 eller en nordisk statsborger, som ikke har fast bopæl her i landet, kan  

 afvises ved indrejsen fra et Schengenland efter bestemmelserne i stk. 1, nr.  

 1-7, jf. dog stk. 6. En nordisk statsborger kan dog kun afvises efter stk. 1,  

 nr. 2, såfremt den pågældende indrejser fra et ikkenordisk land, jf. § 39,  

 stk. 4.
Stk. 4. En udlænding, der ikke er nordisk statsborger og ikke er  

 omfattet af § 2, stk. 1 eller 2, og som må antages at ville rejse videre til  

 et andet nordisk land, kan endvidere afvises ved indrejsen i Danmark, hvis 1) den pågældende har modtaget indrejseforbud fra et nordisk land og ikke  

 har opnået særlig tilladelse til at indrejse i Danmark og det eller de  

 nordiske lande, hvortil den pågældende udlænding må antages at ville rejse,  

 eller 2) den pågældende udlænding kan afvises efter de regler, der gælder i det  

 nordiske land, hvortil den pågældende udlænding må antages at ville rejse.
Stk. 5. Afvisning efter stk. 1-4 kan endvidere ske indtil 3  

 måneder efter indrejsen.
Udlændinge, der er omfattet af § 2, stk. 1 eller 2,  

 kan dog efter indrejsen kun afvises efter stk. 1, nr. 1 og 7, og, såfremt det  

 offentlige må bekoste udlændingens rejse ud af landet, tillige efter stk. 1,  

 nr. 5.
Stk. 6. Afvisning efter stk. 1-5 må dog ikke ske, hvis udlændingen  

 i medfør af Schengen-konventionens artikel 5, stk. 2, har opnået særlig  

 tilladelse til at indrejse i Danmark.
Har udlændingen efter § 2 b, stk. 3, 1.  

 pkt., ret til at rejse gennem Danmark, kan den pågældende alene afvises efter  

 stk. 1, nr. 1, 2, 6 eller 7, jf. stk. 2-5. Har udlændingen efter § 2 b, stk.  

 3, 2. pkt., ret til at rejse gennem Danmark, kan den pågældende alene afvises  

 efter stk. 1, nr. 1 eller 2, jf. stk. 2-5.
 Stk. 7. En udlænding, der meddeles afslag på eller frafalder en  

 ansøgning om opholdstilladelse efter § 7, eller hvis ansøgning om asyl  

 bortfalder efter § 40, stk. 7, kan uanset bestemmelserne i stk. 1-4 afvises i  

 indtil 3 måneder fra indrejsen.
 Stk. 8. En udlænding, der ikke har fast bopæl her i landet, kan  

 uanset bestemmelserne i kapitel 1 afvises, såfremt det findes påkrævet af  

 hensyn til statens sikkerhed.
Stk. 9. Indenrigsministeren kan fastsætte nærmere regler om  

 afvisning og udsendelse af blindpassagerer.« 14. I § 28, stk. 5, indsættes som 3. pkt.:
»Har Danmark fremsat anmodning over for et andet Schengenland om  

 overtagelse af udlændingen efter Schengenkonventionen, jf. § 29, regnes  

 fristen i 1. pkt. fra det tidspunkt, da det andet Schengenland har besvaret  

 anmodningen.« 15. I § 28, stk. 5, indsættes som 3. pkt.:
»Har Danmark fremsat anmodning over for et andet land om overtagelse  

 af udlændingen efter EF-asylkonventionen, jf. § 29, regnes fristen i 1. pkt.  

 fra det tidspunkt, da det andet land har besvaret anmodningen.« 16. § 29 ophæves, og i stedet indsættes som nyt kapitel:
»Kapitel 5 a Overførsel og tilbageførsel efter Schengenkonventionen § 29. En udlænding kan overføres og tilbageføres til et andet  

 Schengenland efter reglerne i Schengenkonventionen.« 17. I § 32, stk. 2, ændres »§ 28, stk. 2, jf. stk. 1,  

 nr. 3-5« til: »§ 28, stk. 5, jf. stk. 1, nr. 4, 5 og 7, og stk. 2  

 og 3«.
 18. I § 34 ændres »udvises eller afvises eller  

 udsendes,» til: »udvises eller afvises, eller overføres eller  

 tilbageføres efter Schengen-konventionen eller udsendes«.
 19. I § 36, stk. 1, 1. pkt., ændres »for afvisning  

 eller for udvisning efter § 24, nr. 5, og § 25 eller udsendelse« til:  

 »for afvisning, for udvisning efter § 24, nr. 5, og § 25 for overførsel  

 eller tilbageførsel efter Schengenkonventionen eller for udsendelse«.
20. I § 37, stk. 5, ændres »afvisning eller  

 udvisning.« til: »afvisning, udvisning eller udsendelse under  

 henvisning til, at udlændingen ikke har ret til at opholde sig her i landet  

 efter reglerne i kapitel 1 og 3-5.« 21. § 37, stk. 5, affattes således:
»Stk. 5. Kæremål har ikke opsættende virkning med hensyn til  

 gennemførelse af beslutning om afvisning eller udvisning, om overførsel eller  

 tilbageførsel efter Schengenkonventionen eller om udsendelse under henvisning  

 til, at udlændingen ikke har ret til at opholde sig her i landet efter  

 reglerne i kapitel 1 og 3-5 a.« 22. I § 38 indsættes før stk. 1 som nye stykker:
 »Ved grænsen til et land, der ikke er tilsluttet  

 Schengenkonventionen, skal ind- og udrejsekontrol finde sted i medfør af  

 Schengenkonventionens artikel 6.
Stk. 2. Ind- og udrejsekontrol må ikke finde sted ved grænsen til  

 et Schengenland.
Dog kan der undtagelsesvis ske kontrol ved en sådan grænse i  

 medfør af Schengenkonventionens artikel 2, stk. 2.« Stk. 1-3 bliver herefter stk. 3-5.
 23. I § 40 a, stk. 1, nr. 2, ændres »afvises eller  

 udvises efter § 48, stk. 2,» til: »afvises, udvises, overføres  

 eller tilbageføres efter § 48 a, stk. 1,».
 24. I § 43, stk. 2, 1. pkt., ændres »pligt til uden  

 udgift for staten at sørge for udlændingens udrejse,» til: »pligt  

 til uden udgift for staten straks at sørge for udlændingens udrejse eller  

 tilbagerejse,».
 25. I § 43 indsættes som stk. 5:
»Stk. 5. Bestemmelserne i stk. 2 og 3 finder ikke anvendelse ved  

 indrejse fra et Schengen-land.« 26. I § 47, stk. 2, indsættes som 2. pkt.:
»Efter aftale med et andet land kan udenrigsministeren efter aftale  

 med indenrigsministeren bemyndige udenlandske diplomatiske og konsulære  

 repræsentationer i udlandet til at udstede visum og opholdstilladelse.« 27. I § 48, stk. 1, 1. pkt., ændres »§§ 28, stk. 1, og  

 29, stk. 1-2,» til: »§ 28, stk. 1-4,».
 28. § 48, stk. 2, 7. pkt., ophæves, og i stedet indsættes:
»Træffer Udlændingestyrelsen afgørelse om undladelse af afvisning  

 eller udvisning og udsendelse, skal politiet gøre asylansøgeren bekendt med  

 adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.« 29. I § 48, stk. 3, ændres »§§ 7 eller 8« til:  

 »§ 7«.
 30. § 48, stk. 2-4, ophæves, og i stedet indsættes:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1 og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 Schengenland, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 Schengenkonventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet Schengenland Danmark om at overtage eller  

 tilbagetage en udlænding efter reglerne i Schengenkonventionen, træffer  

 Udlændingestyrelsen snarest muligt afgørelse vedrørende anmodningen.
§ 48 c.
Udlændingestyrelsen kan uanset reglerne i §§ 48 a og 48 b  

 i særlige tilfælde beslutte, at en ansøgning om opholdstilladelse efter § 7  

 skal behandles her i landet.
§ 48 d.
Udlændingestyrelsens afgørelser efter §§ 48 a-48 c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.« 31. Efter § 58 a indsættes som nyt kapitel:
»Kapitel 8 a Videregivelse af oplysninger i medfør af Schengenkonventionen m.v.
§ 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra myndighederne i et  

 andet Schengenland i medfør af artikel 38 i Schengenkonventionen, må kun  

 videregives til de myndigheder, der er nævnt i konventionens artikel 38, stk.  

 5. Oplysningerne må kun anvendes til de formål, der er nævnt i konventionens  

 artikel 38, stk. 1.
 Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 Schengen-konventionen, videregives til myndighederne i et andet land, der er  

 tilsluttet Schengenkonventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 Schengenkonventionens artikel 38.
§ 58 d.
Indenrigsministeren kan fastsætte nærmere bestemmelser til  

 gennemførelse af Schengenkonventionen.
§ 58 e.
Indenrigsministeren kan fastsætte nærmere regler om  

 politiets betaling for udgifter, som andre Schengenlande har afholdt i  

 forbindelse med udsendelse af udlændinge.
§ 58 f.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af § 22, § 23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 g.
Udlændingestyrelsen forestår konsultationer med  

 myndighederne i et andet Schengenland i medfør af Schengenkonventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 f indberettet udlænding bør slettes  

 som uønsket i Schengeninformationssystemet, sletter Rigspolitichefen den  

 pågældende i Schengeninformationssystemet.« 32. Kapitel 8 a affattes således:
»Kapitel 8 a Videregivelse af oplysninger i medfør af EF-asylkonventionen og  

 Schengenkonventionen m.v.
§ 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra et andet EF-lands  

 myndigheder i medfør af EF-asylkonventionens artikel 15, må kun videregives  

 til de myndigheder, der er nævnt i konventionens artikel 15, stk. 5.  

 Oplysningerne må kun anvendes til de formål, der er nævnt i konventionens  

 artikel 15, stk. 1.
Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
Oplysninger som nævnt i 1. pkt. må i det  

 omfang, det følger af Schengenkonventionen, videregives til myndighederne i  

 et andet land, der er tilsluttet Schengenkonventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af Schengenkonventionen og EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement, eller som på andet  

 grundlag er forpligtet til at anvende reglerne i EF-asylkonventionen.
§ 58 f.
Indenrigsministeren kan fastsætte nærmere regler om  

 politiets betaling for udgifter, som andre Schengenlande har afholdt i  

 forbindelse med udsendelse af udlændinge.
§ 58 g.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af § 22, § 23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 h.
Udlændingestyrelsen forestår konsultationer med  

 myndighederne i et andet Schengenland i medfør af Schengenkonventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 g indberettet udlænding bør slettes  

 som uønsket i Schengeninformationssystemet, sletter Rigspolitichefen den  

 pågældende i Schengeninformationssystemet.« 33. I § 59 a indsættes som stk. 2:
»Stk. 2. Bestemmelsen i stk. 1 finder ikke anvendelse ved indrejse  

 fra et Schengenland.« § 2 I lov nr. 387 af 6. juni 1991 om ændring af udlændingeloven.  

 (EF-asylkonventionen), som ændret ved § 2 i lov nr. 382 af 14. juni 1995,  

 foretages følgende ændringer:
 1. § 1, nr. 1, 3, 6 og 10, ophæves.
 2. Indledningen til § 1, nr. 2, affattes således:
 »§ 7, stk. 4, 2. pkt., affattes således:».
 3. § 1, nr. 4, affattes således:
 » 4. § 28, stk. 5, 3. pkt., affattes således:
»Har Danmark fremsat anmodning over for et andet land om overtagelse  

 af udlændingen efter EF-asylkonventionen, jf. § 29, regnes fristen i 1. pkt.  

 fra det tidspunkt, da det andet land har besvaret anmodningen.«» 4. § 1, nr. 5, affattes således:
 » 5. Kapitel 5 a affattes således:
»Kapitel 5 a Overførsel og tilbageførsel efter EF-asylkonventionen § 29. En udlænding kan overføres til et andet EF-land efter  

 reglerne i EF-asylkonventionen.
På samme måde kan en udlænding tilbageføres  

 til et andet EF-land i de tilfælde, hvor dette efter EF-asylkonventionen skal  

 tilbagetage udlændingen.
Stk. 2. Ved EF-asylkonventionen forstås i denne lov konvention af  

 15. juni 1990 om fastsættelse af, hvilken stat der er ansvarlig for  

 behandlingen af en asylansøgning, der indgives i en af De Europæiske  

 Fællesskabers medlemsstater.«» 5. § 1, nr. 6, affattes således:
» 6. I § 30, stk. 1, § 34 og § 36, stk. 1, 1.  

 pkt., ændres »3-5« til: »3-5 a«.' 6. § 1, nr. 7-9, affattes således:
 » 7. I § 34 ændres »udvises eller afvises eller  

 udsendes,» til: »udvises eller afvises, eller overføres eller  

 tilbageføres efter EF-asylkonventionen eller udsendes«.
 8. I § 36, stk. 1, 1. pkt., ændres »for afvisning  

 eller for udvisning efter § 24, nr. 5, og § 25 eller udsendelse« til:  

 »for afvisning, for udvisning efter § 24, nr. 5, og § 25 for overførsel  

 eller tilbageførsel efter EF-asylkonventionen eller for udsendelse«.
 9. § 37, stk. 5, affattes således:
»Stk. 5. Kæremål har ikke opsættende virkning med hensyn til  

 gennemførelse af beslutning om afvisning eller udvisning, om overførsel eller  

 tilbageførsel efter EF-asylkonventionen eller om udsendelse under henvisning  

 til, at udlændingen ikke har ret til at opholde sig her i landet efter  

 reglerne i kapitel 1 og 3-5 a.«» 7. § 1, nr. 7-9, affattes således:
 » 7. I § 34 ændres »Schengen-konventionen«  

 til: »EF-asylkonventionen«.
 8. I § 36, stk. 1, 1. pkt., ændres  

 »Schengen-konventionen« til: »EF-asylkonventionen«.
9. I § 37, stk. 5, ændres »Schengen-konventionen«  

 til: »EF-asylkonventionen.«.' 8. § 1, nr. 11, affattes således:
 » 11. § 48, stk. 2-4, ophæves, og i stedet indsættes:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1 og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 EF-land, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 EF-asylkonventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet EF-land Danmark om at overtage eller  

 tilbagetage en udlænding efter reglerne i EF-asylkonventionen, træffer  

 Udlændingestyrelsen snarest muligt afgørelse vedrørende anmodningen.
§ 48 c.
Hvis særlige hensyn af humanitær karakter taler herfor,  

 kan Udlændingestyrelsen uanset reglerne i §§ 48 a og 48 b beslutte, at en  

 ansøgning om opholdstilladelse efter § 7 skal behandles her i landet, hvis  

 udlændingen ønsker dette.
§ 48 d.
Udlændingestyrelsens afgørelser efter §§ 48 a-c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.«» 9. § 1, nr. 11, affattes således:
 » 11. §§ 48 a-e affattes således:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1 og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 EF-land, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 EF-asylkonventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet EF-land Danmark om at overtage eller  

 tilbagetage en udlænding efter reglerne i EF-asylkonventionen, træffer  

 Udlændingestyrelsen snarest muligt afgørelse vedrørende anmodningen.
§ 48 c.
Hvis særlige hensyn af humanitær karakter taler herfor,  

 kan Udlændingestyrelsen uanset reglerne i §§ 48 a og 48 b beslutte, at en  

 ansøgning om opholdstilladelse efter § 7 skal behandles her i landet, hvis  

 udlændingen ønsker dette.
§ 48 d.
Udlændingestyrelsens afgørelser efter §§ 48 a-48 c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.«» 10. § 1, nr. 12, affattes således:
 » 12. Efter § 58 a indsættes som nyt kapitel:
»Kapitel 8 a Videregivelse af oplysninger i medfør af EF- asylkonventionen m.v.
§ 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra myndighederne i et  

 andet EF-land efter EF-asylkonventionens artikel 15, må kun videregives til  

 de myndigheder, der er nævnt i konventionens artikel 15, stk. 5.  

 Oplysningerne må kun anvendes til de formål, der er nævnt i konventionens  

 artikel 15, stk. 1.
 Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement.«» 11. § 1, nr. 12, affattes således:
 » 12. Kapitel 8 a affattes således:
»Kapitel 8 a Videregivelse af oplysninger i medfør af EF- asylkonventionen og  

 Schengenkonventionen m.v.
§ 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra myndighederne i et  

 andet EF-land efter EF-asylkonventionens artikel 15, må kun videregives til  

 de myndigheder, der er nævnt i konventionens artikel 15, stk. 5.  

 Oplysningerne må kun anvendes til de formål, der er nævnt i konventionens  

 artikel 15, stk. 1.
Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
Oplysninger som nævnt i 1. pkt. må i det  

 omfang, det følger af Schengenkonventionen, videregives til myndighederne i  

 et andet land, der er tilsluttet Schengenkonventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af Schengenkonventionen og EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement, eller som på andet  

 grundlag er forpligtet til at anvende reglerne i EF-asylkonventionen.
§ 58 f.
Indenrigsministeren kan fastsætte nærmere regler om  

 politiets betaling for udgifter, som andre Schengenlande har afholdt i  

 forbindelse med udsendelse af udlændinge.
§ 58 g.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af § 22, § 23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 h.
Udlændingestyrelsen forestår konsultationer med  

 myndighederne i et andet Schengenland i medfør af Schengenkonventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 g indberettet udlænding bør slettes  

 som uønsket i Schengeninformationssystemet, sletter Rigspolitichefen den  

 pågældende i Schengeninformationssystemet.«» § 3 Stk. 1. Indenrigsministeren fastsætter tidspunktet for lovens  

 ikrafttræden.
Ministeren kan bestemme, at de enkelte bestemmelser i loven  

 træder i kraft på forskellige tidspunkter og kun træder i kraft ved bestemte  

 grænseovergangssteder.
 Stk. 2. § 1, nr. 12, 20, 28 og 29, og § 2, nr. 5, 6, 8 og 10,  

 træder dog i kraft dagen efter bekendtgørelsen i Lovtidende.
§ 4 Loven gælder for alle sager, hvor ansøgning om opholdstilladelse er  

 indgivet efter lovens ikrafttræden.
§ 5 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Oprindeligt fremsat forslag § 1 I udlændingeloven, jf. lovbekendtgørelse nr. 51 af 22. januar 1997, foretages følgende ændringer:
 1. I § 2, stk. 3, § 30, stk. 1, § 34 og § 36, stk. 1, 1.  

 pkt., ændres »3-5« til: »3-5 a«.
 2. Efter § 2 indsættes:
»§ 2 a.
Ved Schengen-konventionen forstås i denne lov  

 konvention af 19. juni 1990 om gennemførelse af Schengen-aftalen af 14. juni  

 1985 om gradvis ophævelse af kontrollen ved de fælles grænser.
 Stk. 2. Ved et Schengen-land forstås i denne lov et land, der er  

 tilsluttet Schengen-konventionen.
§ 2 b.
Udlændinge, der har opholdstilladelse i et andet  

 Schengen-land, har ret til at indrejse og opholde sig i Danmark i indtil 3  

 måneder fra indrejsen.
I de nævnte 3 måneders ophold fradrages den tid, hvori  

 udlændingen inden for de sidste 6 måneder har haft ophold i Danmark eller et  

 andet Schengen-land end det land, der har udstedt opholdstilladelsen.
Har  

 udlændingen opholdstilladelse i et andet nordisk land, fradrages dog ikke den  

 tid, hvori udlændingen har haft ophold i et andet nordisk land.
Stk. 2. Udlændinge, der har visum gyldigt for alle Schengen-lande,  

 har ret til at indrejse og opholde sig i Danmark i indtil 3 måneder inden for  

 visummets gyldighedsperiode.
I de nævnte 3 måneders ophold fradrages den tid,  

 hvori udlændingen inden for de sidste 6 måneder har haft ophold i Danmark  

 eller et andet Schengen-land.
Stk. 3. Udlændinge, der har visum med gyldighed begrænset til et  

 andet Schengen-land, har ret til uden ugrundet ophold at rejse gennem Danmark  

 i medfør af Schengen-konventionens artikel 18. Udlændinge, der har  

 opholdstilladelse eller tilbagerejsetilladelse udstedt af et andet  

 Schengen-land, har ret til uden ugrundet ophold at rejse gennem Danmark i  

 medfør af Schengen-konventionens artikel 5, stk. 3.« 3. § 3 affattes således:
»§ 3. Udlændinge, der efter regler fastsat i medfør af § 39,  

 stk. 2, er fritaget for visum, har ret til at indrejse og opholde sig her i  

 landet i indtil 3 måneder fra indrejsen.
I de nævnte 3 måneders ophold  

 fradrages den tid, hvori udlændingen har haft ophold i Danmark eller et andet  

 Schengen-land inden for de sidste 6 måneder.« 4. § 4, stk. 3, ophæves og i stedet indsættes som stk. 3  

 og 4:
 »Stk. 3. Visum udstedes i medfør af Schengen-konventionens  

 artikel 12 til at gælde indrejse og ophold i alle Schengen-lande.
Stk. 4. Visum kan gives til en eller flere indrejser med ret til  

 indtil i alt 3 måneders ophold inden for et nærmere fastsat tidsrum.
I de  

 nævnte 3 måneders ophold fradrages den tid, hvori udlændingen inden for de  

 sidste 6 måneder har haft ophold i Danmark eller et andet  

 Schengen-land.« 5. Efter § 4 indsættes:
»§ 4 a.
Uanset bestemmelserne i §§ 3-4 kan der i særlige  

 tilfælde udstedes visum, der begrænses til kun at gælde indrejse og ophold i  

 Danmark.
§ 4 b.
En udlænding, der har opholdt sig i Danmark eller et andet  

 Schengen-land i medfør af §§ 2-4 a, kan i særlige tilfælde få forlænget sin  

 ret til ophold her i landet.« 6. § 5, stk. 1, affattes således:
»§ 5. Udlændinge, der ikke efter §§ 1-4 b har ret til at  

 opholde sig her i landet, må kun opholde sig her i landet, hvis de har  

 opholdstilladelse.« 7. I § 7, stk. 2, indsættes som 2. pkt.:
»En ansøgning som nævnt i 1. pkt. anses også som en ansøgning om  

 opholdstilladelse efter stk. 1.« 8. I § 7, stk. 4, indsættes som 2. pkt.:
»Reglen i 1. pkt. finder ikke anvendelse på udlændinge, der opholder  

 sig i et andet Schengen-land.« 9. I § 7, stk. 5, ændres »§ 48, stk. 2,» til:  

 »§ 48 a, stk. 1,».
 10. I § 10, stk. 1, udgår i nr. 2 »eller«, og  

 efter nr. 2 indsættes som nyt nummer:
»3) hvis udlændingen ikke er statsborger i et Schengen-land eller et  

 land, der er tilsluttet De Europæiske Fællesskaber, og er indberettet til  

 Schengen-informationssystemet som uønsket i medfør af Schengenkonventionen,  

 eller« Nr. 3 bliver herefter nr. 4.
 11. I § 19 indsættes efter stk. 3 som nyt stykke:
»Stk. 4. En tidsbegrænset eller tidsubegrænset  

 opholdstilladelse kan altid inddrages, såfremt en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, er indberettet til Schengen-informationssystemet som uønsket i  

 medfør af Schengenkonventionen på baggrund af omstændigheder, der her i  

 landet kunne medføre udvisning efter udlændingelovens kapitel 4. Inddragelse  

 efter 1. pkt. sker i forbindelse med konsultationer i medfør af  

 Schengen-konventionens artikel 25 med myndighederne i et andet  

 Schengen-land.« Stk. 4-5 bliver herefter stk. 5-6.
 12. I § 28, stk. 3, ændres »§ 40, stk. 6,» til:  

 »§ 40, stk. 7,».
 13. § 28 affattes således:
 »§ 28. En udlænding, der ikke har opholdstilladelse her i  

 landet, og en nordisk statsborger, som ikke har fast bopæl her i landet, kan  

 afvises ved indrejsen fra et land, der ikke er tilsluttet  

 Schengen-konventionen:
 1) Hvis udlændingen har indrejseforbud og ikke har visum, jf. § 4, stk. 1,  

 2. pkt.
 2) Hvis udlændingen ikke opfylder de bestemmelser om rejselegitimation,  

 visum og indrejse, som er fastsat efter kapitel 7.
3) Hvis der efter det, som er oplyst om udlændingens forhold, er grund til  

 at antage, at den pågældende vil tage ophold eller arbejde her i landet uden  

 fornøden tilladelse.
Udlændinge, der er omfattet af § 2, stk. 1 eller 2, kan  

 dog ikke afvises af denne grund.
4) Hvis udlændingen ikke kan forevise dokumentation for opholdets formål  

 og nærmere omstændigheder.
Udlændinge, der er omfattet af § 2, stk. 1 eller  

 2, kan dog ikke afvises af denne grund.
5) Hvis udlændingen ikke har de nødvendige midler til sit underhold her i  

 landet og til hjemrejsen og ikke er i stand til på lovlig vis at erhverve  

 disse midler.
Udlændinge, der er omfattet af § 2, stk. 1 eller 2, kan dog  

 ikke afvises af denne grund.
 6) Hvis udlændingen ikke er statsborger i et Schengen-land eller et land,  

 der er tilsluttet De Europæiske Fællesskaber, og er indberettet til  

 Schengen-informationssystemet som uønsket i medfør af Schengen-konventionen.
 7) Hvis andre hensyn til Schengen-landenes offentlige orden, forhold til  

 fremmede magter eller sikkerheds- eller sundhedsmæssige grunde tilsiger, at  

 udlændingen ikke bør have ophold her i landet.
 Stk. 2. Statsborgere i lande, der ikke er tilsluttet  

 Schengen-konventionen eller De Europæiske Fællesskaber, skal afvises ved  

 indrejsen fra et land, der ikke er tilsluttet Schengen-konventionen, efter  

 bestemmelserne i stk. 1, nr. 1-7, jf. dog stk. 6.
 Stk. 3. En udlænding, der ikke har opholdstilladelse her i landet,  

 eller en nordisk statsborger, som ikke har fast bopæl her i landet, kan  

 afvises ved indrejsen fra et Schengen-land efter bestemmelserne i stk. 1, nr.  

 1-7, jf. dog stk. 6. En nordisk statsborger kan dog kun afvises efter stk. 1,  

 nr. 2, såfremt den pågældende indrejser fra et ikke- nordisk land, jf. § 39,  

 stk. 4.
Stk. 4. En udlænding, der ikke er nordisk statsborger og ikke er  

 omfattet af § 2, stk. 1 eller 2, og som må antages at ville rejse videre til  

 et andet nordisk land, kan endvidere afvises ved indrejsen i Danmark, hvis 1) den pågældende har modtaget indrejseforbud fra et nordisk land og ikke  

 har opnået særlig tilladelse til at indrejse i Danmark og det eller de  

 nordiske lande, hvortil den pågældende udlænding må antages at ville rejse,  

 eller 2) den pågældende udlænding kan afvises efter de regler, der gælder i det  

 nordiske land, hvortil den pågældende udlænding må antages at ville rejse.
Stk. 5. Afvisning efter stk. 1-4 kan endvidere ske indtil 3  

 måneder efter indrejsen.
Udlændinge, der er omfattet af § 2, stk. 1 eller 2,  

 kan dog efter indrejsen kun afvises efter stk. 1, nr. 1 og 7, og, såfremt det  

 offentlige må bekoste udlændingens rejse ud af landet, tillige efter stk. 1,  

 nr. 5.
Stk. 6. Afvisning efter stk. 1-5 må dog ikke ske, hvis udlændingen  

 i medfør af Schengen-konventionens artikel 5, stk. 2, har opnået særlig  

 tilladelse til at indrejse i Danmark.
Har udlændingen efter § 2 b, stk. 3, 1.  

 pkt., ret til at rejse gennem Danmark, kan den pågældende alene afvises efter  

 stk. 1, nr. 1, 2, 6 eller 7, jf. stk. 2-5. Har udlændingen efter § 2 b, stk.  

 3, 2. pkt., ret til at rejse gennem Danmark, kan den pågældende alene afvises  

 efter stk. 1, nr. 1 eller 2, jf. stk. 2-5.
 Stk. 7. En udlænding, der meddeles afslag på eller frafalder en  

 ansøgning om opholdstilladelse efter § 7, eller hvis ansøgning om asyl  

 bortfalder efter § 40, stk. 7, kan uanset bestemmelserne i stk. 1-4 afvises i  

 indtil 3 måneder fra indrejsen.
 Stk. 8. En udlænding, der ikke har fast bopæl her i landet, kan  

 uanset bestemmelserne i kapitel 1 afvises, såfremt det findes påkrævet af  

 hensyn til statens sikkerhed.
Stk. 9. Indenrigsministeren kan fastsætte nærmere regler om  

 afvisning og udsendelse af blindpassagerer.« 14. I § 28, stk. 5, indsættes som 3. pkt.:
»Har Danmark fremsat anmodning over for et andet Schengen-land om  

 overtagelse af udlændingen efter Schengen-konventionen, jf. § 29, regnes  

 fristen i 1. pkt. fra det tidspunkt, da det andet Schengen-land har besvaret  

 anmodningen.« 15. I § 28, stk. 5, indsættes som 3. pkt.:
»Har Danmark fremsat anmodning over for et andet land om overtagelse  

 af udlændingen efter EF-asylkonventionen, jf. § 29, regnes fristen i 1. pkt.  

 fra det tidspunkt, da det andet land har besvaret anmodningen.« 16. § 29 ophæves og i stedet indsættes som nyt kapitel:
»Kapitel 5 a Overførsel og tilbageførsel efter Schengen-konventionen §  

 29. En udlænding kan overføres og tilbageføres til et andet Schengen-land  

 efter reglerne i Schengen-konventionen.« 17. I § 32, stk. 2, ændres »§ 28, stk. 2, jf. stk. 1,  

 nr. 3-5« til: »§ 28, stk. 5, jf. stk. 1, nr. 4-5 og nr. 7, og stk.  

 2-3«.
 18. I § 34 ændres »udvises eller afvises eller  

 udsendes,» til: »udvises eller afvises, eller overføres eller  

 tilbageføres efter Schengen-konventionen eller udsendes«.
 19. I § 36, stk. 1, 1. pkt., ændres »for afvisning  

 eller for udvisning efter § 24, nr. 5, og § 25 eller udsendelse« til:  

 »for afvisning, for udvisning efter § 24, nr. 5, og § 25, for overførsel  

 eller tilbageførsel efter Schengen-konventionen eller for udsendelse«.
 20. I § 37, stk. 5, ændres »afvisning eller  

 udvisning.« til: »afvisning, udvisning eller udsendelse under  

 henvisning til, at udlændingen ikke har ret til at opholde sig her i landet  

 efter reglerne i kapitel 1 og 3-5.«.
 21. § 37, stk. 5, affattes således:
»Stk. 5. Kæremål har ikke opsættende virkning med hensyn til  

 gennemførelse af beslutning om afvisning eller udvisning, om overførsel eller  

 tilbageførsel efter Schengen-konventionen eller om udsendelse under  

 henvisning til, at udlændingen ikke har ret til at opholde sig her i landet  

 efter reglerne i kapitel 1 og 3-5 a.« 22. I § 38 indsættes før stk. 1 som nye stykker:
 »Ved grænsen til et land, der ikke er tilsluttet  

 Schengen-konventionen, skal ind- og udrejsekontrol finde sted i medfør af  

 Schengen-konventionens artikel 6.
Stk. 2. Ind- og udrejsekontrol må ikke finde sted ved grænsen til  

 et Schengen-land.
Dog kan der undtagelsesvis ske kontrol ved en sådan grænse  

 i medfør af Schengen-konventionens artikel 2, stk. 2.« Stk. 1-3 bliver herefter stk. 3-5.
 23. I § 40 a, stk. 1, nr. 2, ændres »afvises eller  

 udvises efter § 48, stk. 2,» til: »afvises, udvises, overføres  

 eller tilbageføres efter § 48 a, stk. 1,».
 24. I § 43, stk. 2, 1. pkt., ændres »pligt til uden  

 udgift for staten at sørge for udlændingens udrejse,» til: »pligt  

 til uden udgift for staten straks at sørge for udlændingens udrejse eller  

 tilbagerejse,».
 25. I § 43 indsættes som stk. 5:
»Stk. 5. Bestemmelserne i stk. 2-3 finder ikke anvendelse ved  

 indrejse fra et Schengen-land.« 26. I § 47, stk. 2, indsættes som 2. pkt.:
»Efter aftale med et andet land kan udenrigsministeren efter aftale  

 med indenrigsministeren bemyndige udenlandske diplomatiske og konsulære  

 repræsentationer i udlandet til at udstede visum og opholdstilladelse.« 27. I § 48, stk. 1, 1. pkt., ændres »§§ 28, stk. 1, og  

 29, stk. 1-2,» til: »§ 28, stk. 1-4«.
 28. § 48, stk. 2, 7. pkt., ophæves, og i stedet indsættes:
»Træffer Udlændingestyrelsen afgørelse om undladelse af afvisning  

 eller udvisning og udsendelse, skal politiet gøre asylansøgeren bekendt med  

 adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.« 29. I § 48, stk. 3, ændres »§§ 7 eller 8« til:  

 »§ 7«.
 30. § 48, stk. 2-4, ophæves, og i stedet indsættes:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1, og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 Schengen-land, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 Schengen-konventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet Schengen-land Danmark om at overtage  

 eller tilbagetage en udlænding efter reglerne i Schengen-konventionen,  

 træffer Udlændingestyrelsen snarest muligt afgørelse vedrørende anmodningen.
§ 48 c.
Udlændingestyrelsen kan uanset reglerne i §§ 48 a-b i  

 særlige tilfælde beslutte, at en ansøgning om opholdstilladelse efter § 7  

 skal behandles her i landet.
§ 48 d.
Udlændingestyrelsens afgørelser efter §§ 48 a-c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.« 31. Efter § 58 a indsættes som nyt kapitel:
»Kapitel 8 a Videregivelse af oplysninger i medfør af Schengen-konventionen  

 m.v. § 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra myndighederne i et  

 andet Schengen-land i medfør af artikel 38 i Schengen-konventionen, må kun  

 videregives til de myndigheder, der er nævnt i konventionens artikel 38, stk.  

 5. Oplysningerne må kun anvendes til de formål, der er nævnt i konventionens  

 artikel 38, stk. 1.
 Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 Schengen-konventionen, videregives til myndighederne i et andet land, der er  

 tilsluttet Schengen-konventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 Schengenkonventionens artikel 38.
§ 58 d.
Indenrigsministeren kan fastsætte nærmere bestemmelser til  

 gennemførelse af Schengen-konventionen.
§ 58 e.
Indenrigsministeren kan fastsætte nærmere regler om  

 politiets betaling for udgifter, som andre Schengen-lande har afholdt i  

 forbindelse med udsendelse af udlændinge.
§ 58 f.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af §§ 22-23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 g.
Udlændingestyrelsen forestår konsultationer med  

 myndighederne i et andet Schengen-land i medfør af Schengen-konventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 g indberettet udlænding bør slettes  

 som uønsket i Schengen-informationssystemet, sletter Rigspolitichefen den  

 pågældende i Schengen-informationssystemet.« 32. Kapitel 8 a affattes således:
»Kapitel 8 a Videregivelse af oplysninger i medfør af EF-asylkonventionen og  

 Schengen-konventionen m.v. § 58 b.
Fortrolige oplysninger,  

 herunder oplysninger om enkeltpersoners rent private forhold, som er modtaget  

 fra et andet EF-lands myndigheder i medfør af EF-asylkonventionens artikel  

 15, må kun videregives til de myndigheder, der er nævnt i konventionens  

 artikel 15, stk. 5. Oplysningerne må kun anvendes til de formål, der er nævnt  

 i konventionens artikel 15, stk. 1.
Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
Oplysninger som nævnt i 1. pkt. må i det  

 omfang, det følger af Schengen-konventionen, videregives til myndighederne i  

 et andet land, der er tilsluttet Schengen-konventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af Schengen-konventionen og EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement, eller som på andet  

 grundlag er forpligtet til at anvende reglerne i EF-asylkonventionen.
§ 58 f.
Indenrigsministeren kan fastsætte nærmere regler om  

 politiets betaling for udgifter, som andre Schengen-lande har afholdt i  

 forbindelse med udsendelse af udlændinge.
§ 58 g.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af §§ 22-23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 h.
Udlændingestyrelsen forestår konsultationer med  

 myndighederne i et andet Schengen-land i medfør af Schengen-konventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 g indberettet udlænding bør slettes  

 som uønsket i Schengen-informationssystemet, sletter Rigspolitichefen den  

 pågældende i Schengen-informationssystemet.« 33. I § 59 a indsættes som stk. 2:
»Stk. 2. Bestemmelsen i stk. 1 finder ikke anvendelse ved  

 indrejse fra et Schengen-land.« § 2 I lov nr. 387 af 6. juni 1991 om ændring af udlændingeloven (EF-asylkonventionen), som ændret ved § 2 i lov nr. 382 af 14. juni 1995 og § 1, nr. 1, i lov nr. 290 af 24. april 1996, foretages følgende ændringer:
 1. § 1, nr. 1, 3, 6 og 10, ophæves.
 2. Indledningen til § 1, nr. 2, affattes således:
»§ 7, stk. 4, 2. pkt., affattes således:» 3. § 1, nr. 4, affattes således:
 »4) § 28, stk. 5, 3. pkt., affattes således:
»Har Danmark fremsat anmodning over for et andet land om overtagelse  

 af udlændingen efter EF-asylkonventionen, jf. § 29, regnes fristen i 1. pkt.  

 fra det tidspunkt, da det andet land har besvaret anmodningen.«» 4. § 1, nr. 5, affattes således:
 »5. Kapitel 5 a affattes således:
»Kapitel 5 a Overførsel og tilbageførsel efter EF-asylkonventionen §  

 29. En udlænding kan overføres til et andet EF-land efter reglerne i  

 EF-asylkonventionen.
På samme måde kan en udlænding tilbageføres til et andet  

 EF-land i de tilfælde, hvor dette efter EF-asylkonventionen skal tilbagetage  

 udlændingen.
Stk. 2. Ved EF-asylkonventionen forstås i denne lov konvention af  

 15. juni 1990 om fastsættelse af, hvilken stat der er ansvarlig for  

 behandlingen af en asylansøgning, der indgives i en af De Europæiske  

 Fællesskabers medlemsstater.«» 5. § 1, nr. 6, affattes således:
»6. I § 30, stk. 1, § 34 og § 36, stk. 1, 1. pkt.,  

 ændres »3-5« til: »3-5 a«.' 6. § 1, nr. 7-9, affattes således:
 »7. I § 34 ændres »udvises eller afvises eller  

 udsendes,» til: »udvises eller afvises, eller overføres eller  

 tilbageføres efter EF-asylkonventionen eller udsendes«.
 8. I § 36, stk. 1, 1. pkt., ændres »for afvisning eller for  

 udvisning efter § 24, nr. 5, og § 25 eller udsendelse« til: »for  

 afvisning, for udvisning efter § 24, nr. 5, og § 25, for overførsel eller  

 tilbageførsel efter EF-asylkonventionen eller for udsendelse«.
 9. § 37, stk. 5, affattes således:
»Stk. 5. Kæremål har ikke opsættende virkning med hensyn til  

 gennemførelse af beslutning om afvisning eller udvisning, om overførsel eller  

 tilbageførsel efter EF-asylkonventionen eller om udsendelse under henvisning  

 til, at udlændingen ikke har ret til at opholde sig her i landet efter  

 reglerne i kapitel 1 og 3-5 a.«» 7. § 1, nr. 7-9, affattes således:
 »7. I § 34 ændres »Schengen-konventionen« til:  

 »EF-asylkonventionen«.
 8. I § 36, stk. 1, 1. pkt., ændres  

 »Schengen-konventionen« til: »EF-asylkonventionen«.
9. I § 37, stk. 5, ændres »Schengen-konventionen« til:  

 »EF-asylkonventionen.«.' 8. § 1, nr. 11, affattes således:
 »11. § 48, stk. 2-4, ophæves, og i stedet indsættes:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1, og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 EF-land, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 EF-asylkonventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet EF-land Danmark om at overtage eller  

 tilbagetage en udlænding efter reglerne i EF-asylkonventionen, træffer  

 Udlændingestyrelsen snarest muligt afgørelse vedrørende anmodningen.
§ 48 c.
Hvis særlige hensyn af humanitær karakter taler herfor,  

 kan Udlændingestyrelsen uanset reglerne i §§ 48 a-b beslutte, at en ansøgning  

 om opholdstilladelse efter § 7 skal behandles her i landet, hvis udlændingen  

 ønsker dette.
§ 48 d.
Udlændingestyrelsens afgørelser efter §§ 48 a-c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.«» 9. § 1, nr. 11, affattes således:
 »11. §§ 48 a-e affattes således:
»§ 48 a.
Påberåber en udlænding sig at være omfattet af § 7,  

 træffer Udlændingestyrelsen snarest muligt afgørelse om overførsel eller  

 tilbageførsel efter reglerne i kapitel 5 a eller om afvisning efter reglerne  

 i kapitel 5 eller udvisning efter § 24, nr. 5, og i givet fald udsendelse.  

Stk. 2. Ansøgning om opholdstilladelse efter § 7 behandles ikke, før  

 der er truffet afgørelse efter stk. 1, og udlændingen i givet fald er udrejst  

 af landet.
Udlændingen må dog ikke udsendes til et land, hvor der er risiko  

 for forfølgelse af de grunde, der er nævnt i artikel 1 A i  

 flygtningekonventionen af 28. juli 1951, eller hvor der ikke er beskyttelse  

 mod videresendelse til et sådant land.
 Stk. 3. Indgiver en udlænding, der opholder sig i et andet  

 EF-land, ansøgning om opholdstilladelse efter § 7, træffer  

 Udlændingestyrelsen afgørelse om, at ansøgningen ikke behandles, førend  

 Danmark har modtaget en anmodning om overtagelse eller tilbagetagelse.
 Stk. 4. Træffer Udlændingestyrelsen afgørelse om undladelse af  

 afvisning eller udvisning eller om overførsel eller tilbageførsel efter  

 EF-asylkonventionen og udsendelse, skal politiet gøre asylansøgeren bekendt  

 med adgangen til at sætte sig i forbindelse med Dansk Flygtningehjælp.  

 Indenrigsministeren kan fastsætte regler, hvorefter politiet forud for  

 Udlændingestyrelsens afgørelse skal gøre en asylansøger, der opholder sig her  

 i landet, bekendt med adgangen til at sætte sig i forbindelse med Dansk  

 Flygtningehjælp.
§ 48 b.
Anmoder et andet EF-land Danmark om at overtage eller  

 tilbagetage en udlænding efter reglerne i EF-asylkonventionen, træffer  

 Udlændingestyrelsen snarest muligt afgørelse vedrørende anmodningen.
§ 48 c.
Hvis særlige hensyn af humanitær karakter taler herfor,  

 kan Udlændingestyrelsen uanset reglerne i §§ 48 a-b beslutte, at en ansøgning  

 om opholdstilladelse efter § 7 skal behandles her i landet, hvis udlændingen  

 ønsker dette.
§ 48 d.
Udlændingestyrelsens afgørelser efter §§ 48 a-c kan  

 påklages til indenrigsministeren.
Klage har ikke opsættende virkning.
§ 48 e.
Når Udlændingestyrelsen har truffet afgørelse om, at en  

 udlænding, der påberåber sig at være omfattet af § 7, kan opholde sig her i  

 landet under asylsagens behandling, registrerer politiet den pågældende som  

 asylansøger.
Stk. 2. Udlændingestyrelsen forestår i øvrigt sagens oplysning.  

 Udlændingestyrelsen træffer herunder bestemmelse om udfyldelse af  

 ansøgningsskema og afhøring af udlændingen.«» 10. § 1, nr. 12, affattes således:
 »12. Efter § 58 a indsættes som nyt kapitel:
»Kapitel 8 a Videregivelse af oplysninger i medfør af EF- asylkonventionen m.v.
§ 58 b.
Fortrolige oplysninger, herunder oplysninger om  

 enkeltpersoners rent private forhold, som er modtaget fra myndighederne i et  

 andet EF-land efter EF-asylkonventionens artikel 15, må kun videregives til  

 de myndigheder, der er nævnt i konventionens artikel 15, stk. 5.  

 Oplysningerne må kun anvendes til de formål, der er nævnt i konventionens  

 artikel 15, stk. 1.
 Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement.«» 11. § 1, nr. 12, affattes således:
 »12. Kapitel 8 a affattes således:
»Kapitel 8 a Videregivelse af oplysninger i medfør af EF- asylkonventionen og  

 Schengen-konventionen m.v. § 58 b.
Fortrolige oplysninger,  

 herunder oplysninger om enkeltpersoners rent private forhold, som er modtaget  

 fra myndighederne i et andet EF-land efter EF-asylkonventionens artikel 15,  

 må kun videregives til de myndigheder, der er nævnt i konventionens artikel  

 15, stk. 5. Oplysningerne må kun anvendes til de formål, der er nævnt i  

 konventionens artikel 15, stk. 1.
Stk. 2. Fortrolige oplysninger, herunder oplysninger om  

 enkeltpersoners rent private forhold, må i det omfang, det følger af  

 EF-asylkonventionen, videregives til myndighederne i et andet land, der er  

 tilsluttet EF-asylkonventionen.
Oplysninger som nævnt i 1. pkt. må i det  

 omfang, det følger af Schengen-konventionen, videregives til myndighederne i  

 et andet land, der er tilsluttet Schengen-konventionen.
§ 58 c.
Registertilsynet fører her i landet tilsyn med  

 behandlingen og anvendelsen af de oplysninger, der er modtaget efter  

 EF-asylkonventionen.
§ 58 d.
Indenrigsministeren fastsætter nærmere bestemmelser til  

 gennemførelse af Schengen-konventionen og EF-asylkonventionen.
§ 58 e.
Indenrigsministeren kan fastsætte, at de regler i denne  

 lov, som er gennemført til opfyldelse af EF-asylkonventionen, med de  

 nødvendige ændringer også skal anvendes i forhold til et eller flere  

 tredjelande, der har indgået overenskomst med EF-landene om at tilslutte sig  

 EF-asylkonventionen eller et hertil svarende arrangement, eller som på andet  

 grundlag er forpligtet til at anvende reglerne i EF-asylkonventionen.
§ 58 f.
Indenrigsministeren kan fastsætte nærmere regler om  

 politiets betaling for udgifter, som andre Schengen-lande har afholdt i  

 forbindelse med udsendelse af udlændinge.
§ 58 g.
Rigspolitichefen indberetter en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, som uønsket til Schengen-informationssystemet, hvis den  

 pågældende er udvist af landet i medfør af §§ 22-23 eller § 24, nr. 1-3. 1.  

 pkt. finder tilsvarende anvendelse på en udlænding, der er udvist af landet i  

 medfør af § 24, nr. 4, såfremt den pågældende er idømt ubetinget straf af  

 mindst 1 års fængsel eller anden strafferetlig retsfølge af frihedsberøvende  

 karakter.
§ 58 h.
Udlændingestyrelsen forestår konsultationer med  

 myndighederne i et andet Schengen-land i medfør af Schengen-konventionens  

 artikel 25.
Stk. 2. Finder Udlændingestyrelsen efter de i stk. 1 nævnte  

 konsultationer, at en i medfør af § 58 g indberettet udlænding bør slettes  

 som uønsket i Schengen-informationssystemet, sletter Rigspolitichefen den  

 pågældende i Schengen-informationssystemet.«» § 3 Indenrigsministeren fastsætter tidspunktet for lovens ikrafttræden.
Ministeren kan bestemme, at de enkelte bestemmelser i loven træder i kraft på forskellige tidspunkter og kun træder i kraft ved bestemte grænseovergangssteder.
 Stk. 2. § 1, nr. 12, 20, 28 og 29, og § 2, nr. 5, 6, 8 og 10,  

 træder dog i kraft dagen efter bekendtgørelsen i Lovtidende.
§ 4 Loven gælder for alle sager, hvor ansøgning om opholdstilladelse er indgivet efter lovens ikrafttræden.
§ 5 Loven gælder ikke for Færøerne og Grønland, men kan ved kongelig anordning helt eller delvis sættes i kraft for disse landsdele med de afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning Lovforslaget tilsigter sammen med det af justitsministeren samtidigt  

 fremsatte lovforslag at skabe det retlige grundlag for Danmarks tiltrædelse  

 af det mellemstatslige Schengen-samarbejde.
 Justitsministerens lovforslag tilsigter at gennemføre  

 Schengen-konventionen, herunder blandt andet konventionens afsnit III om det  

 politi- og sikkerhedsmæssige samarbejde og afsnit IV om Schengens  

 informationssystem.
 Efter regeringens opfattelse vil Danmarks tiltrædelse af  

 Schengen-konventionen ikke indebære, at der til andre medlemslandes  

 politimyndigheder eller til de kompetente mellemfolkelige myndigheder  

 overlades beføjelser, som efter grundloven tilkommer rigets myndigheder, jf.  

 grundlovens § 20. Regeringen finder derfor, at Schengen-konventionen kan  

 tiltrædes efter bestemmelsen i grundlovens § 19. Der henvises nærmere herom  

 til justitsministerens lovforslag.
 Indenrigsministerens lovforslag tilsigter at gennemføre den del af  

 Schengenkonventionen, der vedrører Indenrigsministeriets område, dvs. navnlig  

 konventionens afsnit I og II om ophævelse af kontrollen ved de indre grænser  

 og om persontrafik.
2. Lovforslagets formål og baggrund Formålet med Schengen-konventionen af 19. juni 1990 er at gennemføre Schengen-aftalen af 14. juni 1985 mellem regeringerne for staterne i Den Økonomiske Union Benelux, Forbundsrepublikken Tyskland og Den Franske Republik om gradvis ophævelse af kontrollen ved de fælles grænser.
 Schengen-konventionen tilsigter at virkeliggøre målet i Schengen-aftalen  

 om at afskaffe kontrollen med persontrafik ved de fælles grænser.  

 Konventionen indebærer således fri personbevægelighed inden for  

 Schengen-landenes område i forbindelse med en ophævelse af personkontrollen  

 ved de indre grænser mellem Schengen-landene.
 Danmarks deltagelse i Schengen-samarbejdet sker inden for rammerne af et  

 traditionelt mellemstatsligt samarbejde.
 Schengen-samarbejdet er således karakteriseret ved, at de kompetente  

 myndigheder inden for samarbejdet ikke har mulighed for at fastsætte regler,  

 der er umiddelbart anvendelige i det enkelte medlemsland.
Det retlige grundlag for Schengen-samarbejdet udgøres i første række af  

 Schengen-konventionen, der nu er undertegnet af Belgien, Frankrig,  

 Grækenland, Holland, Italien, Luxembourg, Portugal, Spanien, Tyskland, Østrig  

 samt Finland, Sverige og Danmark.
Der er endvidere indgået en  

 samarbejdsaftale med Island og Norge.
Herudover har medlemslandene vedtaget en række retsakter med hjemmel i  

 konventionen.
Disse retsakter er Danmark og de øvrige nordiske lande ved  

 tilslutningen til konventionen og samarbejdsaftalen forpligtede til at  

 efterleve.
Danmark og de øvrige nordiske lande er ligeledes forpligtede til  

 at efterleve de retsakter, der fremover vedtages i Schengen-samarbejdet.
 Schengen-konventionen blev i marts 1995 sat i værk i 7 medlemslande -  

 Belgien, Frankrig, Holland, Luxembourg, Portugal, Spanien og Tyskland.  

 Derimod er konventionen endnu ikke iværksat i de 3 øvrige medlemslande -  

 Grækenland, Italien og Østrig -, idet de praktiske forberedelser m.v. ikke er  

 tilendebragt.
 På et ministermøde i Haag den 18. april 1996 blev der opnået politisk  

 enighed mellem de nordiske lande og Schengen-landene om de institutionelle  

 rammer for en samarbejdsaftale med Island og Norge, og den 1. maj 1996 blev  

 de fem nordiske lande observatører i Schengensamarbejdet.
 Den 19. december 1996 blev Danmarks, Sveriges og Finlands  

 tiltrædelsesaftaler og samarbejdsaftalen med Norge og Island undertegnet af  

 de nordiske ministre med ansvaret for Schengen og af de ansvarlige ministre  

 fra Schengen-landene på et møde i Eksekutiv-komiteen.
 Efter ratifikation af aftalerne vil de nordiske lande indtræde i et videre  

 europæisk samarbejde mellem Schengen-landene om fri personbevægelighed og  

 bekæmpelse af illegal indvandring, samtidig med at den nordiske  

 paskontroloverenskomst, der i mere end 40 år har udgjort grundlaget for et  

 samarbejde mellem de nordiske lande om tilsvarende emner, i videst muligt  

 omfang kan videreføres.
 Schengen-konventionen er optaget som bilag til det af justitsministeren  

 samtidigt fremsatte lovforslag.
3. Indholdet af den del af Schengen-konventionen, som vedrører  

 Indenrigsministeriets område I dette afsnit gennemgås den del af Schengen-konventionen, som vedrører  

 Indenrigsministeriets område, primært konventionens afsnit I og II.
 Konventionens afsnit I indeholder de nærmere definitioner på de begreber,  

 som anvendes i Schengen-konventionen, herunder f.eks. begreberne indre og  

 ydre grænser, udlændinge og asylansøgninger.
 Konventionens afsnit II indeholder en række bestemmelser om ophævelse af  

 kontrollen ved de indre grænser og om persontrafik.
 En gennemgang af de øvrige dele af Schengen-konventionen, den danske  

 tiltrædelsesaftale og samarbejdsaftalen vedrørende Norge og Island er givet i  

 justitsministerens lovforslag.
3.1. Fri personbevægelighed over de indre grænser Et hovedelement i den del af Schengen-konventionen, som vedrører  

 Indenrigsministeriets område, er den fri personbevægelighed inden for  

 Schengen-området som fastlagt i konventionens artikler 1 og 2. Der må således  

 ikke udføres personkontrol af personer, som krydser en såkaldt indre grænse  

 mellem to Schengen-lande, det vil sige fælles landegrænser, herunder tunnel-  

 eller broforbindelser, samt grænser, der passeres med fly- eller  

 færgeforbindelser mellem medlemslandene, jf. artikel 2, stk. 1.
 Midlertidig indførelse af kontrol kan dog ske efter artikel 2, stk. 2,  

 såfremt den offentlige orden eller statens sikkerhed gør det nødvendigt.
 Efter artikel 2, stk. 3, berører ophævelsen af personkontrollen ved de  

 indre grænser ikke de kompetente myndigheders udøvelse af deres politimæssige  

 beføjelser efter national lovgivning eller den lovbestemte pligt til at være  

 i besiddelse af, medføre og forevise tilladelser og dokumenter.
Politiet vil således som hidtil i overensstemmelse med de nationale regler  

 herom have ret til at standse enhver med henblik på at få oplyst navn,  

 adresse og fødselsdato, ligesom udenlandske statsborgere (bortset fra  

 nordiske statsborgere) på forlangende skal kunne fremvise pas eller anden  

 gyldig rejselegitimation.
Konventionen er endvidere ikke til hinder for, at  

 der kan foretages kontrol i områderne i nærheden af de indre grænser med  

 henblik på afvisning af udlændinge efter indrejsen efter de nationale regler  

 herom.
3.2. Effektiv kontrol ved de ydre grænser Et andet hovedelement i den del af Schengen-konventionen, som vedrører  

 Indenrigsministeriets område, er en styrkelse af indsatsen mod illegal  

 indvandring.
Denne styrkelse af indsatsen skal blandt andet udgøre en modvægt  

 til den fri personbevægelighed, således at personkontrollens bortfald på de  

 indre grænser kompenseres ved en effektiv indrejsekontrol samt en i forhold  

 til indrejsekontrollen mindre intens udrejsekontrol af alle rejsende ved de  

 ydre grænser.
De deltagende lande er efter artikel 6 forpligtede til at  

 underkaste alle udlændinge, der passerer en af de ydre grænser, en indgående  

 indrejsekontrol efter en række i konventionen fastsatte ensartede principper.
3.3. Fælles indrejsebetingelser Schengen-konventionen indeholder i artikel 5 nogle generelle  

 indrejsebetingelser, som skal være op fyldt for, at udlændinge (dvs.  

 statsborgere fra ikke EU-lande bortset fra Island og Norge) kan passere en  

 ydre Schengen-grænse.
Udlændinge kan i den forbindelse gives tilladelse til indrejse, såfremt de  

 er i besiddelse af gyldigt rejsedokument og - hvis påkrævet - visum.
Det er  

 endvidere en betingelse, at indrejsende udlændinge fremlægger bevis for  

 opholdets formål og er i besiddelse af de fornødne midler til opholdet og  

 hjemrejsen.
Det er endelig en betingelse, at de pågældende ikke er erklæret  

 uønskede og ikke kan antages at udgøre en trussel mod Schengen-landenes  

 offentlige orden, nationale sikkerhed eller internationale forbindelser, jf.  

 artikel 5, stk. 1.
 Disse betingelser gælder dog ikke, såfremt retten til indrejse følger af  

 andre internationale forpligtelser, herunder FN's flygtningekonvention, eller  

 hvor deltagerlandene finder det nødvendigt at fravige betingelserne af  

 humanitære grunde, jf. artikel 5, stk. 2. De deltagende lande er i øvrigt  

 forpligtede til at afvise udlændinge, der ikke opfylder de generelle  

 indrejsebetingelser.
3.4. Regler om udlændinges ophold De generelle indrejsebetingelser skal ses i sammenhæng med konventionens  

 regler om udlændinges ophold.
 Udlændinge, der er i besiddelse af et visum, som er udstedt af et  

 Schengen-land og gælder for hele Schengen-området, jf. afsnit 3.5., kan frit  

 færdes i alle medlemslande inden for det udstedte visums gyldighedsperiode,  

 dog højst i 3 måneder i hvert halvår regnet fra datoen for den første  

 indrejse i Schengen-området, og kun forudsat at de generelle  

 indrejsebetingelser er opfyldt, jf. artikel 19.
 Visumfri udlændinge, der lovligt er indrejst i et Schengen-land og  

 opfylder de generelle indrejsebetingelser, kan som udgangspunkt rejse frit i  

 alle Schengen-lande i en periode på op til 3 måneder i hvert halvår regnet  

 fra datoen for den første indrejse i Schengen-området, jf. artikel 20.  

 Tilsvarende gælder for udlændinge, der i forvejen har en gyldig  

 opholdstilladelse i et af Schengen-landene og opfylder de generelle  

 indrejsebetingelser, jf. artikel 21.
 3.5. Fælles regler om visum m.v.
Som modvægt til den frie personbevægelighed inden for Schengen-landenes  

 område er det endvidere i Schengen-konventionens kapitel 3 (artiklerne 9-17)  

 fastlagt, at der skal indføres et ensartet visum til kortvarige ophold på  

 mindre end 3 måneder gældende for hele Schengen-området.
Et sådan ensartet  

 visum er allerede vedtaget og indført inden for Schengensamarbejdet.
Efter  

 konventionens bestemmelser må et sådant visum i princippet kun udstedes til  

 udlændinge, der opfylder de generelle indrejsebetingelser, jf. artiklerne 5  

 og 15.
 I konventionen er fastlagt generelle principper for visummets udstedelse,  

 form, gyldighedsperiode, gebyr m.v., jf. artikel 17.
 Schengen-landene er efter artikel 9 forpligtet til efter fælles  

 overenskomst at søge en ensartet praksis gennemført med hensyn til  

 visumregler og visumudstedelse.
 Schengen-landene er således blevet enige om en liste, hvoraf fremgår  

 hvilke tredjelande, hvis statsborgere er visumpligtige i alle Schengen-lande  

 (negativ-listen).
 Schengen-landene har tillige udarbejdet en liste over, hvilke tredjelandes  

 statsborgere der kan indrejse uden visum i alle Schengen-lande (positiv-  

 listen), og en såkaldt »grå liste« over tredjelande, hvis  

 statsborgere er visumpligtige i visse Schengen-lande.
 Som undtagelser til hovedprincippet i artikel 10, stk. 1, bestemmes det i  

 artiklerne 10, stk. 3, 11, stk. 2, 16 og 18, at nationalt visum kan udstedes,  

 i almindelighed i situationer, hvor et ensartet visum ikke kan udstedes.
3.6. Transportøransvar Til Schengen-konventionens bestemmelser om indrejsebetingelser m.v. er der  

 endvidere i artikel 26 knyttet et transportøransvar.
Efter dennes  

 bestemmelser er Schengen-landene forpligtet til blandt andet at have regler  

 om straf for erhvervsdrivende transportører, der befordrer personer til et  

 Schengen-land, uden at de pågældende er i besiddelse af de pligtige  

 dokumentations- eller identifikationspapirer m.v.
 Efter artikel 26 er Schengen-landene endvidere forpligtet til at have  

 regler om, at transportører straks skal tage sig af en udlænding, som er  

 bragt til landet af transportøren, og som afvises ved indrejsen.
3.7. Uønskede udlændinge Schengen-konventionen indeholder i artikel 96 bestemmelser om, at et  

 Schengen-land kan indberette udlændinge, der må formodes at udgøre en trussel  

 mod den offentlige orden eller sikkerhed eller mod statens sikkerhed, til  

 Schengens informationssystem som uønskede udlændinge, jf. afsnit 4.1.  

 Udlændinge er i denne sammenhæng defineret som statsborgere fra ikke-EU-lande  

 bortset fra Island og Norge.
 At en udlænding er indberettet eller indberettes som uønsket i Schengens  

 informationssystem (SIS) efter bestemmelserne i artikel 96 betyder, at den  

 pågældende som udgangspunkt ikke må opholde sig i Schengen-området.
Et tilsvarende system kendes allerede fra den nordiske  

 paskontroloverenskomst.
Det fremgår således af udlændingelovens § 29, at en  

 ikke-nordisk statsborger, som må antages at ville rejse videre til et andet  

 nordisk land, skal afvises ved indrejsen, hvis den pågældende har modtaget  

 indrejseforbud fra et sådant land og ikke har opnået særlig tilladelse til at  

 indrejse i Danmark og det eller de andre nordiske lande, hvortil den  

 pågældende udlænding må antages at ville rejse.
 Efter konventionens artikel 5 skal en udlænding, der er indberettet som  

 uønsket i SIS, afvises ved indrejse over en ydre Schengen-grænse.  

 Afvisning kan dog undlades, såfremt retten til indrejse følger af andre  

 internationale forpligtelser, herunder FN's flygtningekonvention, eller hvor  

 deltagerlandene finder det nødvendigt at fravige betingelserne af humanitære  

 grunde, jf. artikel 5, stk. 2.
Det fremgår af artikel 25, stk. 1, at et medlemsland kun må udstede en  

 opholdstilladelse til en udlænding, der er registreret som uønsket i SIS,  

 når der foreligger tungtvejende grunde, navnlig af humanitær karakter, eller  

 som følge af internationale forpligtelser.
Opholdstilladelse må endvidere kun  

 udstedes efter forudgående konsultationer med det medlemsland, der har  

 indberettet den pågældende udlænding som uønsket.
 Udstedes opholdstilladelsen, skal det indberettende land trække sin  

 indberetning tilbage, men kan dog opføre den pågældende på sin nationale  

 liste over uønskede personer.
 Viser en udlænding, der er i besiddelse af en gyldig opholdstilladelse,  

 som er udstedt af et Schengen-land, sig at være registreret som en uønsket  

 person, der skal afvises ved grænsen, skal det land, der har indberettet den  

 pågældende, rådføre sig med det land, der har udstedt opholdstilladelsen, for  

 at få fastslået, om der er tilstrækkelig grund til at inddrage  

 opholdstilladelsen , jf. artikel 25, stk. 2.
 Inddrages opholdstilladelsen ikke, skal det indberettende land trække sin  

 indberetning tilbage, men kan dog opføre den pågældende på sin nationale  

 liste over uønskede personer.
3.8. Udsendelse af udlændinge med ulovligt ophold Schengen-konventionen indeholder bestemmelser om, at en udlænding, der  

 ikke længere opfylder betingelserne for kortvarigt ophold, principielt straks  

 skal forlade det pågældende Schengen-land, jf. artikel 23, stk. 1.
 Udrejser udlændingen ikke frivilligt, skal udlændingen udsendes efter det  

 enkelte medlemslands lovgivning, jf. artikel 23, stk. 3.
 Bestemmelsen finder dog ikke anvendelse, hvis dette strider mod den  

 nationale asyllovgivning eller flygtningekonventionen, jf. artikel 23, stk.  

 5.
Konventionens artikel 24 indeholder en bestemmelse om, at medlemslandene  

 skal foretage indbyrdes udligning af de udgifter, som den i artikel 23  

 fastsatte udsendelsespligt måtte medføre, når disse udgifter ikke kan  

 afholdes af udlændingen selv.
De nærmere kriterier og betingelser herfor  

 fastsættes af Eksekutiv-komiteen, men er endnu ikke fastsat.
3.9. Ansvaret for behandlingen af asylansøgninger Schengen-konventionen indeholder i kapitel 7 (artiklerne 28-38)  

 bestemmelser om, hvilket Schengen-land der er ansvarligt for behandlingen af  

 asylansøgninger, som indgives i et Schengen-land.
 Grundprincippet bag bestemmelserne i kapitel 7 er, at kun et medlemsland  

 er ansvarligt for behandlingen af en asylansøgning, uanset hvilket  

 medlemsland ansøgningen indgives i.
 Schengen-konventionen fastsætter derfor - ligesom i EF-asylkonventionen  

 (Dublin-konventionen) - bindende regler for, hvilket medlemsland der er  

 ansvarligt for behandlingen af en asylansøgning, der indgives i et af  

 medlemslandene.
Hverken Schengen-konventionen eller EF-asylkonventionen berører  

 deltagerlandenes materielle asylret.
Det fremgår således af bestemmelsen i  

 Schengen-konventionens artikel 32, at asylansøgninger behandles efter  

 reglerne i den nationale lovgivning i det land, der er ansvarligt for sagens  

 behandling.
 Forholdet mellem Schengen-konventionen og EF-asylkonventionen gennemgås i  

 afsnit 5.3.
 I artikel 30 fastlægges de kriterier, som er afgørende for, hvilket  

 Schengen-land der er ansvarligt for behandlingen af en asylansøgning, der  

 indgives af en udlænding.
Kriterierne er baseret på, hvor stor en del af ansvaret et medlemsland har  

 påtaget sig ved asylansøgerens indrejse på Schengen-området.
Som følge heraf  

 er navnlig det land, som har udstedt en opholdstilladelse eller et visum til  

 asylansøgeren, eller det land, gennem hvilket asylansøgeren lovligt eller  

 ulovligt er indrejst i Schengen-området, ansvarligt for behandling af  

 ansøgningen.
 Et Schengen-land kan efter anmodning fra det ansvarlige Schengen-land  

 eller efter eget ønske beslutte at behandle en asylansøgning af humanitære  

 grunde, selv om landet ikke er ansvarligt for behandlingen efter de fastsatte  

 kriterier, jf. artikel 36 eller artikel 29, stk. 4.
 Det land, som er ansvarligt for behandlingen af en asylansøgning, har  

 pligt til at overtage asylansøgeren med henblik på behandling af  

 asylansøgningen, jf. artikel 31.
 Det ansvarlige land er ligeledes forpligtet til - bortset fra de i  

 konventionen fastsatte undtagelsestilfælde - at tilbagetage en asylansøger,  

 der ulovligt opholder sig i et andet medlemsland, medens asylsagen er under  

 behandling, eller når ansøgningen er blevet afslået, jf. artikel 33 og 34.
3.10. Udveksling af oplysninger Konventionens artikler 37-38 regulerer udvekslingen af oplysninger mellem  

 medlemslandene.
Bestemmelserne svarer fuldstændigt til bestemmelserne i  

 EF-asylkonventionen.
 Bestemmelserne drejer sig dels om generelle oplysninger vedrørende  

 lovgivning og praksis, statistiske oplysninger og baggrundsoplysninger m.v.,  

 jf. artikel 37, dels om udveksling af oplysninger vedrørende den enkelte  

 asylansøger, jf. artikel 38. Udvekslingen af de sidstnævnte oplysninger skal  

 ske med henblik på at fastlægge, hvilket land der er ansvarligt for  

 behandlingen af asylansøgningen, jf. afsnit 3.9. De individuelle oplysninger,  

 der kan udveksles, er udtømmende opregnet i konventionen.
 Konventionen fastlægger endvidere udtømmende, til hvem oplysningerne kan  

 meddeles, og til hvilket formål de kan anvendes, idet de udelukkende må tjene  

 til gennemførelse af bestemmelserne i konventionen.
 Elektronisk databehandling af oplysningerne må kun ske under overholdelse  

 af principperne i Europarådets konvention af 28. januar 1981 om beskyttelse  

 af det enkelte menneske i forbindelse med elektronisk databehandling af  

 personoplysninger (databeskyttelseskonventionen) og under kontrol af en  

 national instans, jf. artikel 38, stk. 12.
 Hvis oplysningerne ikke behandles elektronisk, skal medlemslandene træffe  

 passende foranstaltninger for at sikre overholdelsen af artikel 38 ved  

 effektiv kontrol, der kan pålægges en national kontrolinstans, jf. artikel  

 38, stk. 11.
 Udveksling af oplysninger kan kun finde sted mellem de deltagende lande,  

 og oplysningerne videregives under ingen omstændigheder til myndighederne i  

 asylansøgerens hjemland.
4. Andre dele af Schengen-konventionen 4.1. Schengen-informationssystemet En gennemførelse af den i Schengen-konventionen forudsatte fri  

 personbevægelighed indebærer, at der er behov for kommunikation og udveksling  

 af information mellem medlemslandene.
 Schengen-landene har derfor oprettet et fælles edb-baseret  

 informationssystem (SIS) bestående af en national del i hvert medlemsland og  

 en central teknisk støttefunktion, jf. artikel 92.
Den datafil, der findes i et medlemslands nationale del af SIS, afstemmes  

 i kraft af den tekniske støttefunktion med datafilerne i de øvrige  

 medlemslandes nationale del.
På den måde sikres det, at alle nationale dele  

 af SIS indeholder de samme oplysninger.
 Ifølge konventionens artikel 96 kan der på grundlag af nationale  

 indberetninger optages oplysninger om såkaldt uønskede udlændinge i SIS.  

 Udlændinge er i denne sammenhæng defineret som statsborgere fra ikke-EU-lande  

 bortset fra Island og Norge.
 En udlænding kan efter artikel 96 indberettes som uønsket, såfremt den  

 pågældende udlændings tilstedeværelse i landet formodes at udgøre en trussel  

 mod den offentlige orden eller sikkerhed eller mod statens sikkerhed.
Dette gælder i særdeleshed, - når en udlænding er idømt frihedsstraf af en varighed på mindst 1 år på  

 grund af en strafbar handling, - når der er begrundet mistanke om, at den pågældende har begået alvorlige  

 strafbare handlinger, eller når der foreligger konkrete indicier, der lader  

 formode, at den pågældende har til hensigt at begå sådanne handlinger på  

 medlemslandets område, og - når den pågældende udlænding tidligere er blevet udsendt, afvist eller  

 udvist, hvis disse foranstaltninger var ledsaget af et indrejseforbud.
 Der henvises i øvrigt til redegørelsen om SIS i det af justitsministeren  

 samtidigt fremsatte lovforslag, hvorved SIS retligt gennemføres i dansk ret.
4.2. Eksekutiv-komiteen Konventionens afsnit VII (artiklerne 131-133) indeholder bestemmelser om  

 Eksekutiv-komiteen, hvis overordnede opgave er at sikre en korrekt anvendelse  

 af konventionen, jf. artikel 131, stk. 2.
Eksekutiv-komiteen kan træffe bestemmelser, som har betydning for  

 anvendelsen af Schengen-konventionens regelsæt.
De bestemmelser, som komiteen  

 vedtager, skal gennemføres af medlemslandene.
Bestemmelserne skaber derimod  

 ikke umiddelbart anvendelige rettigheder eller pligter for borgerne i  

 medlemslandene.
Schengen-samarbejdet har som nævnt karakter af et almindeligt  

 mellemstatsligt samarbejde.
 Alle Schengen-landene har et sæde i Eksekutiv-komiteen og repræsenteres i  

 komiteen af en minister med ansvar for gennemførelsen af  

 Schengenkonventionen, jf. artikel 132, stk. 1. Komiteen træffer afgørelser  

 ved enstemmighed, jf. artikel 132, stk. 2.
5. Forholdet mellem Schengen-konventionen og andre internationale  

 forpligtelser 5.1. Forholdet til den nordiske paskontroloverenskomst Danmark, Finland, Norge og Sverige undertegnede den 22. maj 1954 en  

 protokol vedrørende fritagelse for statsborgere i Danmark, Finland, Norge og  

 Sverige for at være i besiddelse af pas og opholdstilladelse under ophold i  

 et andet nordisk land end hjemlandet.
Protokollen trådte i kraft den 1. juli  

 1954 og blev ved note af 11. oktober 1955 tiltrådt af Island.
Protokollen  

 blev den 1. januar 1961 udvidet til også at omfatte Færøerne.
Den 12. juli 1957 indgik Danmark, Finland, Norge og Sverige overenskomst  

 om ophævelse af paskontrollen ved de fællesnordiske grænser (Den Nordiske  

 Paskontroloverenskomst). Overenskomsten trådte i kraft den 1. maj 1958 og  

 blev den 1. januar 1961 udvidet til også at omfatte Færøerne.
Island  

 tilsluttede sig overenskomsten den 24. september 1965.
Ved paskontroloverenskomsten blev kontrolfriheden for rejsende mellem de  

 nordiske lande udstrakt til ligeledes at gælde for udlændinge, der rejser  

 direkte fra et nordisk land til et andet nordisk land.
Dog bevarede  

 deltagerlandene retten til at foretage stikprøvevis kontrol.
Som modvægt til pasfriheden inden for de nordiske landes område blev  

 deltagerlandenes forpligtelse til at foretage paskontrol af indrejsende ved  

 de nordiske landes ydre grænser understreget.
Overenskomsten indeholder  

 endvidere fælles bestemmelser om afvisning af udlændinge.
 Som led i målsætningen om at tilstræbe en fælles praksis med hensyn til  

 visumpligt og visumudstedelse indeholder paskontroloverenskomsten en pligt  

 for de enkelte lande til at underrette de øvrige deltagerlande ved ophævelse  

 eller indførelse af visumpligt.
 Paskontroloverenskomsten indeholder endvidere bestemmelser om  

 betingelserne for udlændinges ophold i de nordiske lande, om gyldigheden af  

 en af et andet nordisk land meddelt opholdstilladelse samt om tilbagetagelse  

 af udlændinge.
 Samtidig har de nordiske landes politi- og immigrationsmyndigheder et tæt  

 samarbejde om bekæmpelse af grænseoverskridende kriminalitet og illegal  

 indvandring.
 Paskontroloverenskomsten indebærer således et samarbejde mellem Danmark,  

 Sverige, Norge, Finland og Island, der bygger på de samme grundprincipper som  

 Schengen-samarbejdet.
Den 27. februar 1995 var de nordiske landes statsministre samlet til et  

 møde i Reykjavik.
I en erklæring, som de 5 statsministre udsendte efter  

 mødet, hedder det blandt andet:
 »De nordiske statsministre understreger behovet for en nordisk  

 ordning i forhold til Schengen-samarbejdet, så der ikke etableres nye  

 grænsedragninger i Norden eller mellem Norden og det øvrige Europa.
Statsministrene bemærker, at de bedste forudsætninger for en videreførelse  

 af den fri bevægelighed, herunder pasfrihed, i Norden inden for rammerne af  

 et videre europæisk samarbejde om grænsekontrol m.v., opnås ved en fælles  

 positiv nordisk holdning til medvirken i Schengen-samarbejdet.« Under de nordiske landes forhandlinger med Schengen-landene er der blevet  

 lagt afgørende vægt på, at den nordiske paskontroloverenskomst kan  

 videreføres ved siden af deltagelse i Schengen-samarbejdet.
Denne  

 fællesnordiske forudsætning er blevet opfyldt under forhandlingerne, idet  

 Eksekutiv-komiteen har besluttet, at alle nordiske lande kan deltage i  

 Schengen-samarbejdet.
Det er kun medlemmer af Den Europæiske Union, der kan optages som formelle  

 medlemmer af Schengen-samarbejdet.
Grundlaget for Islands og Norges  

 deltagelse i Schengen-samarbejdet er derfor en samarbejdsaftale.
Denne  

 samarbejdsaftale sikrer, at de to nordiske ikke-EU-lande kan deltage fuldt ud  

 i det praktiske samarbejde med de øvrige Schengen-lande.
Forudsætningen om, at den nordiske paskontroloverenskomst kan videreføres  

 ved siden af de nordiske landes deltagelse i Schengen-samarbejdet, er  

 endvidere kommet til udtryk i artikel 6 i Danmarks tiltrædelsesaftale.
Det  

 følger heraf, at Danmarks tilslutning til Schengensamarbejdet ikke hindrer et  

 fortsat samarbejde inden for den nordiske paskontroloverenskomst, for så vidt  

 dette ikke er i modstrid med eller hæmmer anvendelsen af Schengen-aftalen.
En  

 tilsvarende bestemmelse findes i artikel 4 i samarbejdsaftalen mellem  

 Schengen-landene og Norge og Island.
Den nordiske paskontroloverenskomst vil naturligt skulle undergå visse  

 justeringer som følge af de nordiske landes deltagelse i  

 Schengen-samarbejdet, men overenskomstens grundlæggende princip om en høj  

 grad af fri bevægelighed opretholdes og udbygges i forbindelse med de  

 nordiske landes deltagelse i samarbejdet.
En ekspertarbejdsgruppe under  

 Nordisk Udlændingeudvalg er for tiden ved at foretage en teknisk gennemgang  

 af den nordiske paskontroloverenskomst med henblik på en tilpasning til  

 Schengen-konventionen.
5.2. Forholdet til Den Europæiske Union Schengen-samarbejdet er ikke en del af samarbejdet i Den Europæiske Union.  

 Da samarbejdet oprindeligt er etableret mellem medlemmer af De Europæiske  

 Fællesskaber (nu Den Europæiske Union), har det dog været naturligt at optage  

 bestemmelser i konventionen om dens forhold til fællesskabsretten m.v.
I artikel 134 er det således bestemt, at konventionen kun finder  

 anvendelse i det omfang, den er forenelig med fællesskabsretten.
Med  

 udtrykket »fællesskabsretten« sigtes der til det samarbejde, der nu  

 foregår inden for søjle 1 i Den Europæiske Union.
Artikel 142 vedrører forholdet mellem Schengen-konventionen og  

 konventioner, der indgås mellem medlemmerne af Den Europæiske Union.
Der kan  

 i den forbindelse henvises til bestemmelserne i afsnit VI i Traktaten om Den  

 Europæiske Union om medlemslandenes samarbejde om retlige og indre  

 anliggender (unionens 3. søjle).
Indgås sådanne konventioner, bliver Schengen-medlemslandene enige om, på  

 hvilke betingelser Schengen-konventionens bestemmelser kan erstattes eller  

 ændres i forhold til de tilsvarende regler i de indgåede konventioner, jf.  

 artikel 142, stk. 1, 1. pkt.
I tilfælde af modstrid mellem  

 Schengen-konventionen og andre konventioner indgået mellem EUs medlemslande  

 skal Schengen-konventionens bestemmelser under alle omstændigheder tilpasses,  

 jf. artikel 142, stk. 1, 3. pkt.
5.3. Forholdet til EF-asylkonventionen (Dublin-konventionen) Schengen-konventionen indeholder i kapitel 7 (artiklerne 28-38)  

 bestemmelser om, hvilket Schengen-land der er ansvarligt for behandlingen af  

 asylansøgninger, som indgives i et Schengen-land.
 Grundprincippet bag bestemmelserne i kapitel 7 er, at kun et medlemsland  

 er ansvarligt for behandlingen af en asylansøgning, uanset hvilket  

 medlemsland ansøgningen indgives i.
 Schengen-konventionen fastsætter derfor bindende regler for, hvilket  

 medlemsland der er ansvarligt for behandlingen af en asylansøgning, der  

 indgives i et af medlemslandene.
EF-asylkonventionen indeholder ligeledes et regelsæt for, hvilket  

 medlemsland der er ansvarligt for behandlingen af en asylansøgning, der  

 indgives i et af denne konventions medlemslande.
Bestemmelserne i  

 EF-asylkonventionen er endnu ikke trådt i kraft, eftersom ikke alle  

 medlemslande har ratificeret konventionen.
 Bestemmelserne i Schengen-konventionens kapitel 7 vil ifølge to  

 beslutninger truffet den 14. december 1993 og 26. april 1994 af  

 Schengen-eksekutivkomiteen alene være gældende, indtil EF-asylkonventionen  

 træder i kraft.
Danmark forpligtes således ved indtræden i Schengen-samarbejdet til at  

 anvende EF-asylkonventionen, hvis denne er trådt i kraft forinden.
Da Danmark  

 allerede ved lov nr. 387 af 6. juni 1991 har ratificeret EF-asylkonventionen,  

 indebærer dette ingen yderligere forpligtelser for Danmark.
 5.4. Forholdet til flygtningekonventionen mv.
 Det følger af Schengen-konventionens artikel 135, at konventionen alene  

 gælder med forbehold af bestemmelserne i flygtningekonventionen af 28. juli  

 1951.
 Dette medfører blandt andet, at forpligtelsen til ved de ydre grænser at  

 afvise udlændinge, der ikke opfylder de generelle indrejsebetingelser, ikke  

 gælder, hvis dette strider mod internationale forpligtelser, herunder  

 flygtningekonventionen, jf. også artikel 5, stk. 2. Forpligtelsen til at  

 udsende en udlænding, der ikke har ret til at opholde sig i Schengen-området,  

 gælder heller ikke, hvis dette strider mod flygtningekonventionen, jf.  

 artikel 23, stk. 5.
 Tilsvarende gælder andre internationale forpligtelser, som i en konkret  

 sag kan medføre en forpligtelse til ikke at udsende (Den Europæiske  

 Menneskerettighedskonvention, torturkonventionen m.v).
6. Færøerne og Grønland Det fremgår af den danske tiltrædelsesaftales artikel 5, stk. 1, at  

 Færøerne og Grønland ikke er omfattet af Danmarks medlemskab af  

 Schengen-samarbejdet.
 I betragtning af, at Færøerne og Grønland anvender den rejseordning, der  

 er fastlagt inden for rammerne af den nordiske paskontroloverenskomst, er det  

 imidlertid i tiltrædelsesaftalens artikel 5, stk. 2, bestemt, at der ikke  

 udføres kontrol ved grænserne af personer, som rejser mellem på den ene side  

 Færøerne eller Grønland og på den anden side de stater, der har tilsluttet  

 sig Schengen-konventionen og samarbejdsaftalen med Island og Norge.
 I tilknytning til dette er der i fælleserklæringen, der er optaget i  

 slutakten til den danske tiltrædelsesaftale, - blandt andet efter drøftelser  

 med Færøernes Landsstyre og Grønlands Hjemmestyre - indsat en bestemmelse,  

 hvorefter tiltrædelsesaftalen træder i kraft, blandt andet når  

 Eksekutiv-komiteen har konstateret, at de regler, den finder nødvendige for  

 gennemførelse af effektive kontrol- og overvågningsforanstaltninger ved de  

 ydre grænser på Færøerne og i Grønland samt de nødvendige kompenserende  

 foranstaltninger, herunder benyttelse af Schengen-informationssystemet, er  

 trådt i kraft og blevet effektive.
7. Lovforslagets opbygning Det er af retssikkerhedsmæssige hensyn fundet mest hensigtsmæssigt at  

 gennemføre Schengen-konventionens regler på Indenrigsministeriets område ved  

 et omskrivningslovforslag.
Da der i hovedsagen er tale om regulering af  

 udlændinges muligheder for indrejse og ophold i Danmark, findes denne  

 regulering i videst muligt omfang at burde ske ved detaljerede lovregler,  

 hvilket også ses at være i overensstemmelse med den gældende regulering af  

 udlændingeområdet.
Lovforslaget er delt op i 5 paragraffer. § 1 indeholder ændringsforslagene  

 til udlændingeloven. § 2 indeholder ændringsforslagene til lov nr. 387 af 6.  

 juni 1991 med senere ændringer, hvorved EF-asylkonventionen gennemføres i  

 dansk ret.
Denne lov er endnu ikke trådt i kraft, men vil blive sat i kraft  

 ved indenrigsministerens bestemmelse, når EF-asylkonventionen træder i kraft.  

 § 3 indeholder ikrafttrædelsesbestemmelserne, § 4 angiver hvilke sager,  

 lovforslaget vil gælde for, og § 5 vedrører forholdet til Færøerne og  

 Grønland.
Lovforslagets §§ 1 og 2 indeholder flere lovtekniske konsekvensændringer  

 og justeringer, som det foreslås træder i kraft dagen efter lovens  

 bekendtgørelse i Lovtidende, da ændringsforslagene har til formål at  

 præcisere de gældende regler i udlændingeloven og lov nr. 387 af 6. juni 1991  

 (EF-asylkonventionen) og ikke skyldes Danmarks tiltræden til  

 Schengen-konventionen.
Der kan henvises til forslagets § 1, nr. 12, 20, 28 og  

 29, og § 2, nr. 5, 6, 8 og 10.
Lovforslaget indeholder endvidere flere bestemmelser til gennemførelse af  

 de dele af Schengen-konventionen, der ikke afløses af EF-asylkonventionens  

 regler.
Disse bestemmelser skal under alle omstændigheder sættes i kraft, når  

 Schengen-konventionen træder i kraft for Danmarks vedkommende.
Der kan  

 henvises til forslagets § 1, nr. 2-6, 10-11, 13, 17, 22, 24-26, 27 og 33.
 På grund af Eksekutiv-komiteens beslutninger om, at Schengen-konventionens  

 bestemmelser i kapitel 7 om Schengen-landenes ansvar for behandling af  

 asylansøgninger, skal afløses af EF-asylkonventionens tilsvarende  

 bestemmelser, når denne konvention træder i kraft, har det i flere tilfælde  

 været nødvendigt at udforme flere forskellige affatninger af den samme  

 bestemmelse i lovforslaget.
 Der er herved taget højde for både den situation, hvor  

 Schengen-konventionen træder i kraft efter EF- asylkonventionens  

 ikrafttrædelse, og den situation, hvor Schengen-konventionen træder i kraft  

 før EF- asylkonventionens ikraftrædelse.
 For så vidt angår situationen, hvor Schengen-konventionen træder i kraft  

 efter EF-asylkonventionens ikrafttrædelse, henvises der til forslagets § 1,  

 nr. 15 og 32.
 For så vidt angår situationen, hvor Schengen-konventionen træder i kraft  

 før EF-asylkonventionens ikrafttrædelse, henvises der til forslagets § 1, nr.  

 1, 7-9, 14, 16, 18-19, 21, 23, 30 og 31, og § 2, nr. 1-4, 7, 9 og 11. Da  

 EF-asylkonventionen forventes at træde i kraft, før Schengen-konventionen  

 træder i kraft for Danmarks vedkommende, forventes disse bestemmelser aldrig  

 at skulle sættes i kraft.
8. Hovedindholdet af lovforslaget Danmarks tiltræden af Schengen-konventionen medfører et behov for en række  

 ændringer af udlændingelovens bestemmelser.
Nedenfor gennemgås de enkelte  

 lovændringer ud fra den samme emneopdeling, som er anvendt ved gennemgangen  

 af Schengen-konventionen.
Der er i de enkelte afsnit henvist til de relevante  

 afsnit i lovforslagets specielle bemærkninger.
8.1. Fri personbevægelighed over de indre grænser Konventionens artikel 2 om, at der kun under helt særlige omstændigheder  

 og i begrænset omfang må foretages personkontrol ved de indre grænser,  

 gennemføres ved den foreslåede bestemmelse i § 38, stk. 2, hvorefter ind- og  

 udrejsekontrol ved de indre grænser ikke må finde sted, dog således at der  

 undtagelsesvis kan ske kontrol i medfør af artikel 2, stk. 2.
 Det bemærkes, at den praktiske gennemførelse af konventionens regler vil  

 ske ved administrativ regulering fra Indenrigsministeriet og  

 Rigspolitichefen.
8.2. Effektiv kontrol ved de ydre grænser Kravet i konventionens artikel 6 om effektiv kontrol ved de ydre grænser  

 gennemføres ved den foreslåede bestemmelse i § 38, stk. 1, hvorefter ind- og  

 udrejsekontrol ved de ydre grænser skal ske i overensstemmelse med artikel 6,  

 jf. bemærkningerne til forslagets § 1, nr. 22.
 Det bemærkes, at den praktiske gennemførelse af konventionens regler vil  

 ske ved administrativ regulering fra Indenrigsministeriet og  

 Rigspolitichefen.
8.3. Fælles indrejsebetingelser De generelle, obligatoriske indrejsebetingelser i konventionens artikel 5  

 gennemføres ved de foreslåede bestemmelser i § 28, hvor  

 afvisningsbetingelserne angives i stk. 1, nr. 1-7, og hvor stk. 2 indeholder  

 en bestemmelse om, at udlændinge i konventionens forstand skal afvises ved  

 indrejse fra et ikke Schengen-land, såfremt de ikke opfylder betingelserne i  

 stk. 1, jf. bemærkningerne til forslagets § 1, nr. 13.
8.4. Regler om udlændinges ophold Konventionens regler i artikel 19 om udlændinges adgang til ophold i hele  

 Schengen-området med et ensartet visum gennemføres ved den foreslåede  

 bestemmelse i § 2 b, stk. 2.
 Konventionens regler i artikel 20 om visumfri udlændinges ret til ophold i  

 hele Schengen-området gennemføres ved den foreslåede bestemmelse i § 3.
 Konventionens regler i artikel 21 om ret til ophold for udlændinge med  

 opholdstilladelse udstedt af et Schengen-land gennemføres ved den foreslåede  

 bestemmelse i § 2 b, stk. 1.
 For så vidt angår bestemmelserne i § 2 b kan der henvises til  

 bemærkningerne til forslagets § 1, nr. 2, og for så vidt angår bestemmelserne  

 i § 3 kan der henvises til bemærkningerne til forslagets § 1, nr. 3.
 Artikel 20, stk. 2, hvorefter en udlændings ret til ophold under visse  

 betingelser kan forlænges, gennemføres ved den foreslåede bestemmelse i § 4  

 b, jf. bemærkningerne til forslagets § 1, nr. 5.
 8.5. Fælles regler om visum m.v.
Schengen-konventionens bestemmelser i kapitel 3 om indførelse af et  

 ensartet visum kræver en ændring af udlændingelovens § 4 om udstedelse af  

 visum.
Det foreslås derfor, at det i § 4, stk. 3, fastslås, at visum udstedes  

 for alle Schengen-lande.
De nærmere tidsmæssige betingelser reguleres ved den  

 foreslåede § 4, stk. 4. Se bemærkningerne til forslagets § 1, nr. 4.
 Som undtagelser til hovedprincippet i artikel 10, stk. 1, bestemmes det i  

 artiklerne 10, stk. 3, 11, stk. 2, 16 og 18, at nationalt visum kan udstedes,  

 i almindelighed i situationer, hvor et ensartet visum ikke kan udstedes.
 For så vidt angår de fortsatte muligheder for udstedelse af nationalt  

 visum foreslås dette hjemlet i § 4 a, jf. bemærkningerne til forslagets § 1,  

 nr. 5.
8.6. Transportøransvar Udlændingeloven indeholder allerede bestemmelser om transportøransvar i §§  

 43 og 59 a.
 Kravet i konventionens artikel 26 om, at en transportør skal have pligt  

 til straks at sørge for udrejse eller tilbagerejse for en udlænding, som  

 nægtes indrejse, medfører en ændring af § 43, stk. 2, jf. bemærkningerne til  

 forslagets § 1, nr. 24.
Konventionens krav om, at der nationalt indføres bestemmelser om  

 transportøransvar, gælder kun ved transport til Schengen-landenes ydre  

 grænser.
Schengen-sekretariatet har i den forbindelse oplyst, at der i  

 Schengen-konventionen kan indlægges et implicit forbud mod nationale  

 bestemmelser om transportøransvar ved passage af indre grænser.
Det foreslås  

 derfor, at der i §§ 43 og 59 a indsættes bestemmelser om, at  

 transportøransvaret ikke finder anvendelse ved indrejse fra et Schengen-land,  

 jf. bemærkningerne til forslagets § 1, nr. 25 og 33.
 Konventionens krav om transportøransvar medfører endvidere et behov for en  

 ændring af den gældende danske praksis ved anvendelsen af § 59 a, idet  

 bestemmelsen ikke efter Schengen-konventionens ikrafttræden for Danmarks  

 vedkommende fortsat kun kan benyttes over for luftfartsselskaber, der  

 transporterer asylansøgere til landet, jf. bemærkningerne til forslagets § 1,  

 nr. 33.
8.7. Uønskede udlændinge Konventionens artikel 5, stk. 1, hvorefter udlændinge, der er indberettede  

 som uønskede i SIS, skal nægtes indrejse i Schengen-landene, gennemføres ved  

 den foreslåede afvisningsbestemmelse i § 28, jf. bemærkningerne til  

 forslagets § 1, nr. 13.
Artikel 25, stk. 1, vedrørende undtagelsesvis udstedelse af  

 opholdstilladelse til uønskede udlændinge medfører en ændring af § 10,  

 hvorefter opholdstilladelse kan nægtes, såfremt visse angivne betingelser er  

 til stede.
Det foreslås, at det forhold, at en udlænding er indberettet som  

 uønsket i SIS, indgår som en af betingelserne i § 10, jf. bemærkningerne til  

 forslagets § 1, nr. 10.
 Det forudsættes, at der i almindelighed vil blive meddelt  

 opholdstilladelse til en udlænding, der opfylder betingelserne for at få asyl  

 i Danmark.
 Artikel 25, stk. 2, vedrørende inddragelse af opholdstilladelse for en  

 udlænding, der er indberettet som uønsket i SIS, medfører en ændring af § 19,  

 idet det følger af den foreslåede bestemmelse i § 19, stk. 4, at både  

 tidsubegrænsede og tidsbegrænsede opholdstilladelser kan inddrages, hvis en  

 udlænding er indberettet som uønsket på baggrund af omstændigheder, der her i  

 landet kunne medføre udvisning efter udlændingelovens regler, jf.  

 bemærkningerne til forslagets § 1, nr. 11.
 Ved afgørelsen af, om en opholdstilladelse skal inddrages for en  

 udlænding, der er indberettet som uønsket i SIS, skal der tages hensyn til de  

 humanitære kriterier, som er angivet i udlændingelovens § 26. Der skal  

 således foretages en afvejning af på den ene side grovheden af det forhold,  

 der har medført indberetningen, og på den anden side de hensyn, der taler for  

 ikke at inddrage opholdstilladelsen.
Artikel 96 om kriterierne for indberetning af uønskede udlændinge i SIS  

 gennemføres ved § 2, stk. 1, i det af justitsministeren samtidigt fremsatte  

 lovforslag, hvorefter bestemmelserne i Schengen-konventionens afsnit IV (SIS)  

 vil gælde her i landet.
Kriterierne i artikel 96 udmøntes nærmere ved den i  

 nærværende lovforslag foreslåede § 58 f, jf. bemærkningerne til forslagets §  

 1, nr. 31.
8.8. Udsendelse af udlændinge med ulovligt ophold Efter udlændingelovens § 30 har en udlænding, der ikke har ret til at  

 opholde sig i Danmark, pligt til at udrejse.
 Konventionens artikel 23, der pålægger en udlænding, der ikke længere  

 opfylder betingelserne for kortvarigt ophold, principielt straks at forlade  

 Schengen-landene, er således allerede opfyldt i dansk ret.
Der vil fortsat være mulighed for at udsende udlændinge til et andet  

 Schengen-land i medfør af bilaterale overenskomster med det pågældende  

 Schengen-land.
I den forbindelse kan det bemærkes, at Danmark har påbegyndt  

 forhandlinger med Tyskland om en overenskomst til afløsning for den  

 dansk-tyske grænseoverløberoverenskomst af 31. maj 1954, ligesom Den Nordiske  

 Paskontroloverenskomst med de fornødne justeringer som følge af de nordiske  

 landes tiltræden til Schengen-konventionen fortsat vil gælde vedrørende  

 udsendelse til de andre nordiske lande.
 Konventionens artikel 24 om Schengen-landenes udligning af uligevægt i  

 udsendelsesudgifter gennemføres ved den foreslåede § 58 e, hvorefter  

 indenrigsministeren kan fastsætte nærmere regler herom, jf. bemærkningerne  

 til forslagets § 1, nr. 31.
8.9. Ansvaret for behandlingen af asylansøgninger Reglerne i Schengen-konventionens kapitel 7 om, hvilket land der er  

 ansvarligt for behandlingen af en asylansøgning, gennemføres ved det  

 foreslåede kapitel 5 a, hvorefter udlændinge kan overføres og tilbageføres  

 til et andet Schengen-land efter Schengen-konventionen, jf. bemærkningerne  

 til forslagets § 1, nr. 16.
Schengen-konventionens kapitel 7 medfører endvidere, at § 48, stk. 2, om  

 afvisning af udlændinge, der søger om asyl, må ændres.
Det foreslås således,  

 at der i §§ 48 a-e indføres nye bestemmelser vedrørende den nærmere  

 gennemførelse af reglerne om overførsel og tilbageførsel af asylansøgere  

 mellem Schengen-landene, jf. forslagets § 1, nr. 30.
 Det forhold, at Schengen-konventionens kapitel 7 afløses af  

 EF-asylkonventionen, når denne træder i kraft, medfører en række tekniske  

 ændringer af lov nr. 387 af 6. juni 1991 (EF-asylkonventionen), jf.  

 bemærkningerne til forslagets § 2.
8.10. Udveksling af oplysninger Konventionens artikel 38 vedrørende udveksling af personfølsomme  

 oplysninger om asylansøgere gennemføres ved den foreslåede bestemmelse i § 58  

 b, jf. bemærkningerne til forslagets § 1, nr. 31.
9. Visumregister Efter både Schengen-og EF-asylkonventionen gælder tidsfrister, inden for  

 hvilke Danmark er forpligtet til at besvare anmodninger om oplysninger fra  

 andre medlemslande.
Blandt andet for at effektivisere de danske  

 udlændingemyndigheders besvarelse af disse forespørgsler arbejdes der med at  

 etablere et edb-baseret visumregister, som vil indebære, at det bliver muligt  

 for udlændingemyndighederne hurtigt og effektivt at besvare anmodninger om  

 oplysninger fra andre lande inden for tidsfristerne.
 Det er hensigten, at det edb-baserede visumregister skal gøre det muligt  

 for de tilknyttede myndigheder hurtigt og enkelt at konstatere, om en person  

 har søgt om visum til Danmark, om der i givet fald er meddelt en tilladelse  

 eller et afslag, på basis af hvilke oplysninger afgørelsen er truffet, og om  

 ansøgeren har indrejseforbud i Danmark.
10. Ikrafttræden Tiltrædelsesaftalens artikel 7 regulerer spørgsmålet om aftalens  

 ikrafttræden.
Bestemmelsen skal læses i lyset af en samtidigt afgivet  

 fælleserklæring, der er optaget i aftalens slutakt.
Heraf fremgår det, at  

 aftalen i forhold til de nuværende medlemslande først træder i kraft, når  

 forudsætningerne for gennemførelse af konventionen er opfyldt i alle disse  

 lande, og når kontrollen på de ydre grænser er blevet effektiv, samt når  

 Eksekutiv-komiteen har konstateret, at de regler, den finder nødvendige for  

 gennemførelse af effektive kontrol- og overvågningsforanstaltninger ved de  

 ydre grænser på Færøerne og i Grønland samt de nødvendige kompenserende  

 foranstaltninger, herunder benyttelse af Schengeninformationssystemet, er  

 trådt i kraft og blevet effektive.
 I forhold til hvert af de øvrige nye deltagerlande i Schengen-samarbejdet  

 (Sverige, Finland, Norge og Island) træder tiltrædelsesaftalen i kraft, når  

 forudsætningerne for gennemførelsen af konventionen er opfyldt i hvert af  

 disse lande, og når kontrollen af de ydre grænser er blevet effektiv.
 Der er enighed blandt de nordiske lande og de nuværende  

 Schengen-medlemslande om, at de nordiske lande bør tiltræde det praktiske  

 Schengen-samarbejde samtidig.
For Danmarks vedkommende vil der skulle træffes en række foranstaltninger,  

 før det praktiske samarbejde kan påbegyndes.
Der skal blandt andet ske  

 ændringer af de fysiske indretninger ved flere afgangs- og ankomststeder ved  

 de ydre grænser.
Det gælder navnlig for Københavns Lufthavn i Kastrup.
Hertil kommer, at der skal findes en løsning på spørgsmålet om udvidelsen  

 af Schengen-informationssystemet (SIS). Spørgsmålet om, hvornår den danske  

 del af SIS kan tilsluttes den tekniske støttefunktion, er ikke endeligt  

 afklaret.
Den nuværende tekniske støttefunktion er kun udvidet til at omfatte  

 ca. 10 lande.
Det er derfor ikke på nuværende tidspunkt muligt at slutte de  

 fem nordiske lande til SIS.
På den baggrund er der i en række Schengen-arbejdsgrupper etableret et  

 udredningsarbejde med henblik på at klarlægge de tekniske spørgsmål i  

 forbindelse med de nordiske landes tilslutning til informationssystemet.
Det  

 har været overvejet enten at foretage en udvidelse af det nuværende SIS eller  

 at etablere et helt nyt system.
Udredningsarbejdet er endnu ikke afsluttet.
 Det er derfor vanskeligt at sige præcist, hvornår Danmark vil kunne  

 indtræde i samarbejdet, men det må antages tidligst at kunne ske i løbet af  

 1999.
 Danmark arbejder på at få fremskyndet processen med udviklingen af  

 informationssystemet, men da der er tale om et fælles Schengen-projekt, kan  

 Danmark ikke selvstændigt beslutte, hvornår den praktiske indtræden i  

 Schengen-samarbejdet skal finde sted.
 Lovforslaget indeholder derfor en bestemmelse om, at indenrigsministeren  

 fastsætter tidspunktet for lovens ikrafttræden, jf. nærmere lovforslagets §  

 3, hvilket vil afhænge af tidspunktet for tilvejebringelsen af de tekniske  

 forudsætninger for Danmarks indtræden i samarbejdet.
11. Økonomiske og administrative bemærkninger Danmarks deltagelse i Schengen-samarbejdet vil være forbundet med en række  

 økonomiske konsekvenser i form af løbende udgifter og umiddelbare  

 etableringsudgifter.
Udgifterne til administration og drift af Schengen-sekretariatet  

 finansieres i det væsentlige gennem bidrag fra medlemsstaterne i  

 overensstemmelse med en nærmere fastlagt fordelingsnøgle.
Justitsministeriet  

 og Indenrigsministeriet betaler allerede på nuværende tidspunkt et årligt  

 bidrag til sekretariatets drift inden for eksisterende økonomiske rammer.
Schengen-samarbejdet vil herudover, når lovforslaget træder i kraft, kunne  

 medføre en række administrative og personalemæssige merudgifter hos de danske  

 myndigheder, der berøres af Schengen-samarbejdet, ligesom der løbende kan  

 være merudgifter til rejse- og mødeaktivitet m.v.
Der kan ikke på nuværende  

 tidspunkt skønnes over disse merudgifters størrelse.
For politiets vedkommende vil der kunne forventes merudgifter som følge af  

 den skærpede ind- og udrejsekontrol ved de ydre grænser - særligt for så vidt  

 angår kontrollen i Københavns Lufthavn i Kastrup.
Ophævelsen af kontrollen  

 ved de indre grænser forventes derimod ikke at indebære væsentlige  

 mindreudgifter for politiet, idet den politimæssige indsats og  

 tilstedeværelse i det grænsenære område forudsættes opretholdt på nogenlunde  

 samme niveau som hidtil.
 Herudover er det ikke muligt at vurdere, hvorvidt den i  

 Schengen-konventionen fastlagte udligningsordning af Schengen-landenes  

 udgifter til udsendelse af udlændinge, der ikke har ret til at opholde sig i  

 Schengen-området, vil medføre merudgifter for politiet.
 Lovforslaget har ikke kommunaløkonomiske konsekvenser.
 For så vidt angår øvrige økonomiske og administrative virkninger af  

 Danmarks deltagelse i Schengen-samarbejdet henvises til justitsministerens  

 lovforslag herom.
12. Erhvervsøkonomiske og miljømæssige bemærkninger De foreslåede ændringer af udlændingelovens § 43, stk. 2, i forslagets §  

 1, nr. 24, medfører en skærpelse af transportørers pligt til at sørge for  

 udlændinge, der nægtes indrejse, idet transportører efter den foreslåede  

 ændring skal have pligt til straks at sørge for udlændingens udrejse eller  

 tilbagerejse.
De foreslåede skærpelser vil kunne medføre merudgifter for  

 transportørerne.
 De foreslåede bemyndigelsesbestemmelser i udlændingelovens §§ 43, stk. 5,  

 og 59 a, stk. 2, se forslagets § 1, nr. 25 og 33, hvorefter  

 indenrigsministeren kan fastsætte nærmere regler om, at der ikke skal gælde  

 et transportøransvar ved indrejse fra et Schengen-land, vil - såfremt  

 bemyndigelsen udnyttes - kunne medføre mindreudgifter for transportørerne.
 Der er ingen miljømæssige konsekvenser forbundet med lovforslaget.
13. EU-retlige aspekter Der henvises til afsnit 5.2., hvor Schengen-konventionens forhold til Den  

 Europæiske Union er beskrevet.
 14. Hørte myndigheder m.v.
 Lovforslaget er samtidig med fremsættelsen for Folketinget sendt til  

 høring hos følgende myndigheder og organisationer:
 Advokatrådet, Amnesty International, BARD, Dansk Flygtningehjælp, Dansk  

 Røde Kors, Det Danske Center for Menneskerettigheder, Den Danske  

 Dommerforening, Dokumentations- og Rådgivningscenteret for  

 Racediskrimination, Flygtningenævnet, Foreningen af politimestre i Danmark,  

 Mellemfolkeligt Samvirke, Nævnet for Etnisk Ligestilling, præsidenterne for  

 Østre og Vestre Landsret, Registertilsynet, retterne i København, Århus,  

 Odense, Aalborg og Roskilde, Rigspolitichefen, SAS samt Sø- og Handelsretten.
 Lovforslaget er endvidere sendt til høring hos de færøske og grønlandske  

 hjemmestyremyndigheder, jf. forslagets § 5.
Bemærkninger til lovforslagets enkelte bestemmelser Til § 1 Til nr. 1 Der er tale om konsekvensændringer på baggrund af forslagets § 1, nr. 16.
 I de tilfælde, hvor lovteksten henviser til kapitlerne vedrørende  

 afvisning, udvisning eller udsendelse, vil der nu også blive henvist til  

 bestemmelserne i kapitel 5 a om overførsel eller tilbageførsel efter  

 Schengen-konventionen.
 Ændringen af § 2, stk. 3, medfører, at de begrænsninger, der følger af  

 kapitlerne 3-5 a - herunder om overførsel eller tilbageførsel af en udlænding  

 til et andet Schengen-land -, kun finder anvendelse på udlændinge, der er  

 omfattet af EF-reglerne, i det omfang det er foreneligt med disse regler.
Ændringen af § 30, stk. 1, medfører, at udlændinge, der efter reglerne i  

 kapitlerne 1 og 3-5 a ikke har ret til at opholde sig her i landet, skal  

 udrejse af landet.
Udlændinge, hvorom der er truffet afgørelse om overførsel  

 eller tilbageførsel til et andet Schengen-land, skal således udrejse af  

 landet. Ændringen svarer til § 1, nr. 6, i lov nr. 387 af 6. juni 1991  

 (EF-asylkonventionen).
 For så vidt angår den foreslåede ændring af § 34 henvises til forslagets §  

 1, nr. 18.
 For så vidt angår den foreslåede ændring af § 36, stk. 1, 1. pkt.,  

 henvises til forslagets § 1, nr. 19.
Til nr. 2 Den foreslåede bestemmelse i § 2 a, stk. 1, definerer begrebet  

 Schengen-konventionen i udlændingeloven.
Bestemmelsen indebærer, at der ved  

 begrebet Schengen-konventionen forstås konvention af 19. juni 1990 om  

 gennemførelse af Schengen-aftalen af 14. juni 1985 mellem regeringerne for  

 staterne i Den Økonomiske Union Benelux, Forbundsrepublikken Tyskland og Den  

 Franske Republik om gradvis ophævelse af kontrollen ved de fælles grænser.
 Den foreslåede bestemmelse i § 2 a, stk. 2, definerer begrebet  

 Schengen-land, således at det omfatter alle lande, der er tilsluttet  

 Schengen-konventionen, herunder også lande, der ikke er medlemmer af EU.  

 Definitionen omfatter således også Norge og Island, der samtidig med Danmark  

 forventes at tilslutte sig Schengen-samarbejdet ved samarbejdsaftaler.  

 Begrebet omfatter endvidere andre lande, der senere måtte tilslutte sig  

 Schengen-samarbejdet.
 Efter den foreslåede bestemmelse i § 2 b, stk. 1, 1. pkt., har udlændinge,  

 der har opholdstilladelse i et andet Schengen-land, ret til at indrejse og  

 opholde sig i Danmark i indtil 3 måneder fra indrejsen.
Det fremgår af konventionens artikel 21, at en udlænding, der er indehaver  

 af en gyldig opholdstilladelse, herunder en foreløbig opholdstilladelse,  

 udstedt af et Schengen-land samt et gyldigt rejsedokument, har ret til at  

 indrejse og opholde sig i de øvrige Schengen-lande i indtil 3 måneder, for så  

 vidt den pågældende opfylder indrejsebetingelserne i artikel 5, stk. 1, litra  

 a, c og e.
Det er endvidere en betingelse, at den pågældende ikke er opført  

 på den nationale liste over uønskede personer i det Schengen-land, hvor den  

 pågældende ønsker at indrejse og opholde sig.
 En udlænding med opholdstilladelse i et Schengen-land skal således for at  

 have ret til indrejse og ophold i et andet Schengen-land være i besiddelse af  

 gyldigt rejsedokument (artikel 5, stk. 1, litra a), kunne forevise  

 dokumentation for opholdets formål og være i besiddelse af eller på lovlig  

 vis kunne erhverve sig de fornødne midler til opholdet og hjemrejsen (litra  

 c), og endelig må den pågældende ikke udgøre en trussel for Schengen-landenes  

 offentlige orden, nationale sikkerhed eller internationale forbindelser  

 (litra e). Der stilles derimod ikke krav om, at den pågældende skal være i  

 besiddelse af visum (litra b).
 Kravet i litra d om, at udlændingen ikke må være indberettet som uønsket i  

 SIS, gælder selvsagt ikke for udlændinge med opholdstilladelse i et andet  

 Schengen-land, da indberetninger i SIS skal slettes, såfremt en udlænding  

 meddeles opholdstilladelse i et Schengen-land, jf. artikel 25, stk. 1, 2.  

 afsnit.
 Det er som udgangspunkt op til det enkelte Schengen-land at beslutte,  

 hvilke dokumenter landet vil udstede som opholdstilladelser eller foreløbige  

 opholdstilladelser, idet det alene er et krav, at landene afleverer en liste  

 til Eksekutiv-komiteen over disse dokumenter, jf. artikel 21, stk. 3.
Det fremgår dog af konventionens artikel 1, at en midlertidig tilladelse  

 til at opholde sig i et Schengen-land med henblik på behandling af en  

 asylansøgning eller en ansøgning om opholdstilladelse ikke er omfattet af  

 konventionens definition på en opholdstilladelse.
Asylansøgere uden anden  

 form for opholdstilladelse vil således ikke være omfattet af retten til at  

 indrejse og opholde sig i andre Schengen-lande.
Af Schengen-Håndbogens bilag 11 fremgår, hvilke opholdstilladelser udstedt  

 af et Schengen-land som giver tredjelandsstatsborgere ret til at indrejse og  

 opholde sig i et andet Schengen-land.
I den forbindelse kan det bemærkes, at  

 det af bilag 11 under Tyskland fremgår, at den såkaldte »Aussetzung der  

 Abschiedung (Duldung)» samt den midlertidige opholdstilladelse til  

 asylansøgere »Aufenthaltsgestattung fur Asylbewerber« ikke giver  

 ret til visumfri indrejse og ophold.
Efter den foreslåede bestemmelse i § 2 b, stk. 1, 2. pkt., fradrages i de  

 nævnte 3 måneders ophold den tid, hvori udlændingen inden for de sidste 6  

 måneder har opholdt sig i Danmark eller et andet Schengen-land.
Ophold i det  

 land, der har udstedt opholdstilladelsen, medregnes ikke.
 Der er ikke i konventionen udtrykkeligt fastsat nogen grænse for, inden  

 for hvilken periode tidligere ophold i andre Schengen-lande medfører fradrag  

 i det i artikel 21 nævnte ophold.
 Det kan dog ikke antages at have været tilsigtet, at ethvert tidligere  

 ophold skal fradrages i retten til de nævnte 3 måneders ophold.
 Schengen-sekretariatet har oplyst, at grænsen for, inden for hvilken  

 periode tidligere ophold i andre Schengen-lande medfører fradrag, skal  

 fortolkes i overensstemmelse med den ordning, der er fastsat for udlændinge  

 med visum til Schengen-området eller visumfri udlændinge.
 Denne ordning indebærer, at der i de nævnte 3 måneders ophold fratrækkes  

 varigheden af tidligere ophold inden for det sidste halvår regnet fra  

 indrejsen i Schengen-landene, bortset fra det land, hvori udlændingen har  

 opholdstilladelse.
 Efter den foreslåede bestemmelse i § 2 b, stk. 1, 3. pkt., fradrages dog  

 ikke den tid, hvori en udlænding, der har opholdstilladelse i et andet  

 nordisk land, har haft ophold i et andet nordisk land end Danmark.
For udlændinge med opholdstilladelse i et andet nordisk land vil der  

 således ske fradrag for tidligere ophold i et andet Schengen-land end et  

 nordisk land, jf. § 2 b, stk. 1, 2. pkt.
Derimod vil der ikke ske fradrag for  

 ophold i det nordiske land, der har udstedt opholdstilladelsen, eller et  

 andet nordisk land.
 Af artikel 6 i Danmarks tiltrædelsesaftale til Schengen-konventionen  

 følger, at bestemmelserne i tiltrædelsesaftalen ikke hindrer samarbejdet  

 inden for den nordiske pasunion, for så vidt dette hverken er i modstrid med  

 eller hæmmer anvendelsen af aftalen.
Af paskontroloverenskomstens artikel 5, stk. 2, fremgår, at en udlænding  

 med opholdstilladelse i en nordisk stat skal tillades indrejse og ophold i de  

 øvrige nordiske stater i indtil 3 måneder.
Af artikel 5, stk. 4,fremgår, at  

 de nævnte 3 måneders ophold skal regnes fra indrejsen i den pågældende stat,  

 idet varigheden af tidligere ophold i samme land inden for de sidste 6  

 måneder før indrejsen skal fradrages.
 Da denne bestemmelse ikke ses at stride imod Schengen-konventionen, men  

 alene ses at indeholde en national begunstigelse i forhold til udlændinge med  

 opholdstilladelse i et andet nordisk land, skal bestemmelsen, som hidtil har  

 fundet udtryk i den gældende udlændingelovs § 3, 3. pkt., fortsat gælde i  

 Danmark.
 Opmærksomheden henledes på, at udlændinge, der efter § 2 b, stk. 1, 3.  

 pkt., har ret til indrejse og ophold i Danmark, ikke efter  

 Schengen-konventionen vil have samme ret til indrejse og ophold i andre  

 Schengen-lande.
 Efter den foreslåede bestemmelse i § 2 b, stk. 2, 1. pkt., har udlændinge  

 med visum med gyldighed for alle Schengen-lande ret til at indrejse og  

 opholde sig i Danmark i indtil 3 måneder inden for visummets  

 gyldighedsperiode.
Ifølge konventionens artikel 10 indføres et ensartet visum med gyldighed  

 for alle Schengen-landene.
Et sådant ensartet visum er allerede vedtaget og  

 indført inden for Schengen-samarbejdet, se også de almindelige bemærkninger  

 afsnit 3.5.
 Visummet udstedes ifølge artikel 11, stk. 1, til en eller flere indrejser,  

 idet dog hverken varigheden af et sammmenhængende ophold eller den samlede  

 varighed af flere på hinanden følgende ophold må overstige 3 måneder pr.  

 halvår regnet fra den første indrejsedato.
 Efter konventionens artikel 19 har en indehaver af et ensartet visum ret  

 til at indrejse og opholde sig i alle Schengen-landene inden for visummets  

 gyldighedsperiode, for så vidt den pågældende opfylder indrejsebetingelserne  

 i artikel 5, stk. 1, litra a, c, d og e.
 En udlænding med ensartet visum skal således for at have ret til indrejse  

 og ophold i et Schengen-land være i besiddelse af gyldigt rejsedokument  

 (artikel 5, stk. 1, litra a), kunne forelægge dokumentation for opholdets  

 formål og være i besiddelse af eller på lovlig vis kunne erhverve sig de  

 fornødne midler til opholdet og hjemrejsen (litra c), ikke være indberettet  

 som uønsket i SIS (litra d), og endelig må den pågældende ikke udgøre en  

 trussel for Schengen-landenes offentlige orden, nationale sikkerhed eller  

 internationale forbindelser (litra e).
 Kravet i litra b, om at udlændingen skal være i besiddelse af gyldigt  

 visum, er pr. definition opfyldt, i og med at der er tale om udlændinge med  

 ensartet visum.
 Bestemmelsen i § 2 b, stk. 2, 1. pkt., gælder alene ved ensartede visa med  

 gyldighed for alle Schengen-landene og gælder, hvad enten det ensartede visum  

 er udstedt af Danmark eller et andet Schengen-land.
 Nationale visa udstedt af et andet Schengen-land giver som hidtil ikke ret  

 til indrejse og ophold i Danmark, jf. artikel 19, stk. 3.
 Bestemmelsen giver alene ret til indrejse i den nævnte 3 måneders periode  

 inden for visummets gyldighedsperiode, der for visum udstedt af Danmark er  

 reguleret i den foreslåede bestemmelse i § 4, stk. 4.
 I den foreslåede bestemmelse i § 2 b, stk. 2, 2. pkt., fastslås det i  

 overensstemmelse med artikel 11, stk. 1, at der i de nævnte 3 måneders ophold  

 fradrages den tid, den pågældende inden for de sidste 6 måneder har haft  

 ophold i Danmark eller et andet Schengen-land.
 Den foreslåede bestemmelse i § 2 b, stk. 3, 1. pkt., giver udlændinge, der  

 har visum med gyldighed begrænset til et andet Schengen-land, ret til uden  

 ugrundet ophold at rejse gennem Danmark efter bestemmelserne i konventionens  

 artikel 18.
Det fremgår af artikel 18, at et visum til ophold af mere end 3 måneders  

 varighed er et nationalt visum, som det enkelte Schengen-land udsteder ifølge  

 sin egen lovgivning.
Et sådant visum giver indehaveren ret til at rejse  

 igennem de andre Schengen-lande til det Schengen-land, der har udstedt  

 visummet.
Det er en forudsætning herfor, at udlændingen opfylder  

 betingelserne for indrejse fastsat i konventionens artikel 5, stk. 1, litra  

 a, d og e.
Det er endvidere en betingelse, at den pågældende ikke er opført  

 på den nationale liste over uønskede personer i det Schengen-land, som den  

 pågældende ønsker at rejse igennem.
En udlænding med nationalt visum efter artikel 18 skal således for at have  

 ret til gennemrejse af et Schengen-land være i besiddelse af gyldigt  

 rejsedokument (artikel 5, stk. 1, litra a), ikke være indberettet som uønsket  

 i SIS (litra d) og ikke udgøre en trussel for Schengen-landenes offentlige  

 orden, nationale sikkerhed eller internationale forbindelser (litra e). Den  

 pågældende må endelig ikke være opført på den nationale liste over uønskede  

 personer.
Der stilles derimod ikke krav om, at den pågældende skal være i  

 besiddelse af ensartet visum eller nationalt visum til det land, der  

 gennemrejses (litra b), ligesom det ikke kan kræves, at den pågældende kan  

 forevise dokumentation for opholdets formål og er i besiddelse af de  

 nødvendige midler til opholdet (litra c).
De i artikel 18 anførte betingelser for retten til gennemrejse er ikke  

 gengivet i § 2 b, stk. 3, 1. pkt.
Til gengæld vil personer omfattet af § 2 b,  

 stk. 3, kunne afvises efter den foreslåede bestemmelse i § 28, stk. 6, se  

 forslagets § 1, nr. 13.
Bestemmelsen giver kun ret til gennemrejse i de tilfælde, hvor der er  

 udstedt et nationalt visum til længerevarende ophold.
Visum med begrænset  

 gyldighed til kortvarigt ophold i et Schengen-land giver ikke adgang til  

 gennemrejse af andre Schengen-lande, jf. det almindelige princip i artikel  

 19, stk. 3.
Bestemmelsen giver endvidere kun ret til gennemrejse uden ugrundet ophold.  

 Udlændingens ophold i Danmark under gennemrejsen må således ikke være  

 begrundet i andre formål end selve gennemrejsen.
Gennemrejse efter § 2 b,  

 stk. 3, 1. pkt., giver herefter f.eks. ikke ret til at foretage familiebesøg  

 eller gøre turistophold under gennemrejsen af Danmark.
 Den foreslåede bestemmelse i § 2 b, stk. 3, 2. pkt., giver udlændinge med  

 opholdstilladelse eller tilbagerejsetilladelse udstedt af et andet  

 Schengen-land ret til uden ugrundet ophold at rejse gennem Danmark efter  

 bestemmelserne i konventionens artikel 5, stk. 3.
 Det fremgår af artikel 5, stk. 3, at en udlænding, der er i besiddelse af  

 en opholdstilladelse eller et returvisum udstedt af et Schengen-land, skal  

 have tilladelse til at rejse igennem de andre Schengen-lande, medmindre den  

 pågældende er opført på den nationale liste over uønskede personer i det  

 Schengen-land, ved hvis grænser den pågældende ønsker at indrejse fra et  

 land, der ikke er tilsluttet Schengen-konventionen.
 Denne ret må dog sammenholdes med artikel 6, stk. 2, litra b, hvorefter  

 alle rejsende ved indrejse over ydre grænser mindst skal underkastes en  

 kontrol, der gør det muligt at fastslå deres identitet på grundlag af  

 forelagt eller forevist rejselegitimation.
 Bestemmelsen i § 2 b, stk. 3, 2. pkt., medfører således, at en udlænding,  

 der ikke i øvrigt opfylder indrejsebetingelserne i artikel 5, har ret til at  

 rejse gennem Danmark, hvis den pågældende er i besiddelse af en  

 opholdstilladelse eller en tilbagerejsetilladelse udstedt af et Schengen-land  

 og ikke er opført på Danmarks nationale liste over uønskede personer, jf.  

 herved også den foreslåede bestemmelse i § 28, stk. 6, i forslagets § 1, nr.  

 13.
Bestemmelsen giver endvidere kun ret til gennemrejse uden ugrundet ophold.  

 Udlændingens ophold i Danmark under gennemrejsen må således ikke være  

 begrundet i andre formål end selve gennemrejsen.
Gennemrejse efter § 2 b,  

 stk. 3, 2. pkt., giver herefter f.eks. ikke ret til at foretage familiebesøg  

 eller gøre turistophold under gennemrejsen af Danmark.
 Det bemærkes i øvrigt, at begrebet »tilbagerejsetilladelse«  

 anvendes i lovteksten i stedet for konventionens begreb  

 »returvisum«, der ikke anvendes i dansk ret.
Til nr. 3 Den foreslåede bestemmelse i § 3, 1. pkt., giver udlændinge, der efter  

 regler fastsat i medfør af § 39, stk. 2, er fritaget for visum, ret til at  

 indrejse og opholde sig her i landet i indtil 3 måneder fra indrejsen.
 Efter konventionens artikel 20 har en udlænding, der ikke er visumpligtig,  

 ret til at indrejse og opholde sig i Schengen-området i indtil 3 måneder i  

 løbet af en 6-måneders periode regnet fra datoen for den første indrejse, for  

 så vidt den pågældende opfylder indrejsebetingelserne i artikel 5, stk. 1,  

 litra a, c, d og e.
 En visumfri udlænding skal således for at have ret til indrejse og ophold  

 i et Schengen-land være i besiddelse af gyldigt rejsedokument (artikel 5,  

 stk. 1, litra a), kunne forevise dokumentation for opholdets formål og være i  

 besiddelse af eller på lovlig vis kunne erhverve sig de fornødne midler til  

 opholdet og hjemrejsen (litra c), ikke være indberettet som uønsket i SIS  

 (litra d), og endelig må den pågældende ikke udgøre en trussel for  

 Schengen-landenes offentlige orden, nationale sikkerhed eller internationale  

 forbindelser (litra e).
De i artikel 20 anførte betingelser for retten til de nævnte 3 måneders  

 ophold er ikke gengivet i § 3, 1. pkt.
Til gengæld vil personer omfattet af §  

 3, 1. pkt., kunne afvises efter de foreslåede bestemmelser i § 28, stk. 1-5,  

 jf. stk. 6, se forslagets § 1, nr. 13.
 I den foreslåede bestemmelse i § 3, 2. pkt., fastslås det i  

 overensstemmelse med artikel 20, at der i de nævnte 3 måneders ophold  

 fradrages den tid, hvori udlændingen inden for de sidste 6 måneder har  

 opholdt sig i Danmark eller et andet Schengen-land.
Til nr. 4 Efter den foreslåede bestemmelse i § 4, stk. 3, udstedes visum i medfør af  

 Schengen-konventionens artikel 12 til at gælde indrejse og ophold i alle  

 Schengen-lande.
 Som anført i bemærkningerne til den foreslåede § 2 b, stk. 2, i forslagets  

 § 1, nr. 2, er der i medfør af Schengen-konventionens artikel 10, stk. 1,  

 indført et ensartet visum med gyldighed for alle Schengen-landene.
Den foreslåede § 4, stk. 3, medfører, at visum, der udstedes af danske  

 myndigheder, udstedes til at gælde indrejse og ophold i alle Schengen-lande.  

 Dette vil være det gældende hovedprincip efter Schengen-konventionens  

 ikrafttræden.
For så vidt angår muligheden for udstedelse af visum med  

 gyldighed begrænset til Danmark henvises der til bemærkningerne til § 4 a i  

 forslagets § 1, nr. 5.
Artikel 12, stk. 1, foreskriver, at det ensartede visum udstedes af  

 Schengen-landenes diplomatiske eller konsulære repræsentationer eller  

 eventuelt af andre myndigheder, der er udpeget hertil.
Af artiklens stk. 2  

 følger, at det i princippet er det Schengen-land, der er rejsens egentlige  

 bestemmelsessted, som er kompetent til at udstede det ensartede visum.
Hvis  

 det ikke er muligt at fastlægge dette bestemmelsessted, er det i princippet  

 det Schengen-land, på hvis område den første indrejse finder sted, som  

 udsteder visummet.
 Efter bestemmelsen udstedes visum med gyldighed for alle Schengen-lande i  

 overensstemmelse med artikel 12. Dette medfører, at Udlændingestyrelsen vil  

 skulle meddele afslag på meddelelse af et ensartet visum, såfremt Danmark  

 ikke er rejsens egentlige bestemmelsessted.
 Den foreslåede bestemmelse i § 4, stk. 4, 1. pkt., medfører i  

 overensstemmelse med artikel 11, stk. 1, at visum gives til en eller flere  

 indrejser med ret til indtil i alt 3 måneders ophold inden for et nærmere  

 fastsat tidsrum.
 Det fastslås i § 4, stk. 4, 2. pkt., i overensstemmelse med artikel 11, at  

 der i de nævnte 3 måneders ophold fradrages den tid, hvori den pågældende  

 inden for de seneste 6 måneder har haft ophold i Danmark eller et andet  

 Schengen-land.
Til nr. 5 Den foreslåede bestemmelse i § 4 a fastslår, at der uanset bestemmelserne  

 i §§ 3-4 i særlige tilfælde kan udstedes et nationalt visum, som er begrænset  

 til kun at gælde indrejse og ophold i Danmark.
Udgangspunktet er således efter § 4, stk. 3, at visum udstedes med  

 gyldighed for alle Schengen-landene.
Danmark kan herudover, navnlig når der  

 efter udlændingelovens og Schengen-konventionens regler er retlige hindringer  

 for udstedelse af ensartet visum, i særlige tilfælde udstede et visum, som  

 kun giver ret til indrejse i og ophold i Danmark.
Ved vurderingen af, om der foreligger sådanne særlige omstændigheder, at  

 et nationalt visum kan udstedes, inddrages samtlige foreliggende oplysninger  

 om grundlaget for ansøgningen.
Enhver afgørelse heraf beror på en konkret  

 vurdering på grundlag af retningslinjerne for gældende visumpraksis.
 Ved vurderingen bør udlændingemyndighederne have konventionens  

 bestemmelser for øje, idet det - som undtagelser til hovedprincippet i  

 artikel 10, stk. 1, om udstedelse af ensartet visum - i artiklerne 10, stk.  

 3, 11, stk. 2, 16 og 18 bestemmes, at nationalt visum i disse tilfælde kan  

 udstedes.
 Det fremgår af artikel 10, stk. 3, at Schengen-landene forbeholder sig ret  

 til at begrænse den territoriale gyldighed af et visum efter fælles  

 retningslinjer fastlagt i overensstemmelse med de relevante bestemmelser i  

 konventionens kapitel 3.
 Ifølge artikel 11, stk. 2, er artikel 11, stk. 1, om begrænsninger i  

 varigheden af et visums gyldighedsperiode (se bemærkningerne til forslagets §  

 1, nr. 2 og 4) ikke til hinder for, at et Schengen-land i løbet af det  

 pågældende halvår om nødvendigt udsteder et nyt visum, der kun har gyldighed  

 på vedkommende lands område.
 Det fremgår videre af artikel 16, at et Schengen-land, hvis det af en af  

 de grunde, der er nævnt i artikel 5, stk. 2, (humanitære hensyn, hensyn til  

 nationale interesser eller internationale forpligtelser) findes nødvendigt at  

 fravige princippet i artikel 15 om ikke at udstede visum til en udlænding,  

 der ikke opfylder indrejsebetingelserne i artikel 5, stk. 1, kan udstede et  

 visum med gyldighed begrænset til vedkommende lands område.
 Det fremgår endelig af artikel 18, at et visum til ophold af mere end 3  

 måneders varighed skal udstedes som et nationalt visum med gyldighed  

 begrænset til vedkommende lands område.
 Kan et ensartet visum til en udlænding ikke udstedes på grund af  

 udlændingens tidligere ophold i et Schengen-land inden for de sidste 6  

 måneder, bør nationalt visum i medfør af artikel 11, stk. 2, kun  

 undtagelsesvis udstedes, f.eks. hvor der er tale om en visumansøgning fra en  

 udlænding, der har retskrav på opholdstilladelse efter udlændingelovens § 9,  

 eller fra en udlænding, som kan dokumentere et forretningsbesøg i Danmark.
 Opfylder en udlænding ikke indrejsebetingelserne i artikel 5, stk. 1, vil  

 det afhænge af bestemmelserne i den foreslåede § 28 om afvisning, hvorvidt  

 udlændingen alligevel i medfør af artikel 16 kan tillades indrejse her i  

 landet, se bemærkningerne til forslagets § 1, nr. 13.
 Nationalt visum vil ved førstegangsmeddelelse kun undtagelsesvist kunne  

 udstedes for mere end 3 måneder i medfør af artikel 18. En eventuel  

 forlængelse af opholdsperioden vil som altovervejende hovedregel forudsætte  

 særskilt ansøgning herom, jf. den foreslåede § 4 b.
 Den gældende bestemmelse i § 4, stk. 3, 3. pkt., hvorefter der ved  

 visumudstedelse til udlændinge med opholdstilladelse i et andet nordisk land  

 alene sker fradrag for ophold i Danmark inden for de sidste 6 måneder,  

 foreslås ikke videreført, idet disse udlændinge vil være omfattet af den  

 foreslåede bestemmelse i § 2 b, stk. 1, og derfor ikke vil være  

 visumpligtige, se forslagets § 1, nr. 2.
Den foreslåede § 4 b bestemmer, at en udlænding, der har opholdt sig i  

 Danmark eller et andet Schengen-land i medfør af §§ 2-4 a, i særlige tilfælde  

 kan få forlænget sin ret til at opholde sig i Danmark.
Dette gælder både  

 EU/EØS-statsborgere og udlændinge omfattet af EF-reglerne (§ 2), udlændinge  

 omfattet af Schengen-reglerne (§ 2 b), visumfri udlændinge (§ 3), udlændinge  

 med et ensartet visum (§ 4) og udlændinge med et visum med begrænset  

 gyldighed til Danmark (§ 4 a).
 Som anført i bemærkningerne til forslagets § 1, nr. 3, fastsætter artikel  

 20, at en visumfri udlænding frit kan færdes i Schengen-området i op til 3  

 måneder i løbet af en periode på 6 måneder regnet fra datoen for den første  

 indrejse i et Schengen-land.
 Artikel 20, stk. 2, fastsætter i forlængelse heraf, at et Schengen-land  

 under ekstraordinære omstændigheder eller i medfør af en bilateral aftale,  

 der er indgået inden konventionens ikrafttræden, kan forlænge en udlændings  

 ret til at opholde sig på dette lands område ud over 3 måneder.
 Efter § 20, stk. 3, i bekendtgørelse nr. 19 af 18. januar 1984, som senest  

 ændret ved bekendtgørelse nr. 683 af 12. juli 1996  

 (udlændingebekendtgørelsen), kan Udlændingestyrelsen i særlige tilfælde  

 forlænge udrejsefristen for en udlænding, der har opholdt sig her i landet i  

 de i § 20, stk. 1 og 2, nævnte tidsrum (udvidet besøgsophold).
 Det bemærkes, at besøgsophold normalt forudsættes at kunne afvikles inden  

 for de 3 måneder, hvor en udlænding kan opholde sig i Schengen-området.
 Udlændinge med visum, der giver ret til mindre end 3 måneders ophold, kan  

 fortsat i medfør af udlændingebekendtgørelsens § 17, stk. 1, få deres visum  

 forlænget til indtil 3 måneders ophold, når særlige grunde taler herfor.
 Forlængelse af visum sker i disse tilfælde normalt mod garanti fra en  

 herboende reference om, at referencen står økonomisk inde for den pågældendes  

 ophold her i landet.
Forlænget besøgsophold i medfør af § 4 b vil skulle meddeles af  

 Udlændingestyrelsen efter gældende praksis.
Det bemærkes i den forbindelse,  

 at udlændinge efter gældende praksis bl.a. kan få forlænget deres  

 udrejsefrist ved ophold hos herboende forlovede, ægtefæller, samlevere,  

 forældre eller børn i indtil 3 måneder.
Herudover meddeles udvidet  

 besøgsophold i tilfælde af alvorlig sygdom eller dødsfald.
Der er med § 4 b  

 ikke tiltænkt en ændring af denne praksis.
 Udlændingestyrelsens afgørelser vil kunne påklages til  

 Indenrigsministeriet, jf. udlændingelovens § 46.
Til nr. 6 § 5, stk. 1, foreslås affattet således, at udlændinge, der ikke efter §§  

 1-4 b har ret til at opholde sig her i landet, kun må opholde sig her i  

 landet, hvis de har opholdstilladelse.
 Der er tale om en konsekvensændring på baggrund af forslagets § 1, nr.  

 2-5.
 Med den foreslåede bestemmelse opretholdes ordningen, hvorefter  

 ikke-nordiske statsborgere skal have opholdstilladelse for at opholde sig i  

 Danmark uden for de i §§ 2-4 b angivne tidsrum.
 Den ændrede formulering medfører, at §§ 4 a-4 b omfattes af bestemmelsen.
Til nr. 7 Den foreslåede ændring af § 7, stk. 2, indebærer, at en ansøgning om  

 opholdstilladelse efter § 7, stk. 2, (de facto-status) også skal anses som en  

 ansøgning om opholdstilladelse efter § 7, stk. 1, (konventionsstatus).
 Schengen-konventionens regler i kapitel 7 om, hvilket land der er  

 ansvarligt for en asylsagsbehandling, omfatter kun asylansøgere, der ansøger  

 om konventionsstatus.
 Med den foreslåede ændring af § 7, stk. 2, tilpasses udlændingeloven  

 Schengen-konventionens regler, idet alle, der søger om asyl her i landet, må  

 anses for at ansøge om konventionsstatus, således at det allerede ved  

 ansøgningens indgivelse afgøres efter Schengen-konventionen, om ansvaret for  

 sagens behandling påhviler Danmark eller et andet Schengen-land.
 Viser det sig under den indledende sagsbehandling, at Danmark er ansvarlig  

 for sagens behandling, skal det først vurderes, om den pågældende opfylder  

 betingelserne for at få konventionsstatus, og i benægtende fald, om  

 betingelserne for de facto-status er opfyldt.
 Viser det sig imidlertid, at et andet Schengen-land er ansvarligt for  

 sagens behandling, indebærer ændringen af udlændingelovens § 7, stk. 2,  

 sammenholdt med den foreslåede § 48 a i forslagets § 1, nr. 30, at  

 asylansøgeren uden realitetsbehandling af asylansøgningen kan overføres til  

 det pågældende Schengen-land.
Med ændringen undgås det, at en asylansøger, der afstår fra at søge  

 konventionsstatus, men udtrykkeligt kun søger de facto-status, kommer til at  

 falde uden for rammerne af Schengen-konventionens regler om placering af  

 ansvaret for behandlingen af en asylansøgning.
Det ville være et klart brud  

 på grundprincippet i Schengen-konventionen om, at der skal foretages en  

 fordeling af asylansøgere efter konventionens kriterier.
 Ændringen svarer til § 1, nr. 1, i lov nr. 387 af 6. juni 1991  

 (EF-asylkonventionen).
Til nr. 8 Den foreslåede ændring af § 7, stk. 4, indebærer, at udlændinge, der  

 opholder sig i et andet Schengen-land, ikke kan få deres asylansøgning  

 behandlet efter § 7, stk. 4.
 Indgiver en udlænding, der opholder sig i et andet Schengen-land,  

 ansøgning om asyl, vil der ikke ske nogen realitetsbehandling af  

 asylansøgningen i Danmark, idet det først skal afgøres, hvilket Schengenland  

 der efter Schengen-konventionen skal behandle ansøgningen.
 Det foreslås derfor i § 48 a, stk. 3, jf. forslagets § 1, nr. 30, at  

 Udlændingestyrelsen, såfremt en udlænding, der opholder sig i et andet  

 Schengen-land, indgiver ansøgning om opholdstilladelse efter § 7, træffer  

 afgørelse om, at ansøgningen ikke behandles, førend Danmark har modtaget en  

 anmodning om overtagelse eller tilbagetagelse.
 Udlændingestyrelsen skal i disse sager blot tage stilling til, om  

 udlændingen opholder sig i et andet Schengen-land og dermed falder uden for  

 reglen i § 7, stk. 4, 1. pkt.
 Ændringen svarer til § 1, nr. 2, i lov nr. 387 af 6. juni 1991  

 (EF-asylkonventionen).
Til nr. 9 Der er tale om en konsekvensændring som følge af den foreslåede ophævelse  

 af § 48, stk. 2, og indsættelse af §§ 48 a-e, jf. forslagets § 1, nr. 30.
 Ændringen berører ikke adgangen til at afvise en asylansøger til et  

 sikkert tredjeland uden for Schengen-området.
 Ændringen svarer til § 1, nr. 3, i lov nr. 387 af 6. juni 1991  

 (EF-asylkonventionen).
Til nr. 10 Den foreslåede § 10, stk. 1, nr. 3, indebærer, at en udlænding, der ikke  

 er statsborger i et Schengen-land eller et land, der er tilsluttet De  

 Europæiske Fællesskaber, og er indberettet som uønsket i SIS, uanset  

 bestemmelserne i §§ 6-9 kun kan gives opholdstilladelse, når særlige grunde  

 taler derfor.
 Om der foreligger særlige grunde til at meddele opholdstilladelse på trods  

 af indberetningen i SIS vil i overensstemmelse med den sædvanlige fortolkning  

 af § 10, stk. 1, bero på en konkret afvejning af på den ene side de forhold,  

 som taler imod at give den pågældende opholdstilladelse, dvs. karakteren af  

 de forhold, der har ført til indberetningen som uønsket, og på den anden side  

 de grunde, der taler for, at ansøgningen imødekommes, dvs. hvor belastende en  

 nægtelse af opholdstilladelse må antages at være for den pågældende.
 I betænkning nr. 968/1982, side 150, er det anført, at særlige grunde i §  

 10's forstand i almindelighed vil tilsige, at en udlænding, der er omfattet  

 af §§ 7-8, bør have opholdstilladelse, uanset at der foreligger  

 omstændigheder af den art, som er optaget i beskrivelsen i § 10, stk. 1. Det  

 blev i den forbindelse tillige nævnt i betænkningen, at det vil være rimeligt  

 at opstille en formodning for, at opholdstilladelse også bør meddeles i de  

 mere kvalificerede familiesammenføringstilfælde.
 Vurderingen af, om der foreligger særlige grunde til at meddele  

 opholdstilladelse, må foretages i lyset af ordlyden og fortolkningen af  

 konventionens artikel 25.
 Det fremgår af artikel 25, stk. 1, at et medlemsland kun må udstede en  

 opholdstilladelse til en udlænding, der er registreret som uønsket i SIS, når  

 der foreligger tungtvejende grunde, navnlig af humanitær karakter eller som  

 følge af internationale forpligtelser.
 Opholdstilladelse må endvidere kun udstedes efter forudgående  

 konsultationer med det land, der har indberettet den pågældende udlænding i  

 SIS, i hvilken forbindelse der skal tages hensyn til dette lands interesser.
 I denne forbindelse skal det bemærkes, at det fremgår af konventionens  

 artikel 1, at en udlænding i konventionens forstand defineres som en person,  

 der ikke er statsborger i en af De Europæiske Fællesskabers medlemsstater.  

 Statsborgere i Schengen-lande uden for EU (Norge og Island) falder ligeledes  

 uden for definitionen af udlændinge.
 Af Eksekutiv-komiteens beslutning af 27. juni 1994 fremgår det, at  

 meddelelse af opholdstilladelse til udlændinge, som er indberettede som  

 uønskede i SIS, skal forblive en undtagelsessituation.
 Opholdstilladelse vil i hvert fald blive meddelt, såfremt dette følger af  

 Danmarks internationale forpligtelser, herunder Den Europæiske  

 Menneskerettighedskonvention og flygtningekonventionen.
 I almindelighed bør udlændinge, der er omfattet af udlændingelovens §§  

 7-8, meddeles opholdstilladelse.
 Afgørelser efter § 10 træffes af Udlændingestyrelsen og kan påklages til  

 Indenrigsministeriet, jf. udlændingelovens § 46. Vedrører  

 Udlændingestyrelsens afgørelse en udlænding, der påberåber sig at være  

 omfattet af udlændingelovens §§ 7-8 (asyl), kan afgørelsen dog påklages til  

 Flygtningenævnet, jf. udlændingelovens § 53 a, stk. 1, nr. 1.
Til nr. 11 Den foreslåede bestemmelse i § 19, stk. 4, 1. pkt., indebærer, at  

 tidsbegrænsede og tidsubegrænsede opholdstilladelser altid kan inddrages,  

 såfremt en udlænding, der ikke er statsborger i et Schengen-land eller et  

 land, der er tilsluttet De Europæiske Fællesskaber, er indberettet som  

 uønsket i SIS på baggrund af omstændigheder, der her i landet kunne medføre  

 udvisning efter udlændingelovens kapitel 4.
 I den foreslåede bestemmelse i § 19, stk. 4, 2. pkt., fastslås det, at  

 inddragelse efter 1. pkt. sker i forbindelse med konsultationer i medfør af  

 Schengen-konventionens artikel 25 med myndighederne i et andet Schengen-land.
 Det fremgår af konventionens artikel 25, stk. 2, at der, hvis det viser  

 sig, at en udlænding med gyldig opholdstilladelse i et Schengen-land er  

 indberettet som uønsket i SIS, skal ske konsultationer mellem det land, der  

 har udstedt opholdstilladelsen, og det indberettende land med henblik på at  

 fastslå, om der er tilstrækkeligt grundlag for at inddrage  

 opholdstilladelsen.
 Efter de foreslåede bestemmelser i § 19, stk. 4, vil der alene kunne ske  

 inddragelse på grund af et andet Schengen-lands indberetning af den  

 pågældende som uønsket i SIS, såfremt indberetningen er sket på baggrund af  

 omstændigheder, der her i landet kunne have medført udvisning efter  

 udlændingelovens kapitel 4. Inddragelsen vil ske efter konsultationer med  

 myndighederne i det indberettende Schengen-land.
 I de tilfælde, hvor det skal overvejes, om en udlænding med  

 opholdstilladelse i Danmark skal have sin tilladelse inddraget med henvisning  

 til, at den pågældende er blevet indberettet i SIS, vil der blive foretaget  

 en konkret afvejning af på den ene side de forhold, som taler for en  

 inddragelse, dvs. karakteren af de forhold, der har ført til indberetningen,  

 og på den anden side de grunde, der taler imod, at opholdstilladelsen  

 inddrages, herunder navnlig de hensyn, der er nævnt i udlændingelovens § 26,  

 stk. 1, jf. § 19, stk. 5.
 Efter § 26, stk. 1, jf. den gældende § 19, stk. 5, skal der ved  

 inddragelse af en opholdstilladelse foruden til udlændingens tilhørsforhold  

 til det danske samfund, herunder varigheden af opholdet her i landet, tages  

 hensyn til, om inddragelse må antages at virke særlig belastende, navnlig på  

 grund af forhold som f.eks. udlændingens familiemæssige tilknytning til  

 herboende personer, udlændingens manglende tilknytning til hjemlandet eller  

 risikoen for, at udlændingen vil lide overlast i hjemlandet.
 Baggrunden for, at også tidsubegrænsede opholdstilladelser vil kunne  

 inddrages efter den foreslåede bestemmelse, er, at der ikke efter  

 konventionens ordlyd er mulighed for at begrænse inddragelsesmuligheden til  

 udlændinge med tidsbegrænsede opholdstilladelser.
 Den foreslåede bestemmelse i § 19, stk. 4, finder kun anvendelse i det  

 tilfælde, hvor en udlænding er meddelt opholdstilladelse på grundlag af en  

 ansøgning, der er indgivet efter lovens ikrafttræden, jf. forslagets § 4, og  

 kun, hvis den pågældende indberettes som uønsket i SIS af et andet  

 Schengen-land end Danmark.
 Afgørelser om inddragelse træffes af Udlændingestyrelsen og kan påklages  

 til Indenrigsministeriet, jf. udlændingelovens § 46. Vedrører inddragelsen en  

 opholdstilladelse i medfør af §§ 7-8, kan afgørelsen herom indbringes for  

 Flygtningenævnet, jf. udlændingelovens § 53 a.
Til nr. 12 Der er tale om en konsekvensændring som følge af indsættelsen af § 40,  

 stk. 3, ved lov nr. 381 af 22. maj 1996, § 1, nr. 1, hvorved bestemmelsens  

 tidligere stk. 6 blev til stk. 7.
 Da ændringen ikke skyldes Danmarks tiltræden til Schengen-konventionen,  

 foreslås det, at ændringen træder i kraft dagen efter lovens bekendtgørelse i  

 Lovtidende, se forslagets § 3.
Til nr. 13 Afvisningsbestemmelserne i den gældende udlændingelovs §§ 28-29 foreslås  

 samlet i § 28.
 Efter den foreslåede § 28, stk. 1, vil afvisning ved indrejsen fra et  

 land, der ikke er tilsluttet Schengen-konventionen, dvs. ved indrejse over en  

 ydre grænse, kunne ske under følgende betingelser:
 1) Udlændingen har indrejseforbud og har ikke vi- sum, jf. § 4, stk. 1, 2.  

 pkt.
 2) Udlændingen opfylder ikke udlændingelovens bestemmelser om  

 rejselegitimation, visum og indrejse.
3) Der er grund til at antage, at udlændingen vil tage ophold eller  

 arbejde her i landet uden fornøden tilladelse.
Udlændinge, der er omfattet af  

 § 2, stk. 1 eller 2, kan dog ikke afvises af denne grund.
 4) Udlændingen kan ikke forevise dokumentation for opholdets formål og  

 nærmere omstændigheder.
5) Udlændingen har ikke de fornødne midler til sit underhold her i landet  

 og til hjemrejsen og er ikke i stand til på lovlig vis at erhverve disse  

 midler.
Udlændinge, der er omfattet af § 2, stk. 1 eller 2, kan dog ikke  

 afvises af denne grund.
 6) Udlændingen er ikke statsborger i et Schengen-land eller et land, der  

 er tilsluttet De Europæiske Fællesskaber, og er indberettet som uønsket i  

 SIS.
 7) Andre hensyn til Schengen-landenes offentlige orden, forhold til  

 fremmede magter eller sikkerheds- eller sundhedsmæssige grunde tilsiger, at  

 udlændingen ikke bør have ophold her i landet.
 Efter konventionens artikel 5, stk. 1, kan en udlænding få tilladelse til  

 at indrejse og opholde sig i Schengen-landene, hvis:
a) den pågældende er i besiddelse af et gyldigt rejsedokument, b) den pågældende om påkrævet er i besiddelse af gyldigt visum, c) den pågældende om nødvendigt foreviser dokumentation for opholdets  

 formål og har de nødvendige midler til sit ophold og sin hjemrejse eller er i  

 stand til på lovlig vis at erhverve sig disse midler, d) den pågældende ikke er indberettet som uønsket i SIS, e) den pågældende ikke udgør en trussel for et af Schengen-landenes  

 offentlige orden, nationale sikkerhed eller internationale forbindelser.
 De i den foreslåede § 28, stk. 1, anførte afvisningsgrunde er i  

 overensstemmelse med betingelserne i artikel 5, stk. 1.
 Afvisningsgrundene i § 28, stk. 1, nr. 1-3, svarer til de allerede  

 gældende betingelser i den nuværende § 28, stk. 1, nr. 1-3.
 I § 28, stk. 1, nr. 4, er der i overensstemmelse med artikel 5, stk. 1,  

 litra c, indføjet, at en udlænding kan afvises, såfremt den pågældende ikke  

 kan forevise dokumentation for opholdets formål og nærmere omstændigheder.
 I § 28, stk. 1, nr. 5, er der i overensstemmelse med artikel 5, stk. 1,  

 litra c, indføjet, at en udlænding kan afvises, såfremt den pågældende ikke  

 allerede har de nødvendige midler til sit ophold og sin hjemrejse og ikke er  

 i stand til på lovlig vis at erhverve sig disse midler.
 I § 28, stk. 1, nr. 6, er der i overensstemmelse med artikel 5, stk. 1,  

 litra d, som afvisningsgrund indsat en betingelse om, at udlændingen, der  

 ikke er statsborger i et Schengen-land eller et land, der er tilsluttet De  

 Europæiske Fællesskaber, ikke må være indberettet som uønsket i SIS.
Afvisningsgrunden i § 28, stk. 1, nr. 7, indeholder en udvidelse i forhold  

 til den gældende § 28, stk. 1, nr. 5, idet der nu i overensstemmelse med  

 artikel 5, stk. 1, litra e, skal tages hensyn til alle Schengen-landenes  

 offentlige orden samt forhold til fremmede magter.
De anførte sundhedsmæssige  

 grunde i nr. 7 må antages at være indeholdt i begrebet offentlig orden i  

 artikel 5, stk. 1, litra e.
 Det bemærkes, at der i stedet for det i konventionen anvendte begreb  

 »internationale forbindelser« i lovteksten er anvendt begrebet  

 »forhold til fremmede magter«, idet dette begreb ses at blive  

 anvendt i dansk ret.
 Bestemmelsen i § 28, stk. 1, omfatter alle udlændinge, bortset fra  

 udlændinge, der har opholdstilladelse her i landet, og nordiske statsborgere  

 med fast bopæl her i landet, og har således et videre anvendelsesområde end  

 konventionens artikel 5, stk. 1, der alene vedrører udlændinge i  

 Schengen-konventionens forstand, dvs. personer, der ikke er statsborgere i et  

 Schengen-land eller et land, der er tilsluttet De Europæiske Fællesskaber.
 For så vidt angår udlændinge, der er omfattet af udlændingelovens § 2,  

 stk. 1 eller 2 (EU/EØS-statsborgere eller udlændinge omfattet af  

 EF-reglerne), finder afvisningsgrundene i nr. 3-6 ikke anvendelse.
 Bestemmelsen i § 28, stk. 1, er formuleret som en fakultativ bestemmelse,  

 idet det alene fastslås, at afvisning kan finde sted.
 I den foreslåede § 28, stk. 2, fastslås det, at statsborgere i lande, der  

 ikke er tilsluttet Schengen-konventionen eller De Europiske Fællesskaber,  

skal afvises efter bestemmelserne i stk. 1, nr. 1- 7, ved indrejsen  

 fra et land, der ikke er tilsluttet Schengen-konventionen, dvs. ved indrejse  

 over en ydre grænse.
 Den obligatoriske afvisningsregel i stk. 2 gælder dog alene med de i den  

 foreslåede § 28, stk. 6, nævnte begrænsninger.
Baggrunden for bestemmelsen er, at indrejsebetingelserne i  

 Schengenkonventionens artikel 5 knytter sig til udlændinges indrejse i  

 Schengenområdet som sådan, altså ved en ydre grænse fra et land, der ikke er  

 tilsluttet Schengen-konventionen.
Ved udlændinge i konventionens forstand  

 forstås personer, der ikke er statsborgere i en af De Europæiske  

 Fællesskabers medlemsstater eller et Schengen-land, jf. artikel 1. I denne  

 situation er afvisning efter betingelserne i artikel 5, stk. 1, litra a-e,  

 obligatorisk, jf. dog artikel 5, stk. 2-3.
 Schengen-konventionens krav om obligatorisk afvisning ved ydre grænser  

 gælder således ikke personer, der er statsborgere i et Schengen-land,  

 herunder statsborgere i Norge og Island, eller et land, der er tilsluttet De  

 Europæiske Fællesskaber.
 De personer, der er omfattet af den obligatoriske afvisningsbestemmelse i  

 § 28, stk. 2, udgør en delgruppe af den samlede udlændingegruppe, der er  

 omfattet af den fakultative bestemmelse i § 28, stk. 1.
 For så vidt angår afvisning ved de ydre grænser kan i øvrigt henvises til  

 bestemmelserne i Schengen-Håndbogen, der primært knytter sig til  

 konventionens artikel 6 om grænsekontrol ved de ydre grænser, herunder blandt  

 andet vedrørende underbygning af påberåbte indrejsegrunde, jf. nærmere  

 bemærkningerne til forslagets § 1, nr. 22.
 Efter den foreslåede § 28, stk. 3, 1. pkt., kan en udlænding, der ikke har  

 opholdstilladelse her i landet, eller en nordisk statsborger, som ikke har  

 fast bopæl her i landet, afvises ved indrejsen fra et Schengen-land efter  

 bestemmelserne i stk. 1, nr. 1-7, jf. dog stk. 6.
 Ved passage af de indre grænser mellem Schengen-landene er hovedreglen i  

 konventionens artikel 2, stk. 1, at der ikke skal ske personkontrol, se også  

 bemærkningerne til forslagets § 1, nr. 22.
Ifølge artikel 2, stk. 2, kan der imidlertid under visse betingelser  

 iværksættes national grænsekontrol ved de indre grænser i et begrænset  

 tidsrum.
Betingelserne herfor er, at den offentlige orden eller nationale  

 sikkerhed gør kontrollen påkrævet, og at denne først iværksættes efter  

 konsultationer med de øvrige Schengen-lande.
 Der vil altså under disse undtagelsesvise omstændigheder kunne ske  

 grænsekontrol ved indrejsen fra et Schengen-land, men afvisningsbetingelserne  

 i artikel 5, stk. 1, er ikke obligatoriske i denne situation.
 Det må på den anden side antages, at det ikke vil stride imod  

 Schengen-konventionen, at der som led i en tilladt grænsekontrol ved en indre  

 grænse, jf. artikel 2, stk. 2, kan ske afvisning af en udlænding, der ikke  

 opfylder indrejsebetingelserne.
 Afvisning ved indrejsen fra et Schengen-land vil således kunne ske efter  

 de foreslåede bestemmelser i § 28, stk. 1.
 Det skal dog understreges, at den foreslåede fakultative  

 afvisningsbeføjelse ikke medfører, at der skal ske personkontrol ved de indre  

 grænser, udover i de ekstraordinære situationer, som er anført i  

 konventionens artikel 2, stk. 2.
 Det skal i denne forbindelse bemærkes, at der efter den foreslåede § 28,  

 stk. 5, kan ske afvisning efter stk. 1-4 indtil 3 måneder efter indrejsen. §  

 28, stk. 5, omfatter således såvel de situationer, hvor indrejsen er sket  

 over en ydre grænse, som de situationer, hvor indrejsen er sket over en indre  

 grænse.
 Den foreslåede § 28, stk. 3, 2. pkt., medfører, at en nordisk statsborger  

 kun kan afvises efter stk. 1, nr. 2, ved indrejsen fra et Schengen-land,  

 såfremt indrejsen sker fra et ikke-nordisk land, jf. § 39, stk. 4.
 Efter udlændingelovens § 39, stk. 4, er nordiske statsborgere fritaget for  

 forpligtelsen til at være i besiddelse af pas under ophold her i landet eller  

 ved indrejse fra eller udrejse til et andet nordisk land. § 39, stk. 4, ses  

 ikke at stride imod Schengen-konventionen, men alene at medføre en national  

 begunstigelse over for de andre nordiske statsborgere, som følger af protokol  

 af 22. maj 1954 vedrørende fritagelse for nordiske statsborgere for at være i  

 besiddelse af pas og opholdstilladelse under ophold i et andet nordisk land  

 end hjemlandet.
 Nordiske statsborgere kan således efter den foreslåede bestemmelse alene  

 afvises på grund af manglende rejselegitimation, såfremt de indrejser fra et  

 ikke-nordisk Schengen-land.
 Det skal i denne forbindelse understreges, at indrejsekontrollen ved  

 grænser til Schengen-landene kun undtagelsesvis vil finde sted i medfør af  

 konventionens artikel 2, stk. 2.
Den foreslåede § 28, stk. 4, medfører, at en udlænding, der ikke er  

 nordisk statsborger og ikke er omfattet af § 2, stk. 1 eller 2  

 (EU/EØS-statsborgere eller udlændinge omfattet af EF-reglerne), og som må  

 antages at ville rejse videre til et andet nordisk land, endvidere kan  

 afvises ved indrejsen til Danmark, hvis 1) den pågældende har modtaget et indrejseforbud fra et nordisk land og  

 ikke har opnået særlig tilladelse til at indrejse i Danmark og det eller de  

 andre nordiske lande, hvortil den pågældende må antages at ville rejse, eller 2) den pågældende kan afvises efter de regler, der gælder i det nordiske  

 land, hvortil den pågældende må antages at ville rejse.
 Bestemmelsen har sin baggrund i den gældende § 29, som foreslås ophævet,  

 jf. forslagets § 1, nr. 16.
De gældende bestemmelser i § 29 vedrører ikke-nordiske udlændinge, som må  

 antages at ville rejse videre til et andet nordisk land.
Bestemmelserne er  

 affødt af artikel 6 i Den Nordiske Paskontroloverenskomst, som ikke ses at  

 stride imod Schengen-konventionen.
 Princippet om, at et indrejseforbud i andre lande kan medføre afvisning i  

 Danmark, videreføres i vidt omfang med den foreslåede § 28, stk. 1, nr. 6,  

 jf. stk. 2, hvorefter udlændinge, der er indberettede som uønskede i SIS,  

 skal afvises ved indrejsen i Danmark fra et land, der ikke er tilsluttet  

 Schengen-konventionen.
 Den foreslåede bestemmelse i § 28, stk. 4, nr. 1, omfatter imidlertid også  

 de udlændinge, der ikke er indberettet i SIS, men som alene er registreret i  

 de andre nordiske landes nationale indrejseforbudsregistre.
 Bestemmelsen skal ses som en tilføjelse til de generelle  

 afvisningsbestemmelser i de foreslåede § 28, stk. 1-3. Ikke-nordiske  

 udlændinge, der må antages at ville rejse videre til et andet nordisk land,  

 er således både omfattet af de almindelige afvisningsgrunde i stk. 1, nr.  

 1-7, og de særlige afvisningsgrunde i stk. 4.
 I den foreslåede bestemmelse i § 28, stk. 5, 1. pkt., fastslås det, at  

 afvisning efter stk. 1-4 endvidere kan ske indtil 3 måneder efter indrejsen.  

 Bestemmelsen svarer til den gældende § 28, stk. 2, 1. pkt., bortset fra, at  

 der nu henvises til alle de foreslåede afvisningsgrunde i § 28, stk. 1, nr.  

 1-7.
 I den forbindelse skal det bemærkes, at den foreslåede bestemmelse også  

 finder anvendelse ved afvisning i tilfælde af indrejse fra et Schengen-land,  

 jf. § 28, stk. 3. Således vil en udlænding, der indrejser fra et  

 Schengen-land over en indre grænse, hvor der - udover i ekstraordinære  

 situationer - ikke foretages personkontrol, jf. konventionens artikel 2,  

 kunne afvises i op til 3 måneder efter indrejsen.
 Efter den foreslåede bestemmelse i § 28, stk. 5, 2. pkt., kan udlændinge,  

 der er omfattet af § 2, stk. 1 eller 2 (EU/EØS-statsborgere eller udlændinge  

 omfattet af EF-reglerne), efter indrejsen dog kun afvises efter stk. 1, nr. 1  

 og 7, og, såfremt det offentlige må bekoste den pågældendes rejse ud af  

 landet, tillige efter stk. 1, nr. 5. Bestemmelsen svarer til den gældende §  

 28, stk. 2, 2. pkt.
 Efter den foreslåede bestemmelse i § 28, stk. 6, 1. pkt., skal afvisning  

 efter stk. 1-5 dog ikke ske, hvis udlændingen i overensstemmelse med  

 Schengen-konventionens artikel 5, stk. 2, har opnået særlig tilladelse til at  

 indrejse i Danmark.
Efter artikel 5, stk. 2, skal en udlænding nægtes indrejse til  

 Schengenområdet, medmindre det land, ved hvis grænse til et land, der ikke er  

 tilsluttet Schengen-konventionen, indrejsen finder sted, finder det  

 nødvendigt at fravige dette princip af humanitære hensyn, af hensyn til  

 nationale interesser eller på grund af internationale forpligtelser.
I så  

 fald begrænses indrejsetilladelsen til det pågældende lands område, og de  

 øvrige Schengen-lande skal underrettes herom.
Bestemmelserne om afvisning skal efter Indenrigsministeriets opfattelse  

 administreres på en sådan måde, at det undgås, at den fri bevægelighed  

 misbruges.
Tilladelse bør derfor kun helt undtagelsesvis komme på tale efter  

 en konkret vurdering, f.eks. fordi den pågældendes tilstedeværelse er  

 nødvendig, for at den pågældende kan varetage sine interesser under en  

 eventuel retssag eller i forbindelse med særlige familiebegivenheder.
 Gives der tilladelse til indrejse, skal tilladelsen begrænses til Danmark,  

 og de øvrige Schengen-lande skal underrettes.
 Bestemmelsen får navnlig betydning for § 28, stk. 2, hvor  

 afvisningsbeføjelsen ved indrejse, der foretages af en udlænding, der ikke er  

 statsborger i et Schengen-land eller et land, der er tilsluttet De Europæiske  

 Fællesskaber, fra et land, der ikke er tilsluttet Schengenkonventionen, er  

 obligatorisk, men gælder også ved § 28, stk. 1 og 3-5.
 Efter den foreslåede bestemmelse i § 28, stk. 6, 2. pkt., kan en  

 udlænding, der har ret til at rejse gennem Danmark efter § 2 b, stk. 3, 1.  

 pkt., alene afvises efter stk. 1, nr. 1, 2, 6 eller 7, jf. stk. 2-5.
 Retten til indrejse for personer efter § 2 b, stk. 3, 1. pkt., medfører  

 således, at der alene kan ske afvisning på grund af indrejseforbud (§ 28,  

 stk. 1, nr. 1), manglende rejselegitimation (§ 28, stk. 1, nr. 2),  

 indberetning som uønsket i SIS (§ 28, stk. 1, nr. 6) eller af ordens- og  

 sikkerhedsmæssige hensyn (§ 28, stk. 1, nr. 7), jf. også bemærkningerne til  

 den foreslåede § 2 b, stk. 3, 1. pkt., i forslagets § 1, nr. 2.
 Efter den foreslåede bestemmelse i § 28, stk. 6, 3. pkt., kan en  

 udlænding, der har ret til at rejse gennem Danmark efter § 2 b, stk. 3, 2.  

 pkt., alene afvises efter stk. 1, nr. 1 eller 2, jf. stk. 2-5.
 Retten til indrejse efter § 2 b, stk. 3, 2. pkt., medfører således, at der  

 alene kan ske afvisning på grund af indrejseforbud (§ 28, stk. 1, nr. 1)  

 eller manglende rejselegitimation (§ 28, stk. 1, nr. 2), jf. også  

 bemærkningerne til den foreslåede § 2 b, stk. 3, 2. pkt., i forslagets § 1,  

 nr. 2.
Efter den foreslåede § 28, stk. 7, kan en asylansøger, der meddeles afslag  

 på eller frafalder sin asylansøgning, eller hvis asylansøgning bortfalder  

 efter § 40, stk. 7, uanset bestemmelserne i stk. 1- 3 afvises i indtil 3  

 måneder fra indrejsen.
Bestemmelsen svarer til den gældende § 28, stk. 3, og  

 ses ikke at stride imod Schengen-konventionens artikel 5, efter hvis stk. 2,  

 2. led, de særlige bestemmelser i asylretten fortsat skal finde anvendelse.
Den foreslåede § 28, stk. 8, der svarer til den gældende § 28, stk. 4,  

 fastslår, at en udlænding, der ikke har fast bopæl her i landet, kan afvises,  

 såfremt det findes påkrævet af hensyn til statens sikkerhed.
Bestemmelsen ses  

 at være dækket af betingelsen i artikel 5, stk. 1, litra e, om afvisning af  

 hensyn til national sikkerhed.
Den foreslåede § 28, stk. 9, er en videreførelse af den gældende § 28,  

 stk. 5, hvorefter indenrigsministeren kan fastsætte nærmere regler om  

 afvisning og udsendelse af blindpassagerer.
Bestemmelsen blev indsat i  

 udlændingeloven ved § 1, nr. 10, i lov nr. 33 af 18. januar 1995 for at  

 sikre, at Danmark kan opfylde de forpligtelser, der følger af Bruxelles-  

 konventionen af 10. oktober 1957 om blindpassagerer og andre internationale  

 aftaler, som måtte blive indgået desangående.
Bestemmelsen ses ikke at stride  

 imod Schengen-konventionen, der i artikel 5, stk. 2, indeholder en  

 undtagelsesbestemmelse, hvorefter bl.a. internationale forpligtelser kan  

 berettige en fravigelse fra hovedprincippet i artikel 5, stk. 1.
Til nr. 14 Bestemmelsen er en tilføjelse til forslagets § 1, nr. 13, og skal ses som  

 et alternativ til forslagets § 1, nr. 15.
 Efter den foreslåede bestemmelse i § 28, stk. 5, 3. pkt., vil 3-måneders  

 fristen for afvisning efter indrejsen i § 28, stk. 5, 1. pkt., såfremt  

 Danmark har fremsat anmodning over for et andet Schengen-land om overførsel  

 af en udlænding efter Schengen-konventionen, jf. § 29, regnes fra det  

 tidspunkt, da det andet Schengen-land har besvaret anmodningen.
 Bestemmelsen indebærer, at afvisning i disse tilfælde kan ske, selv om der  

 er forløbet mere end 3 måneder fra indrejsen.
 For så vidt angår henvisningen til § 29 henvises til bemærkningerne til  

 forslagets § 1, nr. 16.
 Det forudsættes, at bestemmelsen sættes i kraft samtidig med den  

 foreslåede § 28 i forslagets § 1, nr. 13, såfremt Schengen-konventionen  

 træder i kraft for Danmarks vedkommende, førend EF-asylkonventionen træder i  

 kraft, jf. bemærkningerne til forslagets §§ 2-3.
 Ændringen svarer til § 1, nr. 4, i lov nr. 387 af 6. juni 1991  

 (EF-asylkonventionen).
Til nr. 15 Bestemmelsen er en tilføjelse til forslagets § 1, nr. 13, og skal ses som  

 et alternativ til forslagets § 1, nr. 14.
 Det forudsættes, at bestemmelsen sættes i kraft samtidig med den  

 foreslåede § 28 i forslagets § 1, nr. 13, såfremt EF-asylkonventionen er  

 trådt i kraft, førend Schengen-konventionen træder i kraft for Danmarks  

 vedkommende, jf. bemærkningerne til forslagets §§ 2-3.
 Ændringen svarer til § 1, nr. 4, i lov nr. 387 af 6. juni 1991  

 (EF-asylkonventionen).
Til nr. 16 Det foreslås, at den gældende § 29 i udlændingeloven ophæves, jf.  

 bemærkningerne til den foreslåede § 28, stk. 4, i forslagets § 1, nr. 13.
 I stedet foreslås i et nyt kapitel 5 a indsat en ny § 29, hvorefter en  

 udlænding kan overføres og tilbageføres til et andet Schengen-land efter  

 reglerne i Schengen-konventionen.
 Bestemmelsen indeholder det materielle grundlag for, at en udlænding kan  

 overføres eller tilbageføres til et andet Schengen-land efter reglerne i  

 Schengen-konventionens kapitel 7 om, hvilket Schengen-land der er ansvarligt  

 for behandlingen af en asylansøgning.
 Afgørelsen af, hvilket Schengen-land der er ansvarligt for behandlingen af  

 en asylansøgning, træffes ud fra følgende i artikel 30 anførte kriterier:
a) Hvis et land har udstedt visum eller opholdstilladelse til en  

 asylansøger, er landet ansvarligt.
Hvis visummet er udstedt efter tilladelse  

 fra et andet Schengen-land, er dette land ansvarligt.
 b) Hvis flere lande har udstedt visum eller opholdstilladelse til en  

 asylansøger, er det land, der har udstedt det visum eller den  

 opholdstilladelse, som senest udløber, ansvarligt.
 c) Så længe en asylansøger ikke har forladt Schengen-området, består  

 ansvaret efter litra a) og b) fortsat, selv om visummets eller  

 opholdstilladelsens gyldighedsperiode er udløbet.
d) Hvis en asylansøger ikke er visumpligtig, er det land ansvarligt, over  

 hvis ydre Schengen-grænse asylansøgeren er indrejst i Schengen-området.
Så  

 længe visumpolitikken ikke er fuldstændig harmoniseret, er det land  

 ansvarligt, over hvis ydre grænse en asylansøger, som kun er visumpligtig i  

 visse Schengen-lande, er indrejst uden visum i Schengen-området, jf. dog  

 litra a), b) og c). Hvis asylansøgningen er indgivet til et land, der har  

 udstedt transitvisum til asylansøgeren - uanset om den pågældende har  

 passeret paskontrollen - og hvis transitvisummet er udstedt, efter at  

 transitlandet hos bestemmelseslandet har sikret sig, at den pågældende  

 asylansøger opfylder indrejsebetingelserne i bestemmelseslandet, er  

 sidstnævnte land ansvarligt.
 e) Hvis en asylansøger er indrejst i Schengen-området uden at være i  

 besiddelse af nødvendigt rejsedokument, er det land ansvarligt, over hvis  

 ydre grænse ansøgeren er indrejst.
 f) Hvis en asylansøger allerede har en ansøgning under behandling i et  

 land og indgiver en ny ansøgning, er det land ansvarligt, som behandler den  

 første asylansøgning.
 g) Hvis en asylansøger, der ikke har forladt Schengen-området, tidligere  

 har indgivet en ansøgning, hvorom et land har truffet endelig afgørelse, og  

 indgiver en ny ansøgning, er det land ansvarligt, som behandlede den  

 tidligere ansøgning.
 Efter artikel 30, stk. 2, fritages et land for sit ansvar efter stk. 1,  

 såfremt et andet land efter artikel 29, stk. 4 (ud fra særlige hensyn navnlig  

 til national lovgivning), har påtaget sig at behandle asylansøgningen.
 Det følger endelig af artikel 30, stk. 3, at såfremt ansvaret ikke kan  

 placeres på grundlag af kriterierne i stk. 1, er det land ansvarligt, som  

 asylansøgningen er indgivet til.
De processuelle regler om overførsel og tilbageførsel af udlændinge efter  

 reglerne i Schengen-konventionens kapitel 7 foreslås indsat i udlændingeloven  

 som § 48 a.
Der henvises derfor til bemærkningerne til den foreslåede § 48 a  

 i forslagets § 1, nr. 30.
 Ændringen svarer til § 1, nr. 5, i lov nr. 387 af 6. juni 1991  

 (EF-asylkonventionen).
Til nr. 17 Der er tale om en konsekvensændring som følge af forslagets § 1, nr. 13.
Til nr. 18 Det foreslås, at § 34 om politiets beføjelser til at beslutte, at en  

 udlænding skal deponere sit pas m.v., stille sikkerhed, tage ophold eller  

 give møde efter politiets nærmere bestemmelse, også skal omfatte de tilfælde,  

 hvor der skal træffes afgørelse om overførsel eller tilbageførsel til et  

 andet Schengen-land efter Schengen-konventionen.
Dette svarer til, hvad der i dag gælder med hensyn til afvisning,  

 udvisning og udsendelse.
Der er ikke tilsigtet nogen ændring i reglens  

 anvendelsesområde.
 Ændringen svarer til § 1, nr. 7, i lov nr. 387 af 6. juni 1991  

 (EF-asylkonventionen).
Til nr. 19 Den foreslåede ændring af § 36, stk. 1, 1. pkt., medfører, at politiet kan  

 bestemme, at en udlænding skal frihedsberøves for at sikre muligheden for, at  

 den pågældende kan overføres eller tilbageføres til et andet Schengen-land  

 efter Schengen-konventionen.
Dette svarer til, hvad der i dag gælder med hensyn til afvisning,  

 udvisning og udsendelse.
Der er ikke tilsigtet nogen ændring i reglens  

 anvendelsesområde i øvrigt.
 Ændringen svarer til § 1, nr. 8, i lov nr. 387 af 6. juni 1991  

 (EF-asylkonventionen).
Til nr. 20 Den foreslåede ændring af § 37, stk. 5, indebærer, at kæremål i  

 forbindelse med frihedsberøvelse ikke har opsættende virkning med hensyn til  

 gennemførelse af beslutning om afvisning, udvisning eller udsendelse under  

 henvisning til, at udlændingen ikke har ret til at opholde sig her i landet  

 efter reglerne i kapitel 1 og 3-5.
 Dette svarer til, hvad der i dag gælder med hensyn til afvisning og  

 udvisning.
 Da ændringen ikke skyldes Danmarks tiltræden til Schengen-samarbejdet,  

 foreslås det, at ændringen træder i kraft dagen efter lovens bekendtgørelse i  

 Lovtidende, jf. forslagets § 3.
Til nr. 21 Den foreslåede affattelse af § 37, stk. 5, indebærer, at kæremål i  

 forbindelse med en frihedsberøvelse ikke har opsættende virkning med hensyn  

 til gennemførelse af beslutning om overførsel eller tilbageførsel efter  

 Schengen-konventionen.
 Dette svarer til, hvad der i dag gælder med hensyn til afvisning og  

 udvisning, og hvad der efter ikrafttrædelsen af forslagets § 1, nr. 20, vil  

 gælde med hensyn til udsendelse.
 Ændringen svarer til § 1, nr. 9, i lov nr. 387 af 6. juni 1991  

 (EF-asylkonventionen).
Til nr. 22 Efter den foreslåede bestemmelse i § 38, stk. 1, skal ind- og  

 udrejsekontrol ved grænsen til et land, der ikke er tilsluttet  

 Schengen-konventionen, finde sted i medfør af Schengen-konventionens artikel  

 6.
Af artikel 6, stk. 1, fremgår, at grænsetrafikken ved de ydre grænser  

 kontrolleres af de kompetente myndigheder.
Kontrollen gennemføres for  

 Schengen-landene efter ensartede principper inden for rammerne af den  

 nationale kompetence og lovgivning og under hensyn til samtlige  

 Schengenlandes interesser.
 Efter artikel 1 defineres ydre grænser i konventionens forstand som  

 Schengen-landenes land- og søgrænser samt luft- og søhavne, for så vidt de  

 ikke er indre grænser.
 De ensartede principper, hvorefter kontrollen ifølge artikel 6, stk. 1,  

 skal gennemføres, er efter artiklens stk. 2 følgende:
a) Personkontrollen omfatter ikke alene en kontrol af rejsedokumenter og  

 andre betingelser for indrejse m.v., men også eftersøgning og forebyggelse af  

 trusler mod den nationale sikkerhed og offentlige orden i Schengen-landene.  

 Kontrollen omfatter også motorkøretøjer og genstande, som personer er i  

 besiddelse af ved grænsepassagen.
Kontrollen gennemføres af det enkelte  

 Schengen-land i overensstemmelse med landets lovgivning.
 b) Alle rejsende skal mindst underkastes en kontrol, der gør det muligt at  

 fastslå deres identitet på grundlag af forelagt eller forevist  

 rejselegitimation.
 c) Udlændinge skal ved indrejsen underkastes en indgående kontrol efter  

 litra a.
d) Ved udrejsen foretages den kontrol, der i alle Schengen-landes  

 interesse er påkrævet ifølge udlændingelovgivningen og med henblik på  

 eftersøgning og forebyggelse af trusler mod Schengen-landenes nationale  

 sikkerhed og offentlige orden.
Alle udlændinge skal underkastes denne  

 kontrol.
e) Hvis en kontrol efter litra d ikke kan gennemføres som følge af særlige  

 omstændigheder, bør der foretages en prioritering.
I denne forbindelse er  

 indrejsekontrol vigtigere end udrejsekontrol.
Ved begrebet udlændinge i litra c og d forstås personer, der ikke er  

 statsborgere i et Schengen-land eller et land, der er tilsluttet De  

 Europæiske Fællesskaber.
Statsborgere i Norge og Island er heller ikke  

 omfattet.
 For så vidt angår grænsekontrollen ved de ydre grænser kan i øvrigt i det  

 hele henvises til bestemmelserne i Schengen-Håndbogen, som for langt de  

 flestes vedkommende knytter sig til konventionens artikel 6. Håndbogens  

 primære formål er at være et praktisk arbejdsredskab for kontrolpersonalet  

 ved de ydre grænser ved vurderingen af, om en udlænding skal tillades  

 indrejse i Schengen-området.
Håndbogen er opdelt i seks hovedpunkter, som vedrører underbygning af  

 påberåbte indrejsegrunde, betingelser vedrørende sikkerhed, kontrolprincipper  

 ved grænsekontrol, praktiske regler for kontrol, særlige regler for bestemte  

 transportmidler benyttet ved passage af ydre grænser samt særregler for  

 kontrol af specielle persongrupper.
Håndbogen er herudover vedlagt bilag, der  

 blandt andet indeholder oplysninger af faktuel karakter fra de enkelte  

 medlemslande.
Det skal bemærkes, at Håndbogen er fortrolig.
 Ind- og udrejsekontrollen er efter § 38, stk. 1, obligatorisk ved  

 grænserne til lande, der ikke er tilsluttet Schengen-konventionen, efter de  

 nævnte regler i artikel 6.
Efter den foreslåede bestemmelse i § 38, stk. 2, må ind- og udrejsekontrol  

 ved grænsen til et Schengen-land ikke finde sted.
Dog kan der undtagelsesvis  

 ske kontrol ved en sådan grænse i medfør af Schengenkonventionens artikel 2,  

 stk. 2.
 Som anført i bemærkningerne til den foreslåede § 28 i forslagets § 1, nr.  

 13, fremgår det af artikel 2, stk. 1, at de indre grænser alle steder kan  

 passeres uden personkontrol.
 Indre grænser defineres efter artikel 1 som de fælles landegrænser mellem  

 Schengen-landene samt deres lufthavne, for så vidt angår interne flyvninger,  

 og søhavne, for så vidt angår færgeruter, der udelukkende går til eller fra  

 havne i Schengen-landene uden at anløbe havne uden for disse lande.
Efter artikel 2, stk. 2, kan et Schengen-land, når den offentlige orden  

 eller nationale sikkerhed kræver det, efter samråd med de øvrige  

 Schengen-lande træffe beslutning om, at der i et begrænset tidsrum  

 iværksættes national grænsekontrol, der er tilpasset forholdene, ved de indre  

 grænser.
Er det af hensyn til den offentlige orden eller den nationale  

 sikkerhed påkrævet at handle omgående, træffer landet de nødvendige  

 foranstaltninger og underretter snarest muligt de øvrige Schengen-lande  

 herom.
 Det klare udgangspunkt om, at der ikke skal ske kontrol ved indre grænser,  

 kan således fraviges efter den foreslåede § 38, stk. 2, 2. pkt, såfremt de i  

 artikel 2, stk. 2, nævnte ekstraordinære omstændigheder er til stede.
 Det bemærkes, at den praktiske gennemførelse af konventionens regler vil  

 ske ved administrativ regulering fra Indenrigsministeriet og  

 Rigspolitichefen.
Til nr. 23 Den foreslåede ændring af § 40 a, stk. 1, nr. 2, indebærer, at der kan  

 optages fingeraftryk af en asylansøger, der i medfør af den foreslåede § 48 a  

 i forslagets § 1, nr. 30, kan overføres eller tilbageføres til et andet  

 Schengen-land, uden at asylansøgningen realitetsbehandles her i landet.
 Dette svarer til, hvad der i dag gælder med hensyn til afvisning og  

 udvisning.
 Ændringen svarer til § 1, nr. 10, i lov nr. 387 af 6. juni 1991  

 (EF-asylkonventionen), som ændret ved lov nr. 382 af 14. juni 1995 § 2, nr.  

 1.
Til nr. 24 Den foreslåede ændring af § 43, stk. 2, 1. pkt., indebærer, at føreren og  

 den, der har rådighed over et skib eller luftfartøj, som har bragt en  

 udlænding her til landet, samt dennes repræsentant har pligt til uden udgift  

 for staten straks at sørge for udlændingens udrejse eller tilbagerejse,  

 såfremt udlændingen bliver afvist.
Efter de gældende regler har føreren m.v.  

 alene pligt til uden udgift for staten at sørge for udlændingens udrejse.
 Af Schengen-konventionens artikel 26, stk. 1, følger, at Schengen-landene  

 - med forbehold af forpligtelserne efter flygtningekonventionen - forpligter  

 sig til at optage følgende regler i deres nationale lovgivning:
a) Hvis en udlænding nægtes indrejse til et Schengen-land fra et land, der  

 ikke er tilsluttet Schengen-konventionen, har den transportørvirksomhed, der  

 har befordret den pågældende til grænsen ad land-, sø- eller luftvejen, pligt  

 til straks at tage sig af den pågældende.
På grænsekontrolmyndighedernes  

 anmodning skal virksomheden bringe den pågældende tilbage til det tredjeland,  

 hvorfra befordringen er sket, til det tredjeland, der har udstedt det  

 anvendte rejsedokument, eller til ethvert andet tredjeland, hvor den  

 pågældende er sikret indrejse.
 b) Transportørvirksomheden har pligt til at træffe alle nødvendige  

 forholdsregler for at sikre sig, at udlændinge, der befordres ad luft- eller  

 søvejen, er i besiddelse af de rejsedokumenter, der kræves for indrejse i  

 Schengen-landene.
Den gældende § 43, stk. 2, omfatter alene transport med skib og  

 luftfartøj.
For så vidt angår forpligtelsen i artikel 26, stk. 1, litra a,  

 til at fastsætte regler for landtransport til grænsen fra et land, der ikke  

 er tilsluttet Schengen-konventionen, har dette ikke praktisk relevans for  

 Danmark, idet Danmark ikke har landegrænser til lande uden for  

 Schengen-samarbejdet.
 I de tilfælde, hvor en udlænding transporteres til Danmark med en bus på  

 et skib, vil søtransportøren stå som den ansvarlige transportør i forhold til  

 udlændingelovens § 43, stk. 2.
 Den foreslåede ændring af § 43, stk. 2, medfører, at transportøren ikke  

 alene kan have pligt til at sørge for en udlændings udrejse, men også pligt  

 til at sørge for en udlændings tilbagerejse, hvilket skal forstås i  

 overensstemmelse med bestemmelsen i Schengen-konventionens artikel 26, stk.  

 1, litra a.
Den foreslåede ændring medfører endvidere, at transportørens pligt til at  

 sørge for udlændingens udrejse eller tilbagerejse indtræder straks . I  

 praksis forudsættes dette at betyde, at transportøren som udgangspunkt skal  

 medtage den pågældende udlænding med samme fly eller skib, hvormed den  

 pågældende er transporteret til Danmark.
Såfremt dette ikke er praktisk  

 muligt, skal udrejsen eller tilbagerejsen så vidt muligt ske med  

 transportørselskabets første ledige fly eller skib.
Til nr. 25 Det foreslås, at der som § 43, stk. 5, indsættes en bestemmelse om, at  

 bestemmelserne i § 43, stk. 2-3, ikke finder anvendelse ved indrejse fra et  

 Schengen-land.
 Som anført i bemærkningerne til forslagets § 1, nr. 24, fastslår artikel  

 26, stk. 1, en forpligtelse for Schengen-landene til i deres nationale  

 lovgivning at optage regler om, at en transportør, der bringer en udlænding  

 til et Schengen-lands ydre grænse, har pligt til straks at tage sig af den  

 pågældende, såfremt vedkommende nægtes indrejse.
 Schengen-sekretariatet har oplyst, at der i Schengen-konventionen kan  

 indlægges et implicit forbud mod nationale bestemmelser om transportøransvar  

 ved passage af de indre grænser, idet sådanne bestemmelser efter  

 sekretariatets opfattelse vil stride imod konventionens overordnede princip  

 om afskaffelse af personkontrollen ved de indre grænser, jf. konventionens  

 artikel 2, stk. 1.
Portugal, der har formandskabet for arbejdsgruppen vedrørende de ydre  

 grænser, samt Tyskland og Holland har i tilknytning hertil oplyst, at man i  

 praksis ikke pålægger transportøransvar ved passage af indre grænser.
De  

 nævnte lande er i øvrigt enige med Schengen-sekretariatet i opfattelsen af,  

 at gennemførelse af transportøransvar ved passage af en indre grænse vil være  

 i strid med Schengen-konventionens principper om fri bevægelighed.
For så vidt angår Danmarks forpligtelser efter ICAO-konventionen findes  

 denne konventions bestemmelser om transportøransvar ikke at være til hinder  

 for, at Schengen-konventionen begrænser det geografiske anvendelsesområde for  

 bestemmelserne herom, således at de ikke finder anvendelse ved passage af de  

 indre grænser.
I den forbindelse har Udlændingestyrelsen oplyst, at det  

 portugisiske formandskab for arbejdsgruppen vedrørende ydre grænser ligeledes  

 finder, at det forhold, at der ikke kan pålægges transportøransvar ved  

 passage af de indre Schengen-grænser, ikke er strid med ICAO-konventionen.
Til nr. 26 Af den foreslåede § 47, stk. 2, 2. pkt., følger, at udenrigsministeren  

 efter aftale med indenrigsministeren og efter aftale med et andet land kan  

 bemyndige udenlandske diplomatiske og konsulære repræsentationer i udlandet  

 til at udstede visum og opholdstilladelse.
Formålet med den foreslåede bestemmelse er at opnå, at der i lande, hvor  

 Danmark ikke er repræsenteret ved egne diplomatiske eller konsulære  

 repræsentationer, kan gives andre Schengen-landes repræsentationer  

 bemyndigelse til at udstede visum og opholdstilladelse.
Dette vil kræve, at  

 der indgås en aftale med det land, hvis repræsentationer ønskes bemyndiget.  

 En sådan aftale, der skal indgås af udenrigsministeren, kan efter forslaget  

 kun indgås efter aftale med indenrigsministeren.
Til nr. 27 Der er tale om en konsekvensændring som følge af forslagets § 1, nr. 13 og  

 16.
Til nr. 28 Den foreslåede ændring af § 48, stk. 2, 7. pkt., medfører, at politiet,  

 såfremt Udlændingestyrelsen træffer afgørelse om undladelse af afvisning  

 eller udvisning og udsendelse, skal gøre en asylansøger bekendt med adgangen  

 til at sætte sig i forbindelse med Dansk Flygtningehjælp.
 Efter den foreslåede § 48, stk. 2, 8. pkt., kan indenrigsministeren  

 fastsætte regler, hvorefter politiet forud for Udlændingestyrelsens afgørelse  

 skal gøre en asylansøger, der opholder sig her i landet, bekendt med adgangen  

 til at sætte sig i forbindelse med Dansk Flygtningehjælp.
Bestemmelserne svarer til de gældende regler om Dansk Flygtningehjælps  

 adgang til at yde rådgivning til personer, der søger asyl her i landet. § 48,  

 stk. 2, 8. pkt., viderefører således den ved § 1, nr. 15, i lov nr. 382 af  

 14. juni 1995 (om ændring af udlændingeloven), indførte adgang til som en  

 forsøgsordning at lade asylansøgere søge rådgivning hos Dansk  

 Flygtningehjælp, allerede inden det er besluttet efter § 48, stk. 2, 1. pkt.,  

 om de pågældende skal tillades indrejse i Danmark med henblik på asylsagens  

 behandling.
Ved bekendtgørelse nr. 682 af 17. august 1995 er forsøgsordningen  

 i første omgang iværksat i Københavns Lufthavn i Kastrup.
 Da der ikke er tale om nogen realitetsændring ved ændringsforslaget, og da  

 forslaget ikke skyldes Danmarks tiltræden til Schengen-konventionen, foreslås  

 det, at ændringen træder i kraft dagen efter lovens bekendtgørelse i  

 Lovtidende, jf. forslagets § 3.
Til nr. 29 Der er tale om en konsekvensændring som følge af § 1, nr. 15, i lov nr.  

 290 af 24. april 1996, hvorved »§§ 7-8« i § 48, stk. 2, blev ændret  

 til »§ 7«.
 Da ændringen ikke skyldes Danmarks tiltræden til Schengen-konventionen,  

 foreslås det, at ændringen træder i kraft dagen efter lovens bekendtgørelse i  

 Lovtidende, jf. forslagets § 3.
Til nr. 30 Den foreslåede § 48 a indeholder de processuelle regler, der er modstykket  

 til den foreslåede materielle regel i § 29 om overførsel og tilbageførsel af  

 udlændinge til et andet Schengen-land efter Schengen-konventionen, jf.  

 forslagets § 1, nr. 16.
 Påberåber en udlænding sig at være omfattet af § 7, træffer  

 Udlændingestyrelsen efter den foreslåede bestemmelse i § 48 a, stk. 1,  

 snarest muligt afgørelse om overførsel eller tilbageførsel efter reglerne i  

 kapitel 5 a eller om afvisning efter reglerne i kapitel 5 eller udvisning  

 efter § 24, nr. 5, og i givet fald udsendelse.
 Efter konventionens artikel 29, stk. 1, forpligter Schengen-landene sig  

 til at behandle enhver asylansøgning, der indgives af en udlænding i et  

 Schengenland.
Dette medfører dog ikke, at et Schengen-land under alle omstændigheder  

 skal tillade en asylansøger at indrejse i eller opholde sig i landet.
Landene  

 har fortsat ret til efter deres nationale lovgivning og i overensstemmelse  

 med deres internationale forpligtelser at afvise eller udsende en asylansøger  

 til et tredjeland, jf. artikel 29, stk. 2.
 Artikel 29, stk. 3, bestemmer, at uanset til hvilket Schengen-land en  

 asylansøger har indgivet sin asylansøgning, er kun et land ansvarligt for  

 behandlingen af ansøgningen.
 Afgørelsen af, hvilket land der er ansvarligt for behandlingen af en  

 asylansøgning, træffes ud fra de i artikel 30 nærmere anførte kriterier.
 Efter artikel 31, stk. 2, kan et land, der ikke er ansvarligt for  

 behandlingen af en asylansøgning, anmode det ansvarlige land om at overtage  

 den pågældende asylansøger med henblik på behandling af asylansøgningen.  

 Fremsættes anmodning om overtagelse ikke inden 6 måneder efter indgivelsen af  

 asylansøgningen, er det land, som ansøgningen er indgivet til, ansvarligt for  

 behandlingen af ansøgningen, jf. stk. 3.
 Det skal bemærkes, at det følger af artikel 32, at den materielle  

 behandling af asylansøgninger skal ske i overensstemmelse med den nationale  

 lovgivning i det ansvarlige land.
 Efter den foreslåede bestemmelse i § 48 a, stk. 2, 1. pkt., behandles en  

 asylansøgning ikke, før der er truffet afgørelse efter stk. 1, herunder altså  

 også afgørelse om overførsel eller tilbageførsel til et andet Schengen-land.
 Dette svarer til den gældende ordning for afvisning eller udvisning af  

 asylansøgere efter § 48, stk. 2.
 Skal udlændingen overføres eller tilbageføres til et andet Schengen-land,  

 vil dette - på samme måde som det er tilfældet i dag ved afvisning eller  

 udvisning efter § 48, stk. 2 - ske, uden at den pågældende får  

 realitetsbehandlet sin asylansøgning her i landet.
Fremsættelse af anmodning over for et andet Schengen-land om, at dette  

 land skal overtage eller tilbagetage ansøgeren, er således en  

 forvaltningsretlig afgørelse, der indebærer, at asylsagsbehandlingen ikke  

 iværksættes.
Der skal derfor i forbindelse med afgørelsen om at fremsætte  

 denne anmodning gives ansøgeren en begrundelse, der opfylder  

 forvaltningslovens krav, ligesom der skal gives klagevejledning, jf. herved  

 den foreslåede § 48 d.
Afgørelsen er imidlertid betinget i den forstand, at den først får endelig  

 virkning for udlændingen, når det andet Schengen-land i givet fald  

 imødekommer anmodningen.
Først på det tidspunkt kan overførslen eller  

 tilbageførslen gennemføres, og reglerne i udlændingelovens §§ 30-31 om  

 udsendelse finder herefter anvendelse, jf. den foreslåede ændring af § 30,  

 stk. 1, i forslagets § 1, nr. 1.
 Skal en asylansøger ikke overføres eller tilbageføres efter den foreslåede  

 § 29, dvs. efter Schengen-konventionens kapitel 7, skal der tages stilling  

 til, om udlændingen skal afvises efter reglerne i kapitel 5 eller udvises  

 efter § 24, nr. 5.
 Bestemmelsen i den foreslåede § 48 a, stk. 2, 2. pkt., er en videreførelse  

 af den gældende § 48, stk. 2, 3. pkt., hvorefter udlændingen ikke må udsendes  

 til et land, hvor der er risiko for forfølgelse af de i  

 flygtningekonventionen nævnte grunde, eller hvor der ikke er beskyttelse mod  

 videresendelse til et sådant land.
Ved de foreslåede bestemmelser i § 48 a, stk. 2, sker der ingen ændringer  

 i adgangen til at afvise en asylansøger til et sikkert tredjeland uden for  

 Schengen-området.
Til gengæld vil afvisningsproceduren ikke kunne anvendes i  

 forhold til de andre Schengen-lande, idet asylansøgere kun vil kunne sendes  

 til andre Schengen-lande inden for rammerne af konventionen.
Efter den foreslåede bestemmelse i § 48 a, stk. 3, træffer  

 Udlændingestyrelsen afgørelse om, at en asylansøgning, der indgives af en  

 udlænding, som opholder sig i et andet Schengen-land, ikke behandles, før  

 Danmark har modtaget en anmodning om overtagelse eller tilbagetagelse af den  

 pågældende.
Der henvises til forslagets § 1, nr. 8.
 For så vidt angår den foreslåede bestemmelse i § 48 a, stk. 4, henvises  

 til bemærkningerne til forslagets § 1, nr. 28.
 Den foreslåede bestemmelse i § 48 b medfører, at Udlændingestyrelsen  

 snarest muligt træffer afgørelse vedrørende en anmodning fra et andet  

 Schengen-land om overførsel eller tilbageførsel af en udlænding til Danmark  

 efter reglerne i Schengen-konventionen.
 Bestemmelsen skal ses som et modstykke til § 48 a, der vedrører andre  

 Schengen-landes forpligtelse til at overtage og tilbagetage udlændinge, der  

 indgiver ansøgning om asyl her i landet.
 Bestemmelsen vil finde anvendelse i de tilfælde, hvor en asylansøgning er  

 indgivet i et andet Schengen-land, og hvor konventionen fastslår en  

 forpligtelse for Danmark til at overtage eller tilbagetage asylansøgeren.
 Efter konventionens artikel 31, stk. 1, bestræber Schengen-landene sig på  

 hurtigst muligt at fastlægge, hvilket land der er ansvarligt for behandlingen  

 af en asylansøgning.
 Efter artikel 31, stk. 2, kan et land, der modtager en asylansøgning, for  

 hvis behandling landet efter artikel 30 ikke er ansvarligt, anmode det  

 ansvarlige land om at overtage asylansøgeren og behandlingen af dennes sag.  

 Stk. 3 fastslår pligten for det ansvarlige land til at overtage  

 asylansøgeren, såfremt anmodningen er fremsat inden 6 måneder efter  

 indgivelsen af asylansøgningen.
 På et møde den 19. december 1996 i Eksekutiv-komiteen er der opnået  

 principiel enighed om, at forespørgsler fra andre medlemslande til brug for  

 vurderingen af, hvilket land der er ansvarligt for behandlingen af en  

 asylansøgning, så vidt muligt skal besvares straks og senest efter en måned.
 Udlændingestyrelsens stillingtagen til anmodningen om overtagelse eller  

 tilbagetagelse skal ske snarest muligt og vil kunne påklages til  

 Indenrigsministeriet, jf. den foreslåede bestemmelse i § 48 d.
 De danske myndigheder vil tilstræbe en hurtigere behandling af anmodninger  

 om overtagelse og tilbagetagelse af asylansøgere og vil også arbejde herfor i  

 forhold til de andre Schengen-lande.
 Den foreslåede bestemmelse i § 48 c fastslår, at Udlændingestyrelsen  

 uanset reglerne i §§ 48 a-b i særlige tilfælde kan beslutte at behandle en  

 asylansøgning her i landet.
 Efter konventionens artikel 29, stk. 4, har et Schengen-land ud fra  

 særlige hensyn navnlig til national lovgivning ret til at behandle en  

 asylansøgning, selv om ansvaret efter Schengen-konventionen påhviler et andet  

 Schengenland.
 Artikel 36 fastslår tilsvarende, at et Schengen-land, der ud fra  

 kriterierne i artikel 30 er ansvarligt for behandlingen af en asylansøgning,  

 af humanitære hensyn, herunder navnlig af hensyn til familiemæssige eller  

 kulturelle forhold, kan anmode et andet Schengen-land om at tage ansvaret for  

 behandlingen af asylsagen, hvis ansøgeren selv ønsker dette.
 Beslutter Danmark at behandle en asylansøgning, overtager Danmark ansvaret  

 for sagens behandling, og det vil herefter ikke være muligt at anmode et  

 andet Schengen-land om at overtage eller tilbagetage asylansøgeren.
 Bestemmelsen vil blive administreret i overensstemmelse med den gældende  

 praksis efter udlændingelovens § 48, stk. 2.
Efter den foreslåede bestemmelse i § 48 d kan Udlændingestyrelsens  

 afgørelser efter §§ 48 a-c påklages til indenrigsministeren.
Klage har ikke  

 opsættende virkning.
Bestemmelsen svarer til klageadgangen efter den gældende § 48, stk. 2, 5.  

 og 6. pkt.
Klage har således fortsat ikke opsættende virkning, og anmodning  

 om overførsel eller tilbageførsel af en asylansøger vil kunne fremsættes over  

 for og behandles af et andet Schengen-land uanset en eventuel klage.
Påklages  

 Udlændingestyrelsens afgørelse om at fremsætte anmodning om overførsel eller  

 tilbageførsel af en asylansøger over for et andet Schengen-land inden for en  

 rimelig tid efter afgørelsen, vil det tilstræbes, at klagen er  

 færdigbehandlet, inden udlændingen udsendes af landet.
 De foreslåede bestemmelser i § 48 e svarer til de gældende bestemmelser i  

 § 48, stk. 3 og 4.
 Det foreslås, at bestemmelserne i §§ 48 a-e sættes i kraft, hvis  

 Schengen-konventionen træder i kraft for Danmarks vedkommende, førend  

 EF-asylkonventionen træder i kraft, jf. forslagets §§ 2-3.
Til nr. 31 Bestemmelsen skal ses som et alternativ til forslagets § 1, nr. 32.
 Den foreslåede bestemmelse i § 58 b, stk. 1, indebærer, at fortrolige  

 oplysninger, herunder oplysninger om enkeltpersoners rent private forhold,  

 som er modtaget fra myndighederne i et andet Schengen-land i medfør af  

 konventionens artikel 38, kun må videregives til de myndigheder, der er nævnt  

 i konventionens artikel 38, stk. 5, og kun må anvendes til de formål, der er  

 nævnt i artikel 38, stk. 1.
 Af artikel 38, stk. 1, fremgår, at oplysninger om en asylansøger skal  

 meddeles til et andet Schengen-land, hvis oplysningerne er nødvendige for at  

 fastlægge, hvilket land der er ansvarligt for behandlingen af  

 asylansøgningen, for at behandle asylansøgningen eller for at gennemføre  

 forpligtelserne i konventionens kapitel 7.
 Af artikel 38, stk. 5, fremgår, at oplysningerne kun må anvendes til de i  

 stk. 1 anførte formål og kun må meddeles de retlige og andre myndigheder, der  

 har til opgave at fastlægge, hvilket land der er ansvarligt for behandlingen  

 af asylansøgningen, for at behandle asylansøgningen eller for at gennemføre  

 forpligtelserne i konventionens kapitel 7.
 Det findes hensigtsmæssigt, at det i den foreslåede bestemmelse  

 udtrykkeligt fastslås, at oplysninger, der modtages i medfør af artikel 38,  

 kun må videregives til de i artiklen nævnte myndigheder.
 Det skal i den forbindelse bemærkes, at der ved betegnelsen  

 »fortrolige oplysninger« i den foreslåede bestemmelse i § 58 b,  

 stk. 1, forstås de oplysninger, der er omfattet af artikel 38.
 Efter den foreslåede § 58 b, stk. 2, må fortrolige oplysninger, herunder  

 oplysninger om enkeltpersoners rent private forhold, i det omfang, det følger  

 af Schengen-konventionen, videregives til myndighederne i et andet land, der  

 er tilsluttet Schengen-konventionen.
 Som anført ovenfor følger det af artikel 38, stk. 1, at oplysninger,  

 herunder personfølsomme oplysninger, om en asylansøger skal meddeles til et  

 andet Schengen-land, hvis oplysningerne er nødvendige for at fastlægge,  

 hvilket land der er ansvarligt for behandlingen af asylansøgningen, for at  

 behandle asylansøgningen eller for at gennemføre forpligtelserne i  

 konventionens kapitel 7.
 Af artikel 5, stk. 2, følger, at et Schengen-land under visse  

 omstændigheder kan tillade en udlænding, der ikke opfylder alle  

 indrejsebetingelserne i artikel 5, stk. 1, at indrejse i landet, jf. herved  

 bemærkningerne til den foreslåede § 28, stk. 5, i forslagets § 1, nr. 13. I  

 så fald skal vedkommende land underrette de øvrige Schengen-lande om  

 udlændingens særlige tilladelse til indrejse.
 Det fremgår af artikel 16, at et Schengen-land under visse omstændigheder  

 kan udstede et nationalt visum til en udlænding, der ikke opfylder alle  

 indrejsebetingelserne i artikel 5, stk. 1, jf. herved bemærkningerne til den  

 foreslåede § 4 a i forslagets § 1, nr. 5. Vedkommende land skal underrette de  

 øvrige Schengen-lande herom.
Af artikel 25, stk. 1, fremgår, at et Schengen-land, der påtænker at  

 udstede opholdstilladelse til en udlænding, der er indberettet som uønsket i  

 SIS, skal konsultere det indberettende land herom.
Af artiklens stk. 2  

 følger, at der skal ske konsultationer mellem et indberettende land og et  

 land, der har udstedt opholdstilladelse til en udlænding, der er indberettet  

 som uønsket i SIS, med henblik på en afklaring af, hvorvidt vedkommende  

 udlænding skal have sin opholdstilladelse inddraget.
 Af de ovenfor anførte konventionsbestemmelser kan udledes, at der i de  

 angivne situationer er en forpligtelse til at videregive oplysninger om  

 udlændinge, herunder også personfølsomme oplysninger, til myndigheder i andre  

 Schengen-lande.
Forvaltningslovens § 28 om videregivelse af oplysninger om enkeltpersoners  

 rent private forhold og andre fortrolige oplysninger angår alene  

 videregivelse til andre danske forvaltningsmyndigheder.
Om videregivelse af  

 fortrolige oplysninger kan finde sted til udenlandske myndigheder, beror  

 herefter på, om videregivelsen er berettiget, jf. forvaltningslovens § 27 og  

 straffelovens §§ 152 og 152 e.
Det antages i praksis, at videregivelse af  

 fortrolige oplysninger til udenlandske myndigheder til opfyldelse af en  

 international forpligtelse, som Danmark ved overenskomst har indgået med  

 andre lande, ikke er uberettiget efter straffelovens bestemmelser om  

 tavshedspligt.
 Det findes imidlertid hensigtsmæssigt, at der i udlændingeloven ved den  

 foreslåede § 58 b, stk. 2, indføjes en klar hjemmel til videregivelse af  

 fortrolige oplysninger efter Schengen-konventionen til myndighederne i et  

 andet Schengen-land.
 Det foreslås i § 58 c, at Registertilsynet fører tilsyn her i landet med  

 behandlingen og anvendelsen af de oplysninger, som er modtaget efter  

 Schengen-konventionens artikel 38.
 Af artikel 38, stk. 12, fremgår, at såfremt personfølsomme oplysninger,  

 som videregives efter artiklen, behandles elektronisk, skal dette ske under  

 overholdelse af principperne i Europarådets konventionen af 28. januar 1981  

 om beskyttelse af det enkelte menneske i forbindelse med elektronisk  

 databehandling af personoplysninger og under uafhængig kontrol af en national  

 instans.
Af artikel 38, stk. 11, fremgår, at oplysninger, der ikke behandles  

 elektronisk, skal sikres ved effektiv kontrol.
Er der i medlemslandet en  

 national kontrolinstans som nævnt i artikel 38, stk. 12, kan denne pålægges  

 at udføre kontrollen.
 Ved det af justitsministeren samtidigt fremsatte lovforslag § 2, stk. 3,  

 er Registertilsynet gjort til tilsynsmyndighed efter Schengen-konventionens  

 artikel 114, som vedrører SIS, og artikel 128, som generelt vedrører  

 personoplysninger, der er videregivet i medfør af konventionen.
Af artikel 128, stk. 3, fremgår imidlertid, at bestemmelsen blandt andet  

 ikke finder anvendelse på videregivelse af oplysninger efter bestemmelserne i  

 afsnit II, kapitel 7 om ansvar for behandling af asylansøgninger.
Artikel 128  

 omfatter altså ikke oplysninger, der er videregivet efter artikel 38.
 Det foreslås derfor i § 58 c, at oplysninger, der er modtaget efter  

 artikel 38, ligeledes undergives Registertilsynets kontrol.
 For så vidt angår de oplysninger, som modtages efter de øvrige  

 bestemmelser i Schengen-konventionen - det vil sige bestemmelserne uden for  

 konventionens afsnit II, kapitel 7 - er disse undergivet Registertilsynets  

 kontrol i medfør af den generelle bestemmelse i § 2, stk. 3, i det af  

 justitsministeren samtidigt fremsatte lovforslag.
 Efter den foreslåede § 58 d kan indenrigsministeren fastsætte nærmere  

 bestemmelser til gennemførelse af Schengen-konventionen.
 I henhold til Schengen-konventionens afsnit VII er der med henblik på  

 anvendelsen af konventionen nedsat en eksekutivkomite, der består af  

 Schengen-landenes ministre med ansvar for gennemførelse af konventionen.
 Eksekutiv-komiteen kan i den forbindelse indgå aftaler om den nærmere  

 udmøntning af konventionens bestemmelser.
 Efter den foreslåede bestemmelse i § 58 d kan sådanne aftaler gennemføres  

 ved administrativ regulering fra indenrigsministerens side.
 Efter den foreslåede § 58 e kan indenrigsministeren fastsætte nærmere  

 regler om politiets betaling for udgifter, som andre Schengen-lande har  

 afholdt i forbindelse med udsendelse af udlændinge med ulovligt ophold.
 Konventionens artikel 23 indeholder en række nærmere regler om, at  

 udlændinge, som ikke har ret til at opholde sig i et Schengen-land, skal  

 udrejse og - hvis dette ikke sker - i givet fald udsendes.
Efter artikel 24 skal Schengen-landene indbyrdes udligne uligevægten i de  

 udgifter, som udsendelsespligten i artikel 23 måtte medføre, når disse  

 udgifter ikke kan afholdes af udlændingen selv.
De nærmere kriterier og  

 vilkår herfor fastsættes af Eksekutiv-komiteen.
 Artikel 24 indebærer, at der vil skulle ske en overførsel af penge fra de  

 lande, der kun har forestået et relativt lille antal udsendelser, til de  

 lande, der har forestået relativt mange udsendelser.
Schengen-sekretariatet har oplyst, at artikel 24 er indført med henblik på  

 at skabe hjemmel til en eventuel fremtidig udligning af medlemslandenes  

 udsendelsesudgifter.
Der er indtil dato ikke taget initiativ til et forslag  

 om en sådan udligningsordning.
De nærmere betingelser for en sådan ordning  

 skal til sin tid vedtages med enstemmighed af Eksekutiv-komiteen.
 Myndighederne i Tyskland, Holland og Portugal har oplyst, at enhver form  

 for udligning af udsendelsesudgifter i dag kun kan ske ved bilaterale aftaler  

 Schengen-landene imellem.
 Den foreslåede bestemmelse bemyndiger indenrigsministeren til at fastsætte  

 nærmere regler om, at politiet kan afholde udgifter til opfyldelse af  

 Danmarks forpligtelser efter artikel 24, såfremt en udligningsordning måtte  

 blive vedtaget af Eksekutiv-komiteen.
 Efter den foreslåede bestemmelse i § 58 f, 1. pkt., indberetter  

 Rigspolitichefen en udlænding som uønsket til SIS, hvis den pågældende er  

 udvist af landet efter §§ 22-23 eller § 24, nr. 1-3.
 Efter den foreslåede bestemmelse i § 58 f, 2. pkt., finder 1. pkt.  

 tilsvarende anvendelse på en udlænding, der er udvist af landet efter § 24,  

 nr. 4, såfremt den pågældende er idømt ubetinget straf af mindst 1 års  

 fængsel eller anden strafferetlig retsfølge af frihedsberøvende karakter.
Af konventionens artikel 96, stk. 1, følger, at de kompetente nationale  

 myndigheder træffer afgørelse om indberetning i SIS af uønskede udlændinge,  

 der nægtes indrejse.
Ved udlænding forstås en person, der ikke er statsborger  

 i et Schengen-land eller et land, der er tilsluttet De Europæiske  

 Fællesskaber.
En sådan afgørelse kan efter artikel 96, stk. 2, bygge på, at den  

 pågældendes tilstedeværelse i landet formodes at udgøre en trussel mod den  

 offentlige orden eller sikkerhed eller for den nationale sikkerhed.
Dette  

 gælder i særdeleshed, når:
a) en udlænding er idømt mindst 1 års fængsel på grund af en strafbar  

 handling, eller b) der er begrundet mistanke om, at en udlænding har begået alvorlige  

 strafbare handlinger, herunder handel med euforiserende stoffer, eller når  

 der foreligger konkrete indicier for, at den pågældende har til hensigt at  

 begå sådanne handlinger i et Schengen-land.
 Af artikel 96, stk. 3, følger, at afgørelser efter stk. 1 ligeledes kan  

 bygge på, at den pågældende udlænding tidligere er blevet udsendt, afvist  

 eller udvist, når disse foranstaltninger ikke er blevet udskudt eller  

 suspenderet, og de indebærer eller er ledsaget af et indrejseforbud eller  

 eventuelt et forbud mod at tage ophold som følge af en overtrædelse af de  

 nationale bestemmelser om udlændinges indrejse og ophold.
 Konventionen må på dette punkt antages at indebære en vis pligt for  

 medlemslandene til at foretage indberetninger af uønskede udlændinge i SIS.  

 Artikel 96 er imidlertid en skønsmæssig bestemmelse, der overlader den  

 endelige fastlæggelse af kriterierne for indberetning i SIS til de nationale  

 myndigheder, idet der i artiklen dog opstilles nogle retningslinjer for  

 fastlæggelsen heraf, herunder at udlændingen er en trussel for den offentlige  

 orden eller sikkerhed eller for den nationale sikkerhed.
 Den foreslåede bestemmelse i § 58 f skal således ses som en udmøntning af  

 den skønsmæssige indberetningspligt, som følger af artikel 96. Artikel 96  

 gennemføres i øvrigt i dansk ret ved § 2, stk. 1, i det af justitsministeren  

 samtidig fremsatte lovforslag, hvorefter bestemmelserne i  

 Schengen-konventionens afsnit IV (SIS) gælder her i landet.
 Ved denne udmøntning er det af betydning, at den omstændighed, at en  

 udlænding har begået en strafbar handling eller er blevet udvist efter de  

 nationale regler herom, ikke alene er et tilstrækkeligt grundlag for  

 indberetning i SIS.
 Det foreslås derfor, at der kun skal ske indberetning i SIS, hvis en  

 udlænding er blevet udvist som følge af en alvorlig strafbar handling eller  

 som følge af andre forhold, som indebærer, at den pågældende er en trussel  

 mod den offentlige orden.
 Efter den foreslåede bestemmelse skal der således ske indberetning, hvis  

 udlændingen administrativt udvises af hensyn til statens sikkerhed, jf.  

 udlændingelovens § 22, nr. 1. I denne situation må det antages, at  

 udlændingen udgør en trussel mod den offentlige orden og nationale sikkerhed,  

 jf. artikel 96, stk. 2.
Det foreslås endvidere, at der skal ske indberetning, hvis udlændingens  

 udvisning skyldes, at den pågældende er idømt mindst 6 års ubetinget fængsel,  

 jf. § 22, nr. 3, er idømt mindst 1 års ubetinget fængsel, og der er fare for  

 gentagen kriminalitet, jf. § 23, nr. 2, er idømt mindst 4 års ubetinget  

 fængsel, jf. § 23, nr. 3, eller er idømt mindst 1 års fængsel, jf. § 24, nr.  

 2, 2. pkt.
Disse situationer er omfattet af artikel 96, stk. 2, litra a.
 Det foreslås endvidere, at der skal ske indberetning i SIS, såfremt  

 udlændingen har begået vedholdende grov kriminalitet, jf. § 22, nr. 2, er  

 udvist af retshåndhævelseshensyn, jf. § 24, nr. 2, 1. pkt., eller på grund af  

 faren for gentagne forbrydelser, jf. § 24, nr. 3. Disse situationer ses at  

 være omfattet af artikel 96, stk. 2, litra b.
Endelig foreslås det, at udvisning på grund af dom til betinget eller  

 ubetinget frihedsstraf, jf. § 24, nr. 4, kun skal medføre indberetning i SIS,  

 såfremt den idømte straf er på mindst 1 års fængsel.
Denne kvalificering  

 skyldes angivelsen i artikel 96, stk. 2, litra a, af mindst 1 års fængsel som  

 særligt grundlag for indberetning i SIS.
 Ud fra samme kvalificeringskrav er udvisning på grund af ulovligt ophold,  

 jf. § 24, nr. 4, eller af ordensmæssige hensyn, jf. § 25, ikke foreslået som  

 grundlag for indberetning af en udlænding i SIS.
 Det skal understreges, at der ved enhver beslutning om udvisning - hvilket  

 i de i § 58 f angivne tilfælde automatisk vil medføre indberetning i SIS -  

 skal tages de fornødne humanitære hensyn, jf. udlændingelovens § 26.  

 Afvejningen af på den ene side de forhold, der taler for en udvisning og  

 dermed følgende indberetning i SIS, og på den anden side de forhold, der  

 taler imod, vil således være foretaget, førend der sker indberetning i SIS.
I § 2, stk. 2, i det af justitsministeren samtidig fremsatte lovforslag er  

 Rigspolitichefen gjort til den centrale myndighed efter  

 Schengen-konventionens artikel 108, stk. 1, som fastslår, at hvert  

 medlemsland skal udpege en central myndighed som ansvarlig for den nationale  

 del af Schengen-informationssystemet.
Efter artikel 108, stk. 2, skal denne  

 myndighed foretage indberetningerne i SIS.
 I forlængelse heraf er det i den foreslåede bestemmelse i § 58 f anført,  

 at Rigspolitichefen foretager indberetningerne i SIS af uønskede udlændinge.
I flere bestemmelser i Schengen-konventionen, herunder f.eks. artikel 5,  

 stk. 3, henvises til Schengen-landenes nationale lister over uønskede  

 udlændinge.
Herved forstås lister eller fortegnelser over nationalt uønskede  

 udlændinge, som ikke er indberettede i SIS.
Som eksempel på sådanne udlændinge kan nævnes statsborgere i andre  

 Schengen- eller EU-lande, som udvises af Danmark med indrejseforbud.
Sådanne  

 personer kan ikke indberettes i SIS, da de ikke er udlændinge i konventionens  

 forstand.
Som et andet eksempel kan henvises til situationer, som er  

 omhandlet i den foreslåede § 58 g, se bemærkningerne hertil nedenfor.
 For Danmarks vedkommende vil den nationale liste over uønskede personer  

 bestå i den del af Det Centrale Kriminalregister, der omfatter registrerede  

 udlændinge med indrejseforbud.
Alle udviste udlændinge med indrejseforbud vil fortsat - uanset om der  

 sker indberetning i SIS eller ej - blive indberettet i Det Centrale  

 Kriminalregister, jf.
Rigspolitichefens kundgørelse B 42 af 10. januar 1996.
 Det bemærkes, at de nærmere regler om indberetning af uønskede udlændinge  

 i SIS, herunder om på hvilket tidspunkt en indberetning skal ske, vil blive  

 fastsat ved administrativ regulering fra Indenrigsministeriet og  

 Rigspolitichefen.
 Efter den foreslåede bestemmelse i § 58 g, stk. 1, præciseres det, at  

 Udlændingestyrelsen forestår konsultationer med myndighederne i et andet  

 Schengen-land i medfør af konventionens artikel 25.
 Efter artikel 25, stk. 1, 1. afsnit, skal et Schengen-land, der påtænker  

 at udstede opholdstilladelse til en udlænding, der er indberettet som  

 uønsket, konsultere det indberettende land og tage hensyn til dette lands  

 interesser ved afgørelsen af, hvorvidt opholdstilladelse skal udstedes.
 Efter artikel 25, stk. 2, 1. afsnit, skal det Schengen-land, der har  

 udstedt opholdstilladelse til en udlænding, der er indberettet som uønsket i  

 SIS, og det indberettende Schengen-land konsultere hinanden med henblik på at  

 fastslå, om der er tilstrækkeligt grundlag for at inddrage  

 opholdstilladelsen.
Ved den foreslåede bestemmelse i § 10, stk. 1, nr. 3, i forslagets § 1,  

 nr. 10, tages der højde for den situation, at Danmark påtænker at udstede  

 opholdstilladelse til en udlænding, der er indberettet som uønsket i SIS af  

 et andet Schengen-land.
Opholdstilladelse vil i sådanne tilfælde kunne nægtes  

 udstedt.
Ved den foreslåede bestemmelse i § 19, stk. 4, i forslagets § 1, nr. 11,  

 tages der højde for den situation, at en udlænding med opholdstilladelse i  

 Danmark er indberettet som uønsket i SIS af et andet Schengen-land.
Der vil i  

 den situation altid være mulighed for at inddrage opholdstilladelsen.
I de modsatte situationer - nemlig de situationer, hvor en udlænding har  

 eller påtænkes at blive meddelt opholdstilladelse i et andet Schengen-land,  

 og Danmark indberetter den pågældende som uønsket i SIS - skal der ligeledes  

 ske konsultationer mellem det land, der har udstedt opholdstilladelsen, og  

 Danmark.
I forbindelse med disse konsultationer må det antages, at de danske  

 myndigheder skal kunne redegøre for baggrunden for, at den pågældende er  

 indberettet som uønsket i SIS.
 Det foreslås, at kompetencen til at forestå konsultationerne tillægges  

 Udlændingestyrelsen, der ligeledes er den kompetente myndighed for så vidt  

 angår nægtelse af udstedelse af opholdstilladelse efter § 10 og inddragelse  

 af opholdstilladelse efter § 19.
 Efter den foreslåede bestemmelse i § 58 g, stk. 2, præciseres det, at  

 Rigspolitichefen sletter en i medfør af § 58 f indberettet udlænding som  

 uønsket i SIS, såfremt Udlændingestyrelsen efter konsultationer i medfør af  

 artikel 25 finder, at den pågældende bør slettes i SIS.
 Efter artikel 25, stk. 1, 2. afsnit, og stk. 2, 2. afsnit, skal en  

 indberetning af en udlænding som uønsket i SIS slettes, såfremt  

 konsultationerne mellem det indberettende land og det land, der har udstedt  

 eller påtænker at udstede opholdstilladelse til en uønsket udlænding,  

 resulterer i, at opholdstilladelse meddeles eller ikke inddrages.
 Det foreslås, at kompetencen til at beslutte, at en udlænding skal slettes  

 som uønsket i SIS, tillægges Udlændingestyrelsen, og at Rigspolitichefen som  

 den i forhold til SIS kompetente nationale myndighed, jf. § 2, stk. 2, i det  

 af justitsministeren samtidig fremsatte lovforslag, herefter foretager selve  

 sletningen.
 Den pågældende udlænding vil fortsat kunne være registreret i Danmarks  

 nationale indrejseforbudsregister, se også bemærkningerne til den foreslåede  

 § 58 f.
 Det foreslås, at bestemmelserne i §§ 58 b-g sættes i kraft, hvis  

 Schengen-konventionen træder i kraft for Danmarks vedkommende, førend  

 EF-asylkonventionen træder i kraft, jf. forslagets §§ 2-3.
Til nr. 32 Bestemmelsen skal ses som et alternativ til forslagets § 1, nr. 31.
 Det foreslås, at bestemmelserne sættes i kraft, såfremt  

 EF-asylkonventionen er trådt i kraft, førend Schengen-konventionen træder i  

 kraft for Danmarks vedkommende, jf. forslagets §§ 2-3.
 I den situation vil EF-asylkonventionens regler om, hvilket land der er  

 ansvarligt for behandlingen af en asylansøgning, vedblive at gælde, da  

 Schengen-konventionens regler herom i kapitel 7 afløses af  

 EF-asylkonventionens regler ved denne konventions ikrafttræden.
 Der henvises generelt til bemærkningerne til forslagets § 1, nr. 31, samt  

 § 2, nr. 10-11.
 Efter den foreslåede § 58 b, stk. 1, må fortrolige oplysninger, herunder  

 oplysninger om enkeltpersoners rent private forhold, som er modtaget i medfør  

 af EF-asylkonventionens artikel 15, kun videregives til de i artikel 15, stk.  

 5, nævnte myndigheder og kun anvendes til de i artikel 15, stk. 1, nævnte  

 formål.
 Efter den foreslåede bestemmelse i § 58 b, stk. 2, kan fortrolige  

 oplysninger, herunder oplysninger om enkeltpersoners rent private forhold,  

 videregives såvel efter reglerne i EF-asylkonventionen som efter reglerne i  

 Schengen-konventionen.
 Baggrunden for, at både Schengen-konventionen og EF-asylkonventionen  

 anføres i den foreslåede bestemmelse, er, at der ifølge Schengenkonventionen  

 ud over de i artikel 38 nævnte tilfælde, som afløses af EF-asylkonventionen  

 ved dennes ikrafttræden, også skal ske udveksling af andre oplysninger, jf.  

 herved bemærkningerne til den foreslåede § 58 b, stk. 2, i forslagets § 1,  

 nr. 31.
 Efter den foreslåede § 58 c fører Registertilsynet her i landet tilsyn med  

 behandlingen og anvendelsen af de oplysninger, der er modtaget efter EF-  

 asylkonventionen.
 Ved § 2, stk. 3, i det af justitsministeren samtidigt fremsatte  

 lovforslag, er Registertilsynet gjort til tilsynsmyndighed efter  

 Schengen-konventionens artikel 114 og 128. Som anført i bemærkningerne til  

 den foreslåede § 58 c i forslagets § 1, nr. 31, omfatter artiklerne 114 og  

 128 imidlertid ikke tilsyn med oplysninger, der er videregivet efter  

 konventionens afsnit II, kapitel 7 om ansvar for behandling af  

 asylansøgninger, hvorfor det i § 58 c i forslagets § 1, nr. 31, er foreslået,  

 at Registertilsynet ligeledes gøres til tilsynsmyndighed for så vidt angår  

 oplysninger efter artikel 38.
 Da Schengen-konventionens kapitel 7 afløses af EF- asylkonventionens  

 regler ved dennes ikrafttræden, jf. herved bemærkningerne til forslagets §§  

 2-3, vil der efter EF-asylkonventionens ikrafttræden ikke længere skulle ske  

 udveksling af oplysninger i medfør af Schengen-konventionens artikel 38, men  

 i medfør af EF-asylkonventionens regler.
På baggrund heraf er bestemmelsen om Registertilsynets kontrol med  

 oplysninger, der er modtaget efter Schegen-konventionens artikel 38, udeladt  

 i den her foreslåede § 58 c.
Oplysninger, der er modtaget efter de øvrige  

 bestemmelser i Schengen-konventionen, vil være undergivet Registertilsynets  

 kontrol i medfør af den generelle bestemmelse i § 2, stk. 3, i det af  

 justitsministeren samtidigt fremsatte lovforslag.
 Efter den foreslåede bestemmelse i § 58 d fastsætter indenrigsministeren  

 nærmere bestemmelser til gennemførelse af både Schengen-konventionen og EF-  

 asylkonventionen.
 Efter den foreslåede affattelse af § 58 e kan indenrigsministeren  

 fastsætte, at de regler i udlændingeloven, som er gennemført til opfyldelse  

 af EF- asylkonventionen, med de nødvendige ændringer også skal anvendes i  

 forhold til et eller flere tredjelande, der har indgået overenskomst med  

 EF-landene om at tilslutte sig EF-asylkonventionen eller et hertil svarende  

 arrangement, eller som på andet grundlag er forpligtet til at anvende  

 reglerne i EF-asylkonventionen.
 Baggrunden for det foreslåede sidste led i bestemmelsen er det forhold, at  

 Schengen-konventionens kapitel 7 afløses af EF-asylkonventionen, når denne  

 træder i kraft, jf. de almindelige bemærkninger afsnit 4.3.
 Ved Norges og Islands forventede tiltræden til Schengen-konventionen  

 forpligtes disse lande til at anvende EF-asylkonventionens regler, selv om de  

 ikke er tilsluttet De Europæiske Fællesskaber.
Det skal i den forbindelse bemærkes, at der vil blive arbejdet på at få  

 udarbejdet en parallel-konvention til EF-asylkonventionen, hvorefter  

 deltagerlandene vil være umiddelbart forpligtede til at følge  

 EF-asylkonventionens regler.
Norge og Island deltager i arbejdet omkring  

 denne parallel-konvention.
 Den foreslåede bestemmelse i § 58 e medfører, at indenrigsministeren kan  

 fastsætte nærmere regler om, at de regler i udlændingeloven, som er  

 gennemført til opfyldelse af EF-asylkonventionen, også skal finde anvendelse  

 i forhold til Norge og Island og eventuelle andre lande, der ikke er  

 tilsluttet De Europæiske Fællesskaber, men som på andet grundlag, f.eks.  

 tilslutning til Schengen-konventionen eller en parallelkonvention, er  

 forpligtet til at anvende EF-asylkonventionens regelsæt.
 For så vidt angår den foreslåede § 58 f henvises til bemærkningerne til  

 den foreslåede § 58 e i forslagets § 1, nr. 31.
 For så vidt angår den foreslåede § 58 g henvises til bemærkningerne til  

 den foreslåede § 58 f i forslagets § 1, nr. 31.
 For så vidt angår den foreslåede § 58 h henvises til bemærkningerne til  

 den foreslåede § 58 g i forslagets § 1, nr. 31.
Til nr. 33 Det foreslås, at der som § 59 a, stk. 2, indsættes en bestemmelse om, at §  

 59 a, stk. 1, ikke finder anvendelse ved indrejse fra et Schengen-land.
 Efter den gældende § 59 a straffes den, der bringer en udlænding her til  

 landet, med bøde, såfremt den pågældende udlænding ved indrejsen ikke er i  

 besiddelse af fornøden rejselegitimation og visum, jf. § 39.
 Efter konventionens artikel 26, stk. 2, forpligter Schengen-landene - med  

 forbehold af forpligtelserne efter flygtningekonventionen - sig til at  

 indføre sanktioner over for transportvirksomheder, der ad luft- eller søvejen  

 befordrer udlændinge, som ikke er i besiddelse af de krævede rejsedokumenter,  

 fra et tredjeland til deres område.
 Forpligtelsen efter Schengen-konventionen til at indføre regler om  

 transportøransvar gælder kun ved indrejse fra lande, der ikke er tilsluttet  

 Schengen-konventionen.
 Schengen-sekretariatet har oplyst, at der i Schengen-konventionen kan  

 indlægges et implicit forbud mod nationale bestemmelser om transportøransvar  

 ved passage af de indre grænser, jf. herved bemærkningerne til den foreslåede  

 bestemmelse i udlændingelovens § 43, stk. 5, i forslagets § 1, nr. 25.
 Efter den nuværende praksis anvendes § 59 a alene over for  

 luftfartselskaber, der transporterer asylansøgere til landet.
Forpligtelsen efter artikel 26, stk. 2, medfører imidlertid, at denne  

 praksis må udvides til at gælde såvel asylansøgere som andre udlændinge - og  

 herved forstås personer, der ikke er statsborgere i et Schengen-land eller et  

 land, der er tilsluttet De Europæiske Fællesskaber, - som transporteres til  

 grænsen fra lande, der ikke er tilsluttet Schengen-konventionen.
Ligeledes må  

 praksis udvides til at gælde transportvirksomheder, der bringer udlændinge  

 til Danmarks ydre grænser ad søvejen.
 I artikel 26, stk. 3, er anført, at stk. 2 finder anvendelse på  

 transportvirksomheder, der varetager international kollektiv bustransport.  

 Denne bestemmelse ses ikke at have nogen praktisk betydning for Danmark, der  

 ikke har landegrænser til lande, der ikke er tilsluttet  

 Schengen-konventionen.
 I de tilfælde, hvor en udlænding transporteres til Danmark med en bus på  

 et skib, vil søtransportøren stå som den ansvarlige transportør i forhold til  

 udlændingelovens § 59 a.
Til § 2 Bestemmelserne i Schengen-konventionens kapitel 7 om, hvilket land der er ansvarligt for behandlingen af en asylansøgning, vil ved EF-asylkonventionens ikrafttræden blive afløst af denne konventions regler, jf. de almindelige bemærkninger afsnit 4.3.
EF-asylkonventionen er implementeret i dansk ret ved lov nr. 387 af 6.  

 juni 1991 om ændring af udlændingeloven som ændret ved § 2 i lov nr. 382 af  

 14. juni 1995 og § 1, nr. 1, i lov nr. 290 af 24. april 1996. Loven er endnu  

 ikke trådt i kraft.
Ifølge lovens § 2 fastsætter indenrigsministeren  

 tidspunktet for lovens ikrafttræden, som vil være afhængig af  

 EF-asylkonventionens ikrafttræden.
 Skulle Schengen-konventionen træde i kraft før EF- asylkonventionen, skal  

 de bestemmelser, der - jf. lovforslagets § 1 - gennemfører  

 Schengenkonventionens kapitel 7, ved EF-asylkonventionens ikrafttræden  

 afløses af bestemmelser, der gennemfører EF- asylkonventionen.
 Forslagets § 2 indeholder de rent tekniske bestemmelser om ændring af lov  

 nr. 387 af 6. juni 1991, som skal sikre EF-asylkonventionens gennemførsel i  

 dansk ret, selv om Schengen-samarbejdet måtte være trådt i kraft forinden.
 Forslagets § 2 indeholder herudover en række tekniske ændringer af lov nr.  

 387 af 6. juni 1991. Disse ændringsforslag foreslås at træde i kraft ved  

 lovens bekendtgørelse i Lovtidende, jf. forslagets § 3. Der skal i den  

 forbindelse gøres opmærksom på, at lov nr. 387 af 6. juni 1991 - som ovenfor  

 anført - endnu ikke er trådt i kraft, men sættes i kraft ved  

 indenrigsministerens bestemmelse herom, når EF- asylkonventionen træder i  

 kraft.
Til nr. 1 Det foreslås, at § 1, nr. 1, 3, 6 og 10, i lov nr. 387 af 6. juni 1991  

 ophæves.
 Baggrunden for forslaget er, at bestemmelserne gennemføres ved forslagets  

 § 1, nr. 1, 7, 9 og 23, når Schengen-konventionen træder i kraft for Danmarks  

 vedkommende.
 Ændringen skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 2 Det foreslås, at indledningen til § 1, nr. 2, i lov nr. 387 af 6. juni  

 1991, hvorefter der »I § 7, stk. 4, indsættes som 2. pkt.:» ændres  

 til: »§ 7, stk. 4, 2. pkt. affattes således: ».
 Baggrunden for forslaget er, at en anden formulering af § 7, stk. 4, 2.  

 pkt., indsættes ved forslagets § 1, nr. 8, når Schengen-konventionen træder i  

 kraft for Danmarks vedkommende.
 Ændringen skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 3 § 1, nr. 4, i lov nr. 387 af 6. juni 1991 foreslås ændret, således at det  

 i indledningen anføres, »§ 28, stk. 5, 3. pkt., affattes således:  

 », i stedet for »I § 28, stk. 2, indsættes som 3. pkt.:»,  

 ligesom henvisningen til § 29 a ændres til § 29.
 Baggrunden for forslaget er, at afvisningsbestemmelserne i § 28 ændres ved  

 forslagets § 1, nr. 13-14, og at den materielle bestemmelse om overtagelse af  

 udlændinge indsættes i en ny § 29 ved forslagets § 1, nr. 16, når  

 Schengen-konventionen træder i kraft for Danmarks vedkommende.
 Ændringen skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 4 Det foreslås, at § 1, nr. 5, i lov nr. 387 af 6. juni 1991 ændres, således  

 at det i indledningen anføres, »Kapitel 5 a affattes således:», i  

 stedet for »Efter § 29 indsættes som nyt kapitel:», ligesom  

 bestemmelsen i kapitel 5 a vil blive betegnet § 29 i stedet for § 29 a.
 Baggrunden for forslaget er, at der ved forslagets § 1, nr. 16, indføres  

 et kapitel 5 a bestående af § 29, når Schengen-konventionen træder i kraft  

 for Danmarks vedkommende.
 Ændringen skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 5 Det er tale om konsekvensændringer på baggrund af § 1, nr. 5, i lov nr.  

 387 af 6. juni 1991, hvorved et nyt kapitel 5 a indføres i udlændingeloven.
 Det foreslås således, at der - udover i udlændingelovens § 30, stk. 1 -  

 også i udlændingelovens §§ 34 og 36, stk. 1, 1. pkt., henvises til kapitel 5  

 a om overførsel og tilbageførsel efter EF-asylkonventionen.
 Det er hensigten, at ændringen skal træde i kraft ved EF-asylkonventionens  

 ikrafttræden, førend Schengen-konventionen træder i kraft for Danmarks  

 vedkommende.
 Det foreslås derfor, at ændringen træder i kraft dagen efter lovens  

 bekendtgørelse i Lovtidende, jf. forslagets § 3, idet det bemærkes, at lov  

 nr. 387 af 6. juni 1991, der endnu ikke er trådt i kraft, sættes i kraft ved  

 indenrigsministerens bestemmelse herom, når EF-asylkonventionen træder i  

 kraft.
Til nr. 6 For så vidt angår den foreslåede ændring af § 1, nr. 7, i lov nr. 387 af  

 6. juni 1991 vedrørende udlændingelovens § 34, er der tale om en  

 konsekvensændring som følge af § 1, nr. 4, i lov nr. 382 af 14. juni 1995.
 For så vidt angår den foreslåede ændring af § 1, nr. 8, i lov nr. 387 af  

 6. juni 1991, vedrørende udlændingelovens § 36, stk. 1, 1. pkt, er der tale  

 om en konsekvensændring som følge af § 1, nr. 16, i lov nr. 33 af 18. januar  

 1995.
 For så vidt angår den foreslåede ændring af § 1, nr. 9, i lov nr. 387 af  

 6. juni 1991, vedrørende udlændingelovens § 37, stk. 5, kan der henvises til  

 bemærkningerne til forslagets § 1, nr. 20.
 Det er hensigten, at ændringerne skal træde i kraft ved  

 EF-asylkonventionens ikrafttræden, førend Schengen-konventionen træder i  

 kraft for Danmarks vedkommende.
 Det foreslås derfor, at ændringerne træder i kraft dagen efter lovens  

 bekendtgørelse i Lovtidende, jf. forslagets § 3, idet det bemærkes, at lov  

 nr. 387 af 6. juni 1991, der endnu ikke er trådt i kraft, sættes i kraft ved  

 indenrigsministerens bestemmelse herom, når EF-asylkonventionen træder i  

 kraft.
Til nr. 7 De foreslåede ændringer af § 1, nr. 7-9, i lov nr. 387 af 6. juni 1991,  

 hvorefter der skal ske ændringer af udlændingelovens §§ 34, 36, stk. 1, 1.  

 pkt., og 37, stk. 5, medfører, at der i de nævnte bestemmelser vil blive  

 henvist til EF-asylkonventionen i stedet for til Schengen-konventionen.
 Baggrunden for forslaget er, at der ved forslagets § 1, nr. 18, 19 og 21,  

 indføjes henvisninger til overførsel eller tilbageførsel af udlændinge efter  

 Schengen-konventionen i §§ 34, 36, stk. 1, 1. pkt., og 37, stk. 5. Disse  

 bestemmelser vil træde i kraft, når Schengen-konventionen træder i kraft for  

 Danmarks vedkommende.
 Ændringerne skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 8 Den foreslåede affattelse af § 1, nr. 11, i lov nr. 387 af 6. juni 1991  

 vedrørende ophævelse af § 48, stk. 2-4 og indsættelse af §§ 48 a-e er  

 begrundet i de foreslåede tekniske ændringer af den gældende § 48, stk. 2-3,  

 i forslagets § 1, nr. 28 og 29. Der henvises derfor til bemærkningerne til  

 forslagets § 1, nr. 28-29.
 Det er hensigten, at ændringerne skal træde i kraft ved  

 EF-asylkonventionens ikrafttræden, førend Schengen-konventionen træder i  

 kraft for Danmarks vedkommende.
 Det foreslås derfor, at ændringerne træder i kraft dagen efter lovens  

 bekendtgørelse i Lovtidende, jf. forslagets § 3, idet det bemærkes, at lov  

 nr. 387 af 6. juni 1991, der endnu ikke er trådt i kraft, sættes i kraft ved  

 indenrigsministerens bestemmelse herom, når EF-asylkonventionen træder i  

 kraft.
Til nr. 9 Det foreslås, at § 1, nr. 11, i lov nr. 387 af 6. juni 1991, ændres,  

 således at det i indledningen anføres, »§§ 48 a-e affattes  

 således:», i stedet for »§ 48, stk. 2, udgår, og i stedet  

 indsættes:», ligesom der er enkelte tekniske konsekvensændringer i  

 lovteksten.
 Baggrunden for forslaget er, at § 48, stk. 2-4, ophæves, og §§ 48 a-e  

 indsættes ved forslagets § 1, nr. 30, når Schengen-konventionen træder i  

 kraft for Danmarks vedkommende.
 Ændringerne skal derfor sættes i kraft ved EF-asylkonventionens  

 ikrafttræden, hvis dette sker efter Schengen-samarbejdets ikrafttræden.
Til nr. 10 Bestemmelsen skal ses som et alternativ til forslagets § 2, nr. 11.
 Der er tale om konsekvensændringer som følge af indsættelsen af § 58 a i  

 udlændingeloven ved lov nr. 473 af 12. juni 1996 om Folketingets Ombudsmand.
 Den foreslåede bestemmelse i § 58 b, stk. 1, som er en videreførsel af den  

 i § 1, nr. 12, gældende § 58 a, stk. 1, anvender i overensstemmelse med den  

 gældende lovtekst i forvaltningsloven (lov nr. 571 af 19. december 1985)  

 begrebet »fortrolige oplysninger, herunder oplysninger om  

 enkeltpersoners rent private forhold«.
 For så vidt angår den foreslåede bestemmelse i § 58 b, stk. 2 , henvises  

 til bemærkningerne til den foreslåede § 58 b, stk. 2, i forslagets § 1, nr.  

 31.
 Den foreslåede bestemmelse i § 58 c, som er en videreførsel af den i § 1,  

 nr. 12, gældende § 58 a, stk. 2, anvender begrebet »modtaget« i  

 stedet for begrebet »videregivet«, hvilket alene indebærer en  

 præcisering af lovteksten.
 Det er hensigten, at ændringerne skal træde i kraft ved  

 EF-asylkonventionens ikrafttræden, førend Schengen-konventionen træder i  

 kraft for Danmarks vedkommende.
 Det foreslås derfor, at ændringerne træder i kraft dagen efter lovens  

 bekendtgørelse i Lovtidende, jf. forslagets § 3, idet det bemærkes, at lov  

 nr. 387 af 6. juni 1991, der endnu ikke er trådt i kraft, sættes i kraft ved  

 indenrigsministerens bestemmelse herom, når EF-asylkonventionen træder i  

 kraft.
Til nr. 11 Bestemmelsen skal ses som et alternativ til forslagets § 2, nr. 10.
 Der henvises til bemærkningerne til forslagets § 1, nr. 31-32, og § 2, nr.  

 10.
 Det foreslås, at bestemmelserne sættes i kraft, såfremt  

 Schengen-konventionen er trådt i kraft for Danmarks vedkommende, førend  

 EF-asylkonventionen træder i kraft, jf. forslagets § 3.
Til § 3 Det foreslås, at indenrigsministeren bemyndiges til at fastsætte tidspunktet for lovens ikrafttræden.
Dette findes mest hensigtsmæssigt, da det ikke på nuværende tidspunkt vides, hvornår Schengen-konventionen vil træde i kraft for Danmarks vedkommende.
Det foreslås videre, at indenrigsministeren kan bestemme, at lovens  

 enkelte bestemmelser træder i kraft på forskellige tidspunkter.
Baggrunden  

 herfor er, at Schengen-konventionens kapitel 7 afløses af EF-asylkonventionen  

 ved dennes ikrafttræden.
 Forslagets § 1, nr. 2-6, 10-11, 13, 17, 22, 24-26, 27 og 33, skal - uanset  

 EF-asylkonventionens ikrafttræden - sættes i kraft, når Schengen-konventionen  

 træder i kraft for Danmarks vedkommende, idet der er tale om bestemmelser,  

 der gennemfører de dele af Schengen-konventionen, der ikke afløses af  

 EF-asylkonventionens regler.
Forslagets § 1, nr. 1, 7-9, 14, 16, 18-19, 21, 23, 30 og 31 samt § 2, nr.  

 1-4, 7, 9 og 11, skal sættes i kraft, når Schengen-konventionen træder i  

 kraft for Danmarks vedkommende, såfremt denne ikrafttræden finder sted før  

 EF-asylkonventionens ikrafttræden.
Da EF-asylkonventionen forventes at træde  

 i kraft, før Danmark indtræder i Schengen-samarbejdet, forventes disse  

 bestemmelser aldrig at skulle sættes i kraft.
 Forslagets § 1, nr. 15 og 32, skal sættes i kraft, når  

 Schengen-konventionen træder i kraft for Danmarks vedkommende, såfremt  

 EF-asylkonventionen allerede er trådt i kraft på dette tidspunkt.
 Det foreslås videre, at indenrigsministeren kan bestemme, at bestemmelser  

 i loven kun træder i kraft ved bestemte grænseovergangssteder.
 Efter konventionens artikel 3 kan passage af de ydre grænser principielt  

 kun ske ved de af de kompetente myndigheder godkendte grænseovergangssteder.  

 Nærmere bestemmelser herom, herunder også undtagelsesbestemmelser, vedtages  

 af Eksekutiv-komiteen.
 Ved den foreslåede bemyndigelse kan indenrigsministeren bestemme, at  

 bestemmelser i loven ikke skal træde i kraft ved alle grænseovergangssteder,  

 og dermed opfylde eventuelle beslutninger på området fra Eksekutiv-komiteen.
 Ved den foreslåede bemyndigelse kan indenrigsministeren endvidere  

 bestemme, at kun asylansøgere, der indgiver ansøgning om asyl ved bestemte  

 grænseovergangssteder, skal gøres bekendt med adgangen til at sætte sig i  

 forbindelse med Dansk Flygtningehjælp, jf. forslagets § 1, nr. 28. En  

 tilsvarende bemyndigelse i lov nr. 382 af 14. juni 1995 er udnyttet i  

 bekendtgørelse nr. 682 af 17. august 1995.
Det foreslås endelig, at forslagets § 1, nr. 12, 20, 28 og 29, og § 2, nr.  

 5, 6, 8 og 10, træder i kraft dagen efter lovens bekendtgørelse.
Baggrunden  

 herfor er, at der er tale om lovtekniske konsekvensændringer og justeringer  

 af den gældende udlændingelov og af lov nr. 387 af 6. juni 1991 (EF-  

 asylkonventionen), som ikke skyldes Danmarks tiltræden til  

 Schengenkonventionen.
 De ændringer af lov nr. 387 af 6. juni 1991, der sættes i kraft ved  

 lovforslagets bekendtgørelse, vil - som led i en samlet ikrafttræden af lov  

 nr. 387 af 6. juni 1991 - blive gennemført i dansk ret, når  

 EF-asylkonventionen træder i kraft.
Til § 4 Det foreslås, at lovens regler kun skal have virkning for sager, hvor ansøgning om opholdstilladelse indgives efter lovens ikrafttræden.
Ansøgninger, der er under behandling ved lovens ikrafttræden, skal således afgøres efter de hidtil gældende regler.
Til § 5 Det foreslås, at loven ikke skal gælde for Færøerne og Grønland, da Schengen-konventionen ikke gælder for disse landsdele.
 Det foreslås dog, at loven ved kongelig anordning helt eller delvis kan  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
Baggrunden herfor er til dels, at der i lovforslaget er optaget flere  

 lovtekniske justeringer af udlændingeloven og lov nr. 387 af 6. juni 1991,  

 som ikke skyldes Danmarks tiltræden til Schengen-konventionen.
Der skal  

 derfor være samme mulighed som i udlændingeloven og lov nr. 387 af 6. juni  

 1991 for ved kongelig anordning at sætte disse bestemmelser i kraft for  

 Færøerne og Grønland.
 Endvidere har Danmark i slutakten til den danske tiltrædelsesaftale  

 forpligtet sig til at udøve en effektiv personkontrol og overvågning af de  

 ydre færøske og grønlandske grænser.
 Af tiltrædelsesaftalens artikel 5, stk. 2, fremgår endvidere, at der - i  

 betragtning af, at Færøerne og Grønland anvender bestemmelserne i den  

 rejseordning, der er fastlagt inden for rammerne af den nordiske pasunion -  

 ikke udføres kontrol ved grænserne af de personer, som rejser mellem på den  

 ene side Færøerne eller Grønland og på den anden side Schengen-landene.
Dette indebærer, at lovens bestemmelser, navnlig reglerne om ind- og  

 udrejsekontrol, afvisning og SIS, i en vis udstrækning ligeledes vil finde  

 anvendelse på Færøerne og Grønland.
Bestemmelserne herom i lovforslaget skal  

 derfor ved kgl. anordning kunne sættes i kraft for Færøerne og Grønland.
De for Færøerne og Grønland gældende regler om kontrol ved grænserne  

 svarer til den gældende danske udlændingelovs § 38, dog med undtagelse af §  

 38, stk. 3, vedrørende kontrolmyndighedernes beføjelse til at undersøge  

 bagagerum m.v.
Gennemførelse af administrative regler vedrørende denne  

 undersøgelsesbeføjelse gældende for Færøerne og Grønland, hvilket er  

 nødvendigt for at gennemføre Schengen-konventionens bestemmelser om  

 grænsekontrol, kræver derfor, at der tilvejebringes lovhjemmel.
Dette kan ske  

 ved en kongelig anordning, hvorved udlændingelovens § 38, stk. 3, sættes i  

 kraft for Færøerne og Grønland, jf. herved udlændingelovens § 66, hvorefter  

 udlændingeloven kan sættes helt eller delvis i kraft for Færøerne og  

 Grønland.
For så vidt angår retten til indrejse og ophold i Schengen-landene må  

 slutakten til den danske tiltrædelsesaftale forstås således, at  

 bestemmelserne herom ikke gælder for Færøerne og Grønland, der ikke er en del  

 af Schengen-området.
En udlænding med opholdstilladelse udstedt af et andet  

 Schengen-land har således ikke efter konventionens artikel 21 ret til at  

 indrejse og opholde sig på Færøerne og i Grønland.
Skriftlig fremsættelse Indenrigsministeren (Birte Weiss):
 Jeg tillader mig herved for det høje Ting at fremsætte:
 Forslag til lov om ændring af udlændingeloven. (Schengenkonventionen  

 m.v.).
(Lovforslag nr.
L 222).
 Den 19. december 1996 undertegnede Danmark, Finland og Sverige en  

 tiltrædelsesaftale af Schengen-konventionen, og Norge og Island undertegnede  

 en samarbejdsaftale.
 Nærværende lovforslag tilsigter sammen med det af justistministeren  

 samtidig fremsatte lovforslag at skabe det retlige grundlag for Danmarks  

 tiltrædelse af det mellemstatslige Schengen-samarbejde.
På den baggrund indeholder lovforslaget bestemmelser om, at der kun under  

 helt særlige omstændigheder må foretages personkontrol og ske afvisning ved  

 de indre grænser inden for Schengen-området, medens der til gengæld skal ske  

 en obligatorisk effektiv ind- og udrejsekontrol ved de ydre grænser mellem  

 Danmark og et land, der ikke er tilsluttet Schengen-samarbejdet.
Lovforslaget  

 indeholder i den forbindelse bestemmelser om obligatorisk afvisning af en  

 række nærmere angivne grunde af udlændinge, der ikke er statsborgere i et  

 Schengen-land eller et EU-land, ved indrejsen over en ydre grænse.
Lovforslaget indeholder endvidere bestemmelser om udstedelse af ensartet  

 visum med ret til indtil 3 måneders ophold inden for hele Schengen-området,  

 ligesom Danmark tilsvarende giver udlændinge med et ensartet visum udstedt af  

 et andet Schengen-land ret til indtil 3 måneders ophold i Danmark.
Udlændinge  

 med opholdstilladelse i et andet Schengen-land og visumfri udlændinge vil  

 ligeledes have ret til indtil 3 måneders ophold i Danmark.
 Lovforslaget indeholder herudover bestemmelser om afvisning, nægtelse af  

 udstedelse af og inddragelse af opholdstilladelse til en udlænding, der er  

 indberettet som uønsket i Schengen-informationssystemet (SIS). Det fastsættes  

 i lovforslaget, i hvilke tilfælde af udvisning Rigspolitichefen skal  

 indberette en udlænding i SIS.
Lovforslaget præciserer, at en transportør, der bringer en udlænding, som  

 afvises ved indrejsen, her til landet, straks skal sørge for den pågældendes  

 ud- eller tilbagerejse.
Da Schengen-sekretariatet har oplyst, at  

 konventionens regler om transportøransvar indebærer et implicit forbud mod  

 transportøransvar ved de indre grænser, indeholder lovforslaget to  

 bestemmelser, hvorefter udlændingelovens regler om transportøransvar ikke  

 skal finde anvendelse ved grænsen til et Schengen-land.
Flere af lovforslagets bestemmelser gennemfører Schengen-konventionens  

 regler om, hvilket Schengen-land der er ansvarligt for behandlingen af en  

 asylansøgning.
Konventionens regler om overførsel og tilbageførsel af  

 asylansøgere mellem Schengen-landene svarer til EF-asylkonventionens regler  

 og vil ved EF-asylkonventionens ikrafttræden blive afløst af dennes regler.  

 EF-asylkonventionen er gennemført i dansk ret ved lov nr. 387 af 10. juni  

 1991, som træder i kraft ved EF-asylkonventionens ikrafttræden.
Lovforslagets  

 bestemmelser til gennemførelse af Schengen-konventionens regler på dette  

 område svarer derfor til de tidligere vedtagne regler til gennemførelse af  

 EF-asylkonventionen.
Lovforslaget indeholder en række tekniske bestemmelser  

 med det formål, at der tages højde for såvel den situation, at  

 Schengen-konventionen træder i kraft for Danmarks vedkommende før  

 EF-asylkonventionens ikrafttræden, som den situation, at EF-asylkonventionen  

 træder i kraft før Schengen-konventionens ikrafttræden for Danmarks  

 vedkommende.
 Lovforslaget ændrer ikke på Danmarks medlemskab af Den Nordiske  

 Paskontroloverenskomst, som forudsættes videreført med de nødvendige  

 justeringer som følge af de nordiske landes tiltræden til  

 Schengen-konventionen.
 Endelig indeholder lovforslaget nogle tekniske justeringer og  

 konsekvensændringer, som ikke skyldes Danmarks tiltræden til  

 Schengen-konventionen.
