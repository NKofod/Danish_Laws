Nr BTL 162 Betænkning over Forslag til lov om ændring af lov om uddannelse af lærere  

 til folkeskolen (Ændring af uddannelsens fagkreds m.v.)   

 Nr L 162 1996-97, 1. samling Afgivet af Uddannelsesudvalget Afgivet: 19970522 Udvalget har behandlet lovforslaget i en række møder og har herunder stillet spørgsmål til undervisningsministeren, som denne har besvaret skriftligt og i samråd.
Et af spørgsmålene og undervisningsministerens svar herpå er sammen med et af ministeren oversendt notat optrykt som bilag til betænkningen.
Udvalget har i efteråret 1996 forberedt sin behandling af lovforslaget ved  

 at foretage nogle rejser i ind- og udland med henblik på at skaffe sig viden  

 og inspiration til udvalgsarbejdet.
Udvalget har herunder besøgt Aalborg  

 Seminarium, Larorhogskolan i Malmo, Kirke- Utdannings- og  

 Forskningsdepartementet i Oslo samt Hotspur Primary School, Newcastle, og  

 læreruddannelsen ved University of Newcastle upon Tyne.
 Udvalget har i den forbindelse drøftet en række forhold af betydning for  

 uddannelsen af lærere til folkeskolen, herunder forholdet mellem faglighed og  

 pædagogik/didaktik, praktik i uddannelsen og de nyuddannede læreres  

 introduktion til arbejdet i folkeskolen.
 Under behandlingen af lovforslaget har udvalget modtaget skriftlige  

 og/eller mundtlige henvendelser fra:
Danmarks Lærerforening, Dansk Magisterforening, Danske Dagblades Forening, Dansklærerforeningens Seminariesektion, De Samvirkende Invalideorganisationer, Fagligt Forum For Lærerseminarierne, Foreningen af Historielærere ved seminarierne, Foreningen af lærere i de pædagogiske fag ved seminarierne, Foreningen af lærere i geografi ved seminarierne, Foreningen af praktikledere ved lærerseminarierne, Iversen, Niels, København, Jensen, Erik, Virum, Kjærbøl, Jens, Bryrup, Landsforeningen af Landsbysamfund, Lembcke, Steen, Åbyhøj, Lærerseminariernes Rektorforsamling, Lærerstuderendes Landskreds, Pædagogisk Orientering, Rask, Torben, Kjellerup, Samrådet for Musikundervisning, Seminariernes forening for lærere i retorik og logopædi, Seminariernes Idrætslærerforening, Seminariernes Tysklærerforening og Skårup Statsseminarium.
 Der er af undervisningsministeren stillet ændringsforslag, hvorom henvises  

 til de ledsagende bemærkninger.
 Herefter indstiller et flertal (udvalget med undtagelse af  

 Enhedslistens medlem) lovforslaget til vedtagelse med de stillede  

 ændringsforslag.
 Ministeren har efter en række drøftelser med de politiske partier fremlagt  

 følgende forligstekst, som er tiltrådt af Socialdemokratiet, Venstre, Det  

 Konservative Folkeparti, Socialistisk Folkeparti, Det Radikale Venstre,  

 Fremskridtspartiet, Centrum-Demokraterne og Dansk Folkeparti.
Forligstekst 1. Fag og omfang.
 Der er enighed om, at uddannelsen varer 4 år og omfatter følgende fag m.v.  

 med det angivne omfang i årsværk:
1. Kristendomskundskab/livsoplysning 0,20 årsværk 2. Et af linjefagene dansk og matematik 0,70 årsværk 3. 3 andre linjefag a 0,55 årsværk 1,65 årsværk 4. En stor opgave i tilknytning til et af de 4 linjefag 0,15 årsværk 5. De pædagogiske fag (almen didaktik, psykologi, pædagogik og skolen i  

 samfundet) 0,70 årsværk 6. Praktik 0,60 årsværk I lovforslagets bestemmelser om tilbud af kurser af forskellig art sker  

 der den ændring, at seminarierne skal tilbyde et kursus i det  

 praktisk-musiske fagområde, mens kurset, der tager sigte på undervisning af  

 voksne, kan tilbydes.
 ad 1:
 Se nærmere nedenfor punkt 6.
 ad 2 og 3:
 Hver studerende vælger altså i alt 4 linjefag, således at de omfatter  

enten dansk eller matematik, og således, at fagene som efter  

 lovforslaget repræsenterer mindst to af følgende fagområder: Det  

 humanistiske, det naturvidenskabelige og det praktisk-musiske fagområde.  

 Skrivning og retorik indgår i linjefaget dansk.
 ad 4:
Hver studerende udarbejder inden for et selvvalgt område en stor  

 fagligt-pædagogisk opgave.
Emnet skal være relevant for uddannelsens formål.  

 Opgaven tager sit udgangspunkt i et af de fire linjefag.
Den har et  

 læreruddannelsessigte.
De pædagogiske fag inddrages.
 ad 5:
 Se nedenfor punkt 4.
 ad 6:
 Se nedenfor punkt 5.
 2. Linjefagsuddannelse som baggrund for undervisning i  

 folkeskolen.
I bemærkningerne til folkeskolelovens § 45 hedder det:  

 »Skolebestyrelsen fastsætter . . . . principper for undervisningens  

 organisering og for arbejdets fordeling melem lærerne.
På dette grundlag  

 fordeler skolens leder arbejdet mellem de ansatte.
I den forbindelse påhviler  

 det lederen at være opmærksom på de ansattes kvalifikationer i linjefag og  

 andre tilsvarende forudsætninger for at varetage undervisningen i bestemte  

 fag eller emner.« På denne baggrund og efter styrkelsen af den enkelte lærers uddannelse i  

 linjefag forventer flertallet i udvalget, at skoleledelsen i videst muligt  

 omfang sikrer, at den enkelte lærer kun får ansvar for undervisningen i de  

 linjefag, læreren er uddannet i på seminariet eller ved senere  

 videreuddannelse.
 3. Kvalitetssikring af uddannelsen.
 Der er enighed om at fremme kvaliteten i uddannelsen gennem en  

 række tiltag, der gælder såvel fagfagene som de pædagogiske fag.
 - Det tilstræbes, at der bliver udbudt flere undervisningslektioner  

 i fagene.
 - For hvert fag, herunder praktik, fastsættes centrale kundskabs- og  

 færdighedsområder , der skal sikre, at bestemte, væsentlige faglige  

 områder indgår i uddannelsen.
 - Der fastsættes regler om de studerendes aktive deltagelse i  

 seminariets undervisning og i praktikken, der skal sikre de studerendes  

 medvirken og indbyrdes samarbejde.
 - Styrkelse af eksamen , både med hensyn til eksamensfordringer og  

 prøveformer.
 - Censorfunktionen styrkes.
 3.1. Flere undervisningslektioner.
Det tilstræbes, at de studerende får tilbudt flere undervisningslektioner,  

 end det for øjeblikket er tilfældet.
Der ses med bekymring på de meget store  

 forskelle seminarierne imellem i antallet af lektioner i linjefagene.
 Det erkendes dog, at det med en decentral økonomistyring ikke er  

 hensigtsmæssigt at foreskrive bestemte lektionstimetal, ligesom  

 lektionstimetallet med de varierede undervisningsformer, der i dag benyttes  

 (tværfaglige forløb, projektarbejde, gruppearbejde med vejledning m.v.), ikke  

 er den eneste parameter for undervisningstilbudet.
 3.2. Centrale kundskabs- og færdighedsområder (CKF).
 I den gældende læreruddannelsesbekendtgørelse er der fastsat overordnede  

 målbeskrivelser, som for de enkelte fag er udformet ret forskelligt, hvad  

 angår omfang og detaljeringsgrad.
Efter lovforslaget skal ministeren som hidtil fastsætte de nærmere regler  

 om uddannelsen, herunder om målene for de enkelte fag og om prøver og anden  

 bedømmelse.
Reglerne skal ifølge bemærkningerne bidrage til, at der stilles  

 krav til de studerende, således at uddannelsens kvalitet sikres.
 Der er enighed om, at målbeskrivelserne for de enkelte fag skal  

 udbygges ved at fastlægge centrale kundskabs- og færdighedsområder (CKF), som  

 det kendes fra folkeskolen.
 Det understreges, at indholdet altid bør sættes ind i en større  

 sammenhæng, således at CKF både er en oplistning af fagligt indhold og en  

 påvisning af væsentlige sammenhænge i faget.
 Fastlæggelsen af CKF vil sikre kvalitet i uddannelsen ved, at de  

 studerende kommer til at beskæftige sig med de samme faglige kerneområder og  

 centrale problemstillinger, uanset ved hvilket seminarium, de uddannes, og at  

 deres kvalifikationer på disse områder kan blive bedømt ud fra en fælles  

 målestok og referenceramme.
 Det er afgørende, at CKF på den ene side bliver så præcise, at de giver  

 sikkerhed for, at bestemte stofområder altid medtages i uddannelsen, men på  

 den anden side ikke afskærer fra en lokal tilrettelæggelse af undervisningen,  

 således at de enkelte seminarier ikke forhindres i at specialisere sig og  

 opdyrke særlige områder inden for fagenes rammer.
 3.3. De studerendes aktive deltagelse i undervisningen.
 Der er enighed om, at ministeren skal udnytte lovforslagets hjemmel  

 til at fastsætte regler om de studerendes pligt til at deltage i seminariets  

 undervisning og i praktikken.
Med 1966-loven afskaffedes den obligatoriske deltagelse i undervisningen,  

 som den kendtes fra tidligere læreruddannelser.
Til gengæld blev der indført  

 eksamen i alle fag.
Det er fra flere sider - også fra de lærerstuderende selv - erkendt, at  

 deltagelsen i undervisningen ofte er begrænset.
Det slår især igennem ved  

 større fælles arrangementer som temauger, tværfaglige forløb og lignende.
Men  

 det mærkes også i den almindelige daglige undervisning, hvor skiftende  

 studerende møder til skiftende timer med deraf følgende mangel på kontinuitet  

 i undervisningen.
 Jf. bemærkningerne til lovforslaget ønskes »en mere forpligtende  

 arbejdsindsats...i en uddannelse, der i meget høj grad må bygge på de  

 studerendes aktive medvirken og indbyrdes samarbejde.« I bemærkningerne  

 peges specielt på gruppearbejde, projektarbejde og temaforløb, hvor  

 samarbejdet må gøres forpligtende, - på årgangsarrangementer og på  

 discipliner, som kun lader sig gennemføre med et vist mindste antal af  

 studerende (typisk kunne nævnes idræt, musik og sprog).
 En styrkelse af de studerendes studieaktivitet gennem regler om aktiv  

 deltagelse i nærmere angivne dele af uddannelsen vil bidrage til, at  

 uddannelsen bliver mere effektiv og dermed får et kvalitetsløft.
 3.4. Styrkelse af eksamen.
 Det konstateres, at der for tiden - bortset fra nogle meget overordnede  

 bestemmelser om fordelingen af interne og eksterne prøver samt om medvirken  

 af beskikkede censorer - ikke er nogen form for central styring af eksamen.  

 Der stilles heller ikke centralt opgaver til de skriftlige prøver i dansk,  

 matematik og sprogfagene, selvom den gældende bekendtgørelse hjemler mulighed  

 for det.
 Såvel eksamensfordringer som prøveformer fastlægges lokalt i  

 studieordningerne.
Dette har ført til ganske store forskelle i den måde, eksamen afholdes på,  

 både fra seminarium til seminarium og fra fag til fag.
Dertil kommer en  

 fornemmelse af, at de studerende i mange tilfælde i for høj grad selv styrer,  

 hvilket stof der gøres til genstand for eksamination, hvilket går ud over  

 bredden i pensum og vanskeliggør en ensartet bedømmelse ved censorerne.
 Disse forhold sammenholdt med et ønske om, at eksamen også tydeligt  

 afspejler det bredere sigte med arbejdet i fagene med vægtning af det  

 didaktiske, har ført til, at der er enighed om at styrke eksamen.
De nærmere regler om eksamen fastsættes i uddannelsesbekendtgørelsen, men  

 der peges på - centralt stillede opgaver i et vist omfang, - en mere central fastlæggelse af prøveformerne, herunder - mundtlig og/eller skriftlig eksamen, - obligatoriske stofområder, der skal indgå i eksamen, jf. fagets centrale  

 kundskabs- og færdighedsområder, - præcisering og begrænsning af brugen af synopsiseksamen, - præcisering og begrænsning af mulighed for afløsning af dele af pensum, - tidsrammen for eksamen i de enkelte fag, - central udpegning af beskikkede censorer i alle fag.
 En sådan ændring vil medvirke til at stille større krav til de studerendes  

 indsats og højne både uddannelsens kvalitet og dens omdømme.
 3.5. Udbygning af censorvirksomheden.
Der er enighed om, at der bør medvirke ministerielt beskikkede  

 censorer ved alle prøver, når mængden af eksamensfag efter lovforslaget  

 reduceres kraftigt i forhold til i dag.
Det bør overvejes, om fordelingen af  

 censorer skal ske fra centralt hold.
 Censorernes position bør styrkes gennem afholdelse af censormøder i de  

 enkelte fag, så censorerne får et fælles grundlag for deres bedømmelser.
 Gennem censorformandskabet for læreruddannelsen sikres det, at censorernes  

 indberetninger følges op, både over for institutionerne og ministeriet.
 4.0. De pædagogiske fag.
Fagområdet omfatter som efter lovforslaget almen didaktik, psykologi og  

 pædagogik.
Der er enighed om også at henføre faget »Skolen i  

 samfundet« til det pædagogiske fagområde.
 De tre »gamle« fag har som hidtil hver deres særlige område og  

 hver deres profil, men opfattes ligesom efter uddannelsesbekendtgørelsen fra  

 1992 samtidig som et fagområde.
Nyskabelsen »Skolen i samfundet« skal fortsat som efter  

 lovforslaget tjene til at spore de studerende ind på, at de er gået i gang  

 med en læreruddannelse og ikke en fagspecialist-uddannelse.
Væsentlige dele  

 af faget placeres derfor i starten af uddannelsen.
Fagområdet skal behandle  

 centrale sider af skole-hjem-samarbejdet, som desuden er en væsentlig del af  

 praktikken.
 Men når der ses på det pædagogiske element i uddannelsen, er det  

 væsentligt at understrege, at det ikke kun er bundet til de netop nævnte fag.  

 Som det allerede fremgår af bemærkningerne til lovforslaget, skal en  

 pædagogisk synsvinkel kunne genfindes overalt i uddannelsen.
 4.1. Samspillet mellem de pædagogiske fag og fagfagene.
 Ved gennemlæsning af seminariernes studieordninger kan det konstateres, at  

 der allerede i dag er et vist mere eller mindre formaliseret samarbejde  

 mellem de pædagogiske fag, fagfagene og praktikken.
 Der er enighed om, at der i en kommende bekendtgørelse indarbejdes  

 retningslinjer for dette samarbejde, både generelt og eventuelt også i de  

 enkelte fags målbeskrivelser samt i afsnittene om centrale kundskabs- og  

 færdighedsområder.
 De pædagogiske fag er som nævnt selvstændige teoretiske fag, ligesom  

 fagfagene studeres hver for sig med henblik på faglig indlæring og  

 færdighedstræning.
Men i fagfagene i en læreruddannelse indgår naturligt også overvejelser om  

 fagets »hvorfor, hvad og hvordan«.
Valg af mål, indhold,  

 fremgangsmåder, materialer, undervisningsdifferentiering,  

 medbestemmelsesformer, evaluering m.v. er også emner for fagstudiet.
 De samme emner studeres også i de pædagogiske fag - blot på det mere  

 overordnede plan, gældende for skolen som helhed, med drøftelse af dens  

 formål, dens plads i samfundet, elevernes forudsætninger osv.
 For at de pædagogiske teorier får liv og relevans for skolens hverdag, må  

 de pædagogiske fag inddrage fagfagenes erfaringer og synspunkter, og det  

 pædagogiske aspekt, i snævrere forstand det didaktiske, skal tilsvarende være  

 et centralt element i fagfagene.
Det kræver et udvidet samarbejde mellem de to faggruppers lærere under  

 respekt for de enkelte fags timetal.
Praktikskolerne og disses lærere  

 inddrages.
Alt efter seminariets måde at organisere undervisningen på,  

 etableres der samarbejdsformer, der inddrager begge faggruppers lærere og  

 de studerende.
De pædagogiske fags lærere kan f.eks. kobles til hver  

 nogle linjefag, således at undervisningen foregår på eller i tilknytning til  

 de enkelte linjefagshold.
 4.2. Andre forhold vedrørende det pædagogiske fagområde.
Endelig skal der kort peges på, - at den store opgave på 0,15 årsværk har et læreruddannelsessigte og  

 dermed er tænkt som et faglig-pædagogisk arbejde, der tager sit udgangspunkt  

 i og udarbejdes i tilknytning til et af linjefagene, men med det pædagogiske  

 som en afgørende faktor i behandlingen af det selvvalgte emne, - at praktikken skal kobles tæt sammen med den pædagogiske og den faglige  

 teori på seminariet, - at den planlagte »indslusning« i forbindelse med den første  

 ansættelse i skolen (se nedenfor pkt. 5.2.) skal have tæt forbindelse tilbage  

 til et seminarium og dermed til både de pædagogiske fag og skolefagene, og - at seminarierne skal tilbyde de studerende kurser i undervisning af børn  

 i de første år i skolen og af børn med særlige behov.
 5.0. Praktikken.
Der afsættes som efter lovforslaget 0,6 årsværk til praktikken, svarende  

 til 24 uger eller en udvidelse på 20 pct.
I praktikken indgår en  

 længerevarende »skoleperiode«.
 5.1. Praktikkens indhold.
Der er enighed om, at den nærmere detaljerede tilrettelæggelse af  

 praktikken sker i forbindelse med udarbejdelsen af den kommende  

 uddannelsesbekendtgørelse.
I arbejdet inddrages repræsentanter for  

 praktikskolernes lærere, praktiklederne på seminarierne, rektorer,  

 skoleinspektører m.fl.
 Følgende områder inddrages i overvejelserne med henblik på et større  

 udbytte af praktikken:
 - Den nuværende »frie praktikperiode«, hvor de studerende selv  

 kan vælge praktiksted (f.eks. i udlandet eller ved forskellige former for  

 institutioner) inddrages til fordel for praktik i skolen.
 - Der udarbejdes mere detaljerede forskrifter for, hvilke områder der skal  

 indgå i praktikken (f.eks. mindste omfang af praktik i de valgte linjefag,  

 deltagelse i projektarbejde og temaarbejde og lignende).
 - Skole-hjem-samarbejdet indgår som en naturlig del af praktikken.
 - Desuden indgår andre læreropgaver som klasselærerarbejdet, samarbejdet  

 om særlige ordninger som SSP, skolefritidsordninger m.v., samarbejde med  

 skolebibliotekarer, skolevejledere m.fl., skolens ledelsesarbejde etc.
 - Den foreslåede længerevarende »skoleperiode« opbygges jf.  

 bemærkningerne til lovforslaget som et forløb, der leder til stadig større  

 selvstændighed og større selvstændigt ansvar, så den lærerstuderende i en  

 længere periode alene står for undervisningen.
 Det endelige ansvar for undervisningen er naturligvis fortsat  

 skoleledelsens.
- Praktiklærerne skal have en uddannelse.
Omfanget og arten af denne  

 uddannelse vil efterfølgende blive taget op til nærmere drøftelse.
 - Den enkelte praktikperiode afsluttes med en vejledning af den studerende  

 om dennes egnethed til undervisning af børn.
- Med bedre kvalificerede praktiklærere er der skabt basis for, at den  

 afsluttende praktik, »bedømmelsespraktikken«, bliver gjort til  

 genstand for en bredere bedømmelse end i dag.
Bedømmelsespraktikken afsluttes  

 fortsat med bedømmelsen »Bestået/Ikke bestået«.
 Denne vurdering suppleres med en udtalelse, udarbejdet af praktikskolen,  

 efter nærmere retningslinjer.
 - Bedømmelsespraktikken kan som nu finde sted på en folkeskole eller  

 tilsvarende skoleform.
5.2. Overgangen fra uddannelsen til lærerarbejdet i skolen Der er enighed om, at denne overgang lettes gennem en målrettet  

 indsats.
Skolelederne skal sikre, at de nyansatte lærere fra starten får  

 mulighed for at undervise i deres linjefag, og at de indgår i team med  

 erfarne lærere.
Derudover skal der etableres et samarbejde mellem den  

 nyansattes skole og et seminarium (enten eget uddannelsessted eller et lokalt  

 seminarium), der sikrer, at den nye lærer gennem faste møder,  

 fjernundervisning eller på anden måde kan drøfte såvel pædagogiske som  

 faglige problemer med et seminariums lærere.
En sådan vekselvirkning med tæt  

 kontakt mellem de nye lærere og seminarierne vil samtidigt bidrage til at øge  

 kvaliteten af læreruddannelsen.
Ordningen indebærer ikke forslag om nedsat timetal eller reduceret løn for  

 den nye lærer, men mere en forestilling om »hjælp til selvhjælp«  

 fra erfarne kolleger såvel som fra seminarielærere.
Det overvejes at  

 udarbejde nærmere retningslinjer for den nye ordning.
 6. Kristendomskundskab/livsoplysning.
 Efter udvidelsen på 10 pct. er der enighed om følgende rammer for  

 faget, idet der i forbindelse med bekendtgørelsesarbejdet som for de andre af  

 uddannelsens fag udarbejdes en målbeskrivelse og centrale kundskabs- og  

 færdighedsområder:
En tid præget af større samkvem mellem mennesker med forskellig  

 kulturbaggrund gør det nødvendigt med viden ikke alene om andre religioner og  

 kulturer, men også om egen baggrund.
Kun kendskab til egne rødder muliggør en  

 gensidig forståelse og samtale og er dermed en vigtig forudsætning for  

 lærervirksomhed.
 Uddannelsen i faget har derfor til formål, at de studerende erhverver  

 indsigt i kristendommens betydning for værdigrundlaget i vor kulturkreds og  

 for den kristne tradition som en afgørende del af vores europæiske kultur  

 samt kendskab til nogle af de andre religiøse og sekulære livsopfattelser,  

 som har spillet og spiller en rolle i europæisk kultur og samfundsliv.
Faget omfatter kristendommens baggrund og tilblivelse, dens historiske og  

 nutidige fremtrædelsesformer samt kristendommens betydning for den kulturelle  

 og samfundsmæssige idedannelse, især med vægt på danske forhold.
Der arbejdes  

 med bibelske tekster, stof fra kristendommens historie og med  

 religionsfilosofiske emner.
 Udvalgte andre religioner såvel som den europæiske humanistiske tradition  

 behandles, og der arbejdes endvidere med livsfilosofiske spørgsmål og med  

 forholdet mellem religion og etik som en vigtig forudsætning for at kunne  

 udvikle en personlig holdning.
 7. Det praktisk-musiske.
 Med bortfaldet af de obligatoriske fag på den nuværende 1. del af  

 uddannelsen får de studerende ikke længere et obligatorisk praktisk-musisk  

 fag.
 Men seminarierne skal nu tilbyde et kursus inden for det  

 praktisk-musiske fagområde på linje med kurserne i undervisning af børn i de  

 første år i skolen og undervisning af børn med særlige behov.
Til gengæld ændres kurset i undervisning af voksne til et kursus, som  

 seminarierne kan udbyde.
På dette særlige område findes nu i  

 modsætning til tidligere den nye voksenunderviseruddannelse.
For det praktisk-musiske i læreruddannelsen er det imidlertid afgørende,  

 at det både for de pædagogiske fag og for fagfagene gælder, at  

 praktisk-musiske arbejdsformer og aspekter overalt skal inddrages.
Her er  

 tale om en måde at se og opleve verden på, som skal kunne genfindes i hele  

 uddannelsen.
Af de kommende fagbestemmelser på alle niveauer  

 (målbeskrivelser, centrale kundskabs- og færdighedsområder og  

 studieordninger) skal det fremgå, hvilke muligheder der er for at inddrage  

 praktisk-musiske arbejds- og udtryksformer i de enkelte fag og ikke mindst i  

 forbindelse med tværgående emner og projekter.
Det har været overvejet at binde linjefagsvalget således, at hver  

 studerende skulle vælge (mindst) et fag fra dette område, men lovforslagets  

 bestemmelse om, at de 4 linjefag tilsammen skal omfatte mindst 2 af  

 hovedområderne: det humanistiske, det naturvidenskabelige og det  

 praktisk-musiske er blevet fastholdt.
Især for det sidste område gælder, at  

 et tvunget valg vil være uheldigt.
Men mange studerende vælger allerede i dag  

 et praktisk-musisk fag, og med 4 linjefag vil dette tal stige markant.
 8. Den nye informationsteknologi.
 Der er enighed om, at alle fremtidige lærere uddannet efter nærværende  

 aftale om en ny læreruddannelse skal være fortrolige med den nye  

 informationsteknologi på et brugerorienteret niveau.
 9. Seminarielærerne og den nye uddannelse.
Styrkelsen af det didaktiske i fagene og betoningen af det  

 praktisk-musiske overalt i uddannelsen vil nødvendiggøre en styrket og  

 målrettet efteruddannelse af seminariernes lærere.
Desuden vil der i nogle  

 tilfælde blive brug for omskoling eller eventuelt særlige  

 aftrædelsesordninger i forbindelse med bortfaldet af fag på den nuværende  

 uddannelses 1. del.
 Der tilstræbes en tættere forbindelse mellem faglærerne på seminarierne og  

 de tilsvarende institutter på Danmarks Lærerhøjskole og universiteterne.
 10. Folkeskolelærernes efter- og videreuddannelse.
Det er hensigten, at den samlede organisering og opbygning af  

 folkeskolelærernes efter- og videreuddannelse efterfølgende tages op til  

 nærmere vurdering.
Der tænkes både på efteruddannelse af folkeskolelærere  

 uddannet efter den nuværende lov, ved at de kan tage ekstra linjefag, og  

 videreuddannelse af folkeskolelærere, der ønsker at uddanne sig til cand.pæd.
 11. Økonomi.
 Der er enighed om, at der efter en nærmere vurdering vil blive taget højde  

 for de økonomiske konsekvenser af lovforslaget (især efteruddannelse af  

 seminariernes lærere, aftrædelsesordninger, jf. punkt 8, og uddannelse af  

 praktiklærere). Regeringen vil i forbindelse med fremsættelse af finansloven  

 for finansåret for 1998 og budgetoverslagene for de følgende år indregne de  

 forventede ekstraudgifter, som den nye læreruddannelseslov direkte og  

 indirekte medfører.
Ministeren har tilkendegivet, at regeringen i konsekvens af forliget om  

 læreruddannelsen er indstillet på ved udarbejdelsen af FFL 98 at afsætte de  

 fornødne midler til kvalitetssikring af uddannelsen.
Det drejer sig om  

 følgende beløb:
 1. Sikring af linjefagsundervisningens kvalitet og udvidelse af  

 seminariernes kursusundervisning:
 9 mio. kr. i 1998, 27 mio. kr. i 1999 og 33 mio. kr. årligt fra  

 2000.
 2. Efteruddannelse og omskoling af seminarielærere m.v.:
 Ca. 20 mio. kr. i alt, fordelt over årene 1998-2002, d.v.s. gennemsnitlig  

4 mio. kr. årligt i perioden.
 3. Uddannelse af praktiklærere:
 Ca. 60 mio. kr. ialt i perioden 1998-2002, d.v.s. gennemsnitlig 12 mio.  

 kr. årligt i perioden.
 Herefter 9 mio. kr. årligt fra 2003.
 Udgiften kan finansieres delvis ved den i lovforslaget omtalte besparelse  

 på taxametertilskuddene (7 mio. kr. årligt fra 1999).
 Flertallet har taget dette til efterretning.
 Et mindretal (Enhedslistens medlem af udvalget) indstiller  

 lovforslaget til forkastelse ved 3. behandling.
Enhedslisten er imod, at omfanget af de pædagogisk-psykologiske fag er  

 blevet nedskåret i forhold til den nuværende læreruddannelse.
Hvis fremtidens  

 lærere skal være kvalificerede til at forholde sig til hvert enkelt barns  

 faglige og personlige udvikling, nytter det ikke med en beklippet udgave af  

 disse fagområder.
Lærere, der ikke har en solid metodisk og pædagogisk  

 grundviden, kan ikke opfylde de krav, som lærerarbejdet stiller.
Enhedslisten er ligeledes imod afskaffelsen af de praktisk-musiske fag som  

 en obligatorisk del af læreruddannelsen.
Den obligatoriske undervisning i  

 disse fag giver i den nuværende læreruddannelse en vigtig impuls til at  

 inddrage de praktiske og musiske dimensioner i alle skolens fag.
Denne  

 funktion løses ikke ved at et mindretal af de lærerstuderende vælger et af de  

 musiske eller kreative fag som linjefag.
Enhedslisten mener, at en lang række af de problemer, der har været fremme  

 i den offentlige debat om læreruddannelsen kun kan løses, hvis Folketinget  

 følger fagfolkenes indstilling og forlænger læreruddannelsen.
Ellers ender  

 man med de halve løsninger, som det indgåede forlig bærer præg af.
Udvidelsen  

 fra 2 til 4 linjefag præsenteres af flertallet som en faglig styrkelse.
Men  

 lærere med dansk som linjefag, der uddannes efter den nye ordning, får kun  

 0,7 årsværk, mens de efter den gældende lov får 0,9 årsværk incl. dansk på 1.  

 del, skrivning og retorik.
Også de øvrige linjefag nedskæres i omfang,  

 hvilket ikke harmonerer med flertallets postulerede ønske om at styrke  

 fagligheden.
 Enhedslisten finder det beklageligt, at der ikke er blevet plads til et  

 lille danskfag for de lærerstuderende, der ikke vælger dansk som linjefag.  

 Alle lærere har brug for en grundlæggende viden om retorik, læsning, medier  

 og kommunikation.
 Enhedslisten frygter, at forligsaftalens udelukkelse af, at de studerende  

 både kan vælge matematik og dansk kan medføre en uhensigtsmæssig opdeling af  

 lærerne i en humanistisk gruppe og i en matematisk-naturvidenskabelig gruppe,  

 og at der efterhånden vil blive uddannet få lærere med matematik som  

 linjefag.
Forligets bestemmelser om mødepligt og skærpet eksamensstyring af  

 uddannelsen vil forlænge den skolelivsform, der præger folkeskolen og de  

 gymnasiale uddannelser og ikke fremme den selvstændighed, der burde præge  

 videregående uddannelser.
Generelt kan man frygte, at det i en tid med små  

 ungdomsårgange kan blive svært at tiltrække tilstrækkeligt mange studerende  

 til en læreruddannelse, der kendetegnes af mødepligt, stram eksamensstyring  

 og en fagrække, hvor kristendomskundskab er det eneste obligatoriske fag-fag.
 ÆndringsforslagAf undervisningsministeren, tiltrådt af et  

flertal (udvalget med undtagelse af Enhedslistens medlem):
 Til § 1 1) Den under nr. 1 foreslåede affattelse af § 2,  

 stk.1, ændres til:
 »Uddannelsen varer 4 år og omfatter for alle studerende følgende fag  

 og fagområder:
 1) Kristendomskundskab/livsoplysning.
 2) Fire af folkeskolens fag (linjefag) efter seminariernes muligheder og  

 den studerendes valg, jf. stk. 2. Den studerende udarbejder en større  

 selvstændig opgave i tilknytning til et af de valgte fag.
 3) Pædagogiske fag: Almen didaktik, psykologi, pædagogik og skolen i  

 samfundet.
4) Praktik.« 2) I den under nr. 1 foreslåede affattelse af § 2, stk.  

 2, ændres »dansk eller matematik« til: »enten dansk eller  

 matematik«.
 3) Den under nr. 1 foreslåede affattelse af § 2, stk.  

 3, ændres til:
»Stk. 3. Ud over den uddannelse, der er nævnt i stk. 1, skal  

 der tilbydes de studerende et kursus inden for det praktisk-musiske fagområde  

 og kurser, der tager sigte på undervisning af børn i de første år i skolen og  

 på undervisning af børn med særlige behov.
Endvidere kan der tilbydes kurser  

 i undervisning af voksne og i andre emner og aktiviteter, der peger mod  

 lærernes arbejdsområder, samt deltagelse i korsang og sammenspil.« 4) Nr. 4 affattes således:
 »4. § 17, stk. 2, affattes således:
 »Stk. 2. Seminarierådet består af en formand, der udpeges af  

 ministeren, samt af 13 medlemmer, der udpeges således:
1 af Lærerseminariernes Bestyrelsesforening, 1 af Lærerseminariernes Rektorforsamling, 1 af Dansk Magisterforening, 1 af Lærerstuderendes Landskreds, 1 af Kommunernes Landsforening, 1 af Københavns og Frederiksberg Kommuner i fællesskab, 1 af Landsforeningen Skole og Samfund, 1 af Frie Grundskolers Fællesråd, 1 af Skoledirektørforeningen, 1 af Danmarks Skolelederforening, 1 af Danmarks Lærerforening, 1 af Frie Grundskolers Lærerforening og 1 af Danmarks Lærerhøjskole.«» Bemærkninger Til nr. 1 Der henvises til forligstekstens punkt 1. Faget »Skolen i  

 samfundet« er nu henført til de pædagogiske fag.
Der henvises i øvrigt  

 til forligstekstens punkt 4. Det tidligere foreslåede fag »mundtlig og  

 skriftlig kommunikation med retorik« forudsættes nu at indgå i  

 linjefaget dansk.
Til nr. 2 Ændringsforslaget betyder, at den studerende ikke kan vælge både  

 dansk og matematik som linjefag.
I øvrigt gælder som efter lovforslaget, at  

 de fire valgte fag skal repræsentere to af de tre hovedfagsområder.
 Til nr. 3 Der henvises til forligstekstens punkt 7.
Til nr. 4 Med ændringsforslaget opretholdes forslaget om, at direktøren  

 for ministeriets universitetsafdeling ikke længere skal være født formand for  

 Seminarierådet, men at formanden skal udpeges af ministeren.
Desuden foreslås  

 Seminarierådet udvidet med 1 repræsentant for Skoledirektørforeningen og en  

 repræsentant for Frie Grundskolers Lærerforening.
Det er fundet rimeligt at  

 imødekomme de to foreningers ønsker om medlemskab af rådet.
Frie Grundskolers  

 Lærerforening er ikke længere tilknyttet Frie Grundskolers Fællesråd og  

 ønsker derfor selvstændig repræsentation i Seminarierådet.  

 Skoledirektørforeningen er en sammenslutning af skoledirektører og kulturelle  

 forvaltningschefer.
Foreningen er allerede repræsenteret i Folkeskolerådet.
Anne-Marie Meldgaard (S) nfmd.
Hans Peter Baadsgaard (S) Poul Erik  

 Dyrlund (S) Lis Greibe (S) Jens Peter Vernersen (S) Aage Frandsen (SF)  

 Elsebeth Gerner Nielsen (RV) Bruno Jerup (EL) Addi Andersen (CD) Anders  

 Mølgaard (V) Hanne Severinsen (V) fmd.
Henning Urup (V) Ulla Tørnæs  

 (V) Frank Dahlgaard (KF) Lene Espersen (KF) Jan Køpke Christensen (FP) Poul  

 Nødgaard (DF) Bilag Et af udvalgets spørgsmål til undervisningsministeren og dennes svar herpå  

 samt et af undervisningsministeren udarbejdet notat om udnyttelse af lærernes  

 linjefagsuddannelse i skolerne Spørgsmål 85:
Vil ministeren sende udvalget et udkast til betænkningsbidrag, der  

 belyser, hvordan den foreslåede ændring af lovens § 9, stk. 1, skal forstås  

 med hensyn til medarbejdernes og de studerendes repræsentaion i bestyrelsen  

 på seminarier, der tilbyder anden uddannelse end uddannelse til lærer i  

 folkeskolen? Svar:
 Jeg kan oplyse følgende:
 Efter lovforslagets § 1, nr. 3, bliver medarbejderne og de studerende ved  

 et seminarium berettigede og forpligtede til at lade sig repræsentere i  

 seminariets bestyrelse med hver et medlem, eventuelt to medlemmer.
Efter den hidtidige ordning har medarbejdernes og de studerendes  

 repræsentanter kun haft krav på at deltage i bestyrelsens møder som  

 tilforordnede, dvs. uden stemmeret.
Bestyrelsen har dog kunnet beslutte  

 at tillægge repræsentanterne fuldt medlemskab, men kun med tilslutning fra  

 medarbejderne, hhv. de studerende.
Der har normalt kun deltaget en repræsentant for medarbejderne og  

 en for de studerende.
Ved seminarier med både læreruddannelse og HF-kursus  

 har der dog deltaget to repræsentanter for medarbejderne og en repræsentant  

 såvel for de lærerstuderende som for HF-kursisterne.
På tilsvarende måde har  

 der ved seminarier med både lærer- og pædagoguddannelse været mulighed for,  

 at der deltog indtil fire repræsentanter for medarbejderne og de studerende.
Lovforslaget lader det stå åbent, om medarbejderne og de studerende  

 fremtidig skal være repræsenteret med hver et eller to medlemmer.
Hensigten  

 hermed har været at overlade det til bestyrelsen at tage stilling til dette  

 spørgsmål, således at resultatet kommer til at fremgå af seminariets  

 statut/vedtægter, der skal godkendes af ministeriet.
For så vidt angår  

 seminarier med både læreruddannelse og hf-kursus (2) eller pædagoguddannelse  

 (3), er det dog min opfattelse, at bestyrelsen ikke kan modsætte sig et ønske  

 fra hf-kursisterne, hhv. fra de pædagogstuderende om at blive selvstændigt  

 repræsenteret i bestyrelsen.
Der vil på den anden side ikke være hjemmel til  

 at pålægge disse gruppers repræsentanter fuldt medlemskab, så længe  

 lovgivningen om hf-kurser og om pædagoguddannelsen ikke er ændret på samme  

 måde, som det nu sker for læreruddannelsen.
 Undervisningsministerens notat:
1. I hvilket omfang udnyttes lærernes linjefagsuddannelse i skolerne? På ordførermødet den 9. april 1997 var der bred enighed om, at lærerne i  

 videst muligt omfang bør have linjefagsuddannelse i de fag, de sættes til at  

 undervise i.
 Den »aktuelle« sitution belyses nedenfor på baggrund af en  

 undersøgelse fra 1992, idet ministeriet ikke ligger inde med nyere data og  

 ikke med så kort varsel har mulighed for en ajourføring.
 Undersøgelsen »Undervisning og lærerkvalifikationer« er  

 foretaget af Forskningsinstituttet for Pædagogik og Uddannelse og Danmarks  

 Pædagogiske Institut og udgivet af Folkeskoleafdelingen.
 Formålet med undersøgelsen var at foretage »en repræsentativ og  

 landsdækkende undersøgelse af forholdet mellem folkeskolelæreres formelle  

 kvalifikationsbaggrund og deres konkrete undervisningspraksis, som den  

 udfolder sig på fag og klassetrin« (forordet, s.7).
 Det understreges i forordet, at »forhold omkring lærerpersonligheden  

 og mellemmenneskelige relationer, som i høj grad øver indflydelse på  

 undervisningens kvalitet, ikke lader sig indfange i mængdemæssige opgørelser  

 og som følge heraf ikke indgår i undersøgelsen« (side 7).
Undersøgelsen er gennemført på 95 skoler landet over.
Omkring 2300 lærere  

 og ledere har været inddraget.
 Undersøgelsen belyser en lang række faktorer som kønsfordeling,  

 aldersfordeling, antal ugentlige timer m.v.
 I det foreliggende notat trækkes de dele af undersøgelsen frem, der drejer  

 sig direkte om, hvordan lærernes linjefagsuddannelse bliver udnyttet ved  

 fordelingen af lærerne på skolens forskellige fag.
 Tabel 18 (underbilag 1) gør rede for, hvilken formel baggrund en lærer  

 har, der underviser i et bestemt fag.
 Tabellen skal læses således: Af f.eks. 611 lærere, som underviser i faget  

 dansk, gør 11,5 pct. af lærerne det på en baggrund af linjefag i dansk samt  

 efteruddannelse i dansk. 18 pct. af lærerne underviser i dansk alene på deres  

 linjefag, medens 30,6 pct. af lærerne har efteruddannelse i dansk som ballast  

 (ud over grunduddannelsen!). 39,9 pct. af dansklærerne underviser i faget  

 uden linjefagsbaggrund og uden efteruddannelse i faget, men alene med  

 grunduddannelse i faget.
 Tabel 24 (underbilag 2) er undersøgelsens hovedtabel, som sammenstiller 4  

 nøglefaktorer: dækning, behov, ressourcer og udnyttelse.
 Som udgangspunkt er sat, at en typisk lærer har 25 lektioner om ugen.  

 Tallene »1954/1996« i søjle A og D angiver uddannelse efter  

 henholdsvis 1954-loven og 1966-loven.
 Det skal her bemærkes, at skønsvist højst 10-15.000 af de nuværende ca.  

 60.000 lærere i skolen er uddannet efter 1954-loven.
 Til forklaring af tabellen anføres følgende:
 »Hvis man antager, at mængden af linjefagsdækket undervisning er for  

 lille (søjle A angiver, hvor mange pct. af timerne i de forskellige fag der  

 dækkes af lærere med linjefag i det pågældende fag) og spørger, om det kunne  

 være anderledes, dvs. at linjefagsdækningen kunne forhøjes, så er svaret:
 Især hvor mængden af linjefagslærere er stor (søjle C), hvor  

behovet (søjle B) er lille, og hvor undervisningsmængden  

 (søjle D) blandt linjefagslærere er lille, kan der principielt skabes  

 en mere optimal allokering af linjefagslærere.
Faget biologi kan bruges til at anskueliggøre problemstillingen.
Ca. 12  

 pct. (søjle C) af lærerne er uddannet med linjefag i biologi, og de ville på  

 »fuld biologitid« kunne klare ca. 12 pct. af den samlede  

 undervisning netop i biologi.
Behovet er imidlertid kun 2,4 pct. (søjle B),  

 og man kan på den baggrund måske være forundret over, at lærere med linjefag  

 i biologi kun bruger 4-5 pct. af deres samlede undervisningstid på at  

 undervise i biologi.
Det forhold, at lærerne almindeligvis har 2 linjefag, sætter en naturlig  

 øvre grænse for, hvor meget undervisningstid læreren kan anvende eksempelvis  

 på biologi.
For at vise dette kan man tænke den (absurde) tanke, at alle  

 lærere med biologi også har dansk som linjefag.
I så fald ville  

 biologilæreren højst kunne undervise ca. 75 pct. af sin tid i biologi, hvis  

 kravet om en optimal linjefagsdækning af dansk også skal tilgodeses.
Det  

 ville stille sig noget anderledes, hvis biologi altid var ledsaget af  

 kristendomskundskab som linjefag.
Da undervisningsbehovet for  

 kristendomskundskab kun er ca. 3 pct. af det samlede undervisnignsbehov,  

 frigøres der hermed ca. 97 pct. til dispostion for rent linjefagsdækket  

 biologiundervisning.
Også andre forhold spiller ind i spørgsmålet om den linjefagsbetjente  

 undervisning.
Denne undersøgelse bygger på et totalmateriale, som omfatter  

 undersøgelsens 95 skoler og samtlige lærere under et.
Billedet må i sagens  

 natur variere stærkt fra skole til skole.
Der kan være tale om  

 kapacitetsproblemer, f.eks. antallet af faglokaler sammenholdt med forbrug  

 (kun en klasse ad gangen i formningslokalet). Der vil ofte være tale om, at  

 andre principper for fagfordelingen vægtes højere end det formelle  

 kvalifikationsgrundlag' (side 65-66).
Her kan indføjes, at der ifølge undersøgelsen indgår en lang række forhold  

 i fagfordelingen og med forskellig vægt fra skole til skole.
Skolelederne er  

 bl.a. blevet spurgt, hvordan de i forbindelse med fagfordelingen prioriterer  

 princippet om, at »bedste uddannelse giver fortrinsret frem for ingen  

 eller utilstrækkelig uddannelse«.
 Hertil svarer 28,5 pct. at skolelederne, at de giver dette hensyn  

 »højeste prioritet«, - 21,9 pct. giver det »middelhøj  

 prioritet«, - 18,6 pct. »lavere prioritet« og endelig siger  

 30,7 pct. »ingen prioritet«.
 Til afslutning anføres nogle citater fra undersøgelsens sidste kapitel:  

 »Sammenfatning«.
 »Undersøgelsen dokumenterer, at lærerne generelt underviser i deres  

 linjefag . . . Hvis lærerne tillige har gennemgået en efteruddannelse i deres  

 linjefag, stiger udnyttelsesprocenten til næsten 100. Anskues  

 problemstillingen imidlertid fra elevernes side, må det konstateres, at den  

 faktiske undervisning i meget mindre omfang gennemføres af lærere med  

 linjefagsbaggrund . . .
 Undersøgelsen viser, at mange forhold tillægges vægt ved fagfordelingen.  

 En række organisatoriske forhold, f.eks. elevernes mødetid og lektionslængder  

 virker naturligvis rammesættende, og blandt de pædagogiske principper, som  

 tillægges betydelig vægt, er lærernes fortsættelse af igangværende  

 undervisning, to-lærerordninger eller få-lærerordninger . . .
Det forhold, at en fagfordeling er et puslespil, hvor mange brikker  

 nødvendigvis skal passe sammen, gør, at en færdig fagfordeling på forskellige  

 områder må fremstå som et kompromis.
Undersøgelsen viser klart, at mange  

 principper på en og samme gang søges tilgodeset på skolerne.
Men det er  

 vanskeligt at pege på bestemte mønstre i dette arbejde« (side 69).
2. Brugen af ikke-læreruddannede undervisere På ordførermødet rejstes spørgsmålet, om det var muligt at afdække nogle  

 årsager til, at den mulighed reelt ikke bruges, som folkeskolelovens § 28,  

 stk. 2, rent faktisk giver for at ansætte ikke-læreruddannede.
Det blev allerede på mødet understreget, at der ikke er formelle  

 hindringer, f.eks. i form af eksklusivaftaler.
Det blev også fremhævet, at  

 selve ansættelsesproceduren med opslag og angivelse af ønskede fag(områder),  

 gennemgang af ansøgninger med formodentlig en stor overvægt af  

 læreruddannede, og hensynet til, at læreruddannede kunne klare flere af  

 skolens behov, også ud over de rent faglige, naturligt vil føre til, at  

 læreruddannede foretrækkes.
 Hertil kan måske føjes, at det under punkt 1 i notatet omtalte  

 »puslespil« med hensyn til fagfordelingen også vil få en skoleleder  

 til at foretrække en ansøger, som kan sættes ind på »flere  

 fronter«, frem for en med (måske) større, men mere »snæver«  

 faglig kunnen.
 Ministeriet kan med de givne tidsrammer, der ikke muliggør en undersøgelse  

 »i marken«, ikke bidrage med yderligere.
Underbilag 1 Tabel 18. Hvis man underviser i et bestemt fag, hvilken formel  

 baggrund har man da.
 LOV 1966.
A ang iver linjefag samt årskursus B - kun linjefag C - kun årskursus D - ingen af delene Angivet i pct., når intet andet er nævnt.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde og har herunder stillet spørgsmål til undervisningsministeren, som denne har besvaret skriftligt.
 Et af udvalgets spørgsmål og ministerens svar herpå er optrykt som bilag  

 til tillægsbetænkningen.
 Endvidere har udvalget modtaget skriftlige og/eller mundtlige henvendelser  

 fra:
Foreningen af Informatikbrugere på Lærerseminarierne, Københavns Universitet, Institut for Filosofi, Pædagogik og Retorik, Seminariernes Matematiklærerforening, Seminariernes Skrivelærerforening og U-landsorganisationen Ibis.
 Der er af undervisningsministeren stillet ændringsforslag, hvorom henvises  

 til de ledsagende bemærkninger.
 Udvalget har blandt andet på baggrund af de modtagne henvendelser drøftet  

 spørgsmålet om, hvorvidt der skal sikres de lærerstuderende, der ikke vælger  

 linjefaget dansk, en mulighed for at få undervisning i skrivning og retorik.  

 Udvalget har endvidere på ny drøftet spørgsmålet om, hvorvidt det bør være  

 muligt for den enkelte studerende at vælge både dansk og matematik som  

 linjefag.
Undervisningsministeren har over for udvalget oplyst, at skrivning og  

 retorik efter lovforslaget, i den affattelse, hvori det foreligger efter 2.  

 behandling, er lagt ind under faget dansk.
Der vil således være en mindre del  

 af de studerende, nemlig de, der vælger matematik uden samtidig at vælge  

 dansk, der ikke får disse discipliner.
 For så vidt angår kombinationen af linjefag i dansk og matematik, har  

 undervisningsministeren oplyst, at denne kombination i dag er yderst sjældent  

 forekommende, men at det er umuligt at sige noget om, hvor mange der vil  

 ønske den i fremtiden, når de studerende vælger 4 fag, og når det  

 obligatoriske 1. delsfag matematik er bortfaldet.
 Herefter indstiller et flertal (udvalget med undtagelse af  

 Enhedslistens medlem) lovforslaget til vedtagelse med de stillede  

 ændringsforslag.
Flertallet finder, at det må anses for væsentligt, at alle studerende får  

 en grundlæggende indsigt i skrivning og retorik, og derfor bør det pålægges  

 seminarierne at tilbyde den nævnte gruppe studerende et kursus i skrivning og  

 retorik.
Kurset i skrivning og retorik skal supplere de kurser, der efter  

 lovforslaget i den affattelse, hvori det foreligger efter 2. behandling, skal  

 udbydes af alle seminarier, nemlig et kursus inden for det praktisk-musiske  

 område og kurser, der tager sigte på undervisning af børn i de første år i  

 skolen og på undervisning af børn med særlige behov.
 Selv om det i forligspapirets årsværksberegning er forudsat, at muligheden  

 for at have både dansk og matematik ikke er til stede, jf. også det ved 2.  

 behandling vedtagne ændringsforslag til lovens § 2, stk. 2, finder flertallet  

 dog ikke at burde udelukke denne kombinationsmulighed, hvis den studerende,  

 der ønsker at læse begge fag, selv er indstillet på at yde den nødvendige  

 ekstra arbejdsindsats inden for den normerede studietid.
 Flertallet forudsætter herved, at valget af linjefag fortsat, som det  

 fremgår af lovforslaget, sker »efter seminariernes muligheder..«,  

 og at det således er overladt til det enkelte seminarium at tage stilling  

 til, om det organisatorisk er muligt at imødekomme ønsker om at have begge  

 fag som linjefag.
 Flertallet har noteret sig, at undervisningsministeren i sit svar på  

 spørgsmål nr. 93 har tilkendegivet, at der fortsat vil være mulighed for at  

 henlægge elementer af studiet til andre lande, og at rektorerne altid har  

 mulighed for at give merit for dele af uddannelsen, når det dokumenteres, at  

 den studerende har opnået de ønskede kvalifikationer på anden måde.
 Et mindretal (Enhedslistens medlem af udvalget) indstiller  

 lovforslaget til forkastelse.
 Enhedslisten forstår ud fra de stillede ændringsforslag, at ministeren er  

 klar over, at udelukkelse af muligheden for både at vælge dansk og matematik  

 som linjefag samt afskaffelse af faget »Mundtlig og skriftlig  

 kommunikation« vil skabe væsentlige problemer.
 Enhedslisten kan imidlertid ikke tiltræde ændringsforslagene, da  

 problemerne ikke løses på en forsvarlig måde.
Ændringsforslag nr. 1 indebærer, at studerende, der vælger både dansk og  

 matematik, får en uddannelse, hvis enkelte elementer tilsammen svarer til  

 4,15 årsværk.
Alligevel er uddannelsen normeret til 4,0 år.
Det finder  

 Enhedslisten uacceptabelt.
 Ændringsforslag nr. 2 rummer samme problemstilling, idet et modul, der  

 vurderes som vigtigt for uddannelsens samlede kvalitet, placeres som et  

 tilbud i stedet for som en integreret del af studiet alene for at få  

 udannelsens formelle længde til at holde sig inden for 4 år.
 ÆndringsforslagAf undervisningsministeren , tiltrådt af et  

flertal (udvalget med undtagelse af EL):
 Til § 1 1) I den under nr. 1 foreslåede affattelse af §  

 2, stk. 2, 1. pkt., ændres »enten dansk eller matematik« til:  

 »dansk eller matematik«.
 2) I den under nr. 1 foreslåede affattelse af § 2, stk.  

 3, indsættes efter 1. pkt. som nyt punktum:
»Til studerende, der vælger matematik, men ikke dansk, jf. stk. 2,  

 skal der tilbydes et kursus i skrivning og retorik.« Bemærkninger Til nr. 1 Med ændringsforslaget sikres det, at det efter det enkelte  

 seminariums beslutning er muligt at tilbyde lærerstuderende både dansk og  

 matematik som linjefag.
 Til nr. 2 Med ændringsforslaget sikres det, at de studerende, der vælger  

 matematik, men ikke dansk, får tilbudt et grundlæggende kursus i skrivning og  

 retorik.
Anne-Marie Meldgaard (S) nfmd.
Hans Peter Baadsgaard (S) Poul Erik  

 Dyrlund (S) Lis Greibe (S) Jens Peter Vernersen (S) Aage Frandsen (SF)  

 Elsebeth Gerner Nielsen (RV) Bruno Jerup (EL) Addi Andersen (CD) Anders  

 Mølgaard (V) Hanne Severinsen (V) fmd.
Henning Urup (V) Ulla Tørnæs  

 (V) Frank Dahlgaard (KF) Lene Espersen (KF) Jan Køpke Christensen (FP) Poul  

 Nødgaard (DF) Bilag Et af udvalgets spørgsmål til undervisningsministeren og dennes svar herpå Spørgsmål 93:
 Ministeren bedes kommentere henvendelsen af 27. maj 1997 fra  

 U-landsorganisationen Ibis vedrørende ovennævnte lovforslag, jf. bilag 130.
 Svar:
Den såkaldt »frie praktik«, som inddrages til fordel for  

 almindelig praktik, benyttes, så vidt jeg er orienteret, kun af et fåtal af  

 studerende til praktikophold i udlandet.
De fleste bruger den til praktik på  

 andre uddannelsessteder eller andre institutioner inden for landets grænser.  

 Når vi har et ønske om at styrke praktikken og skabe plads til en periode,  

 hvor den lærerstuderende alene står for undervisningen, har det været  

 nærliggende at inddrage netop den »frie praktik«.
 Der vil fortsat være mulighed for at henlægge elementer af studiet til  

 andre lande, og endelig har rektorerne altid mulighed for at give merit for  

 dele af uddannelsen, når det dokumenteres, at den studerende har opnået de  

 ønskede kvalifikationer på anden måde.
