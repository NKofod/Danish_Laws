Nr LSF 120 Forslag til Lov om dykkerarbejde og dykkermateriel m.v. (* 1) Fremsat af erhvervsministeren (Mimi Jakobsen) den 18. januar 1995 Vedtaget ved tredjebehandling den 25. april 1995 Lov nr. 307 af 17/05/1995 Kapitel 1 Lovens formål og anvendelsesområde § 1. Lovens formål er på betryggende måde at sikre liv og helbred  

 for personer, der benytter dykkermateriel, og at fremme de sikkerheds- og  

 sundhedsmæssige forhold for personer, der udfører dykkerarbejde.
§ 2. Loven finder anvendelse på 1) dykkerarbejde på dansk territorium og dansk kontinentalsokkelområde,  

 herunder fra havanlæg, samt fra danske skibe og 2) dykkermateriel, uanset om materiellet anvendes ved dykkerarbejde eller  

 i rekreativt øjemed.
 Stk. 2. Loven finder ikke anvendelse på besætningsmedlemmer på et  

 udenlandsk skib, der udfører dykkerarbejde på det pågældende skib, og på  

 personer under Forsvarskommandoen, der udfører dykkerarbejde i tjenesten.
Kapitel 2 Dykkerarbejde § 3. Dykkerarbejde må kun udføres af personer med bevis som  

 erhvervsdykker.
Stk. 2. Ved dykkerarbejde forstås i denne lov en arbejdsopgave,  

 der udføres under vand, til hvis udførelse der kræves anvendelse af  

 åndedrætsudstyr, og som normalt udføres mod vederlag.
Udførelse af særlige  

 dykkeropgaver såsom redningsopgaver eller lignende, herunder opgaver, som  

 løses af kommunale redningsberedskaber, betragtes som dykkerarbejde, uanset  

 om arbejdet udføres uden vederlag.
 Stk. 3. Dykkerarbejde omfatter ikke opgaver, der udføres i  

 forbindelse med rekreativ dykning.
 Stk. 4. Den, der benytter personer til dykkerarbejde eller  

 rekvirerer dykkerarbejde i øvrigt, skal sikre sig, at de pågældende personer  

 er i besiddelse af de til arbejdet krævede beviser.
 Stk. 5. Uanset stk. 1 og 4 kan der fra danske skibe i udlandet  

 anvendes udenlandske dykkere uden erhvervsdykkerbevis, når de pågældende ikke  

 tilhører skibets besætning.
Erhvervsdykkeruddannelse § 4. Uddannelse som erhvervsdykker afholdes på en af  

 Søfartsstyrelsen godkendt dykkerskole.
 Stk. 2. Erhvervsministeren fastsætter regler om  

 adgangsbetingelser, undervisningens indhold og omfang samt andre forhold  

 vedrørende undervisningen.
 § 5. Erhvervsministeren nedsætter en eksamenskommission, der  

 afholder eksaminerne, herunder dykkerprøver, og udsteder eksamensbeviser.  

 Eksamensbeviser udstedes uden betaling.
 Stk. 2. Erhvervsministeren fastsætter eksamenskommissionens  

 forretningsorden.
Erhvervsdykkerbevis § 6. For at erhverve et bevis som erhvervsdykker skal ansøgeren  

 dokumentere at have bestået den i § 4 omhandlede uddannelse og at have en  

 tilfredsstillende helbredstilstand.
Beviset udstedes af Søfartsstyrelsen uden  

 betaling.
Erhvervsministeren fastsætter regler om de helbredsmæssige krav,  

 som erhvervsdykkeren skal opfylde, om lægeundersøgelser og attestation i  

 forbindelse med undersøgelserne.
 Stk. 2. Det er tillige en betingelse for erhvervelse af  

 erhvervsdykkerbevis, at dykkeraspiranten ikke har betydelig forfalden gæld  

 til det offentlige, hvorved forstås beløb i størrelsesordenen 50.000 kr. og  

 derover.
§ 7. Dykkeren skal til stadighed have en tilfredsstillende  

 helbredstilstand.
Såfremt der for Søfartsstyrelsen foreligger oplysninger,  

 der kan rejse tvivl om, hvorvidt den pågældende har en tilfredsstillende  

 helbredstilstand, kan styrelsen kræve, at den pågældende underkaster sig en  

 ny lægeundersøgelse.
Dette gælder, uanset om den pågældende dokumenterer at  

 have gennemgået en lægeundersøgelse efter reglerne fastsat i medfør af § 6.
 Stk. 2. En undersøgelse begæret af Søfartsstyrelsen sker uden  

 betaling for dykkeren.
§ 8. Opfylder dykkeren ikke de fastsatte helbredskrav, mister  

 erhvervsdykkerbeviset sin gyldighed og kan inddrages af Søfartsstyrelsen.
Det  

 samme gælder, hvis en dykker nægter at gennemgå lægeundersøgelser efter § 7.
 Stk. 2. Et erhvervsdykkerbevis kan endvidere inddrages af  

 Søfartsstyrelsen, såfremt dykkeren har betydelig forfalden gæld til det  

 offentlige, hvorved forstås beløb i størrelsesordenen 100.000 kr. og derover.
Stk. 3. Beviset kan inddrages for et bestemt tidsrum indtil 5 år  

 eller indtil videre.
Afgørelsen skal indeholde oplysning om adgangen til at  

 begære domstolsprøvelse og om fristen herfor, jf. § 9, stk. 1.
§ 9. Inddragelse af et erhvervsdykkerbevis kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for Søfartsstyrelsen inden 4 uger efter, at afgørelsen er meddelt den  

 pågældende.
 Stk. 2. Når inddragelse af et erhvervsdykkerbevis forlanges  

 indbragt for domstolene, anlægger Søfartsstyrelsen sag mod den pågældende i  

 den borgerlige retsplejes former.
Stk. 3. Anmodning om indbringelse for domstolene af en afgørelse  

 efter § 8, stk. 1, har opsættende virkning.
Søfartsstyrelsen kan dog  

 bestemme, at en anmodning ikke har opsættende virkning.
Denne afgørelse kan  

 ved kendelse ophæves af retten inden afgørelse af spørgsmålet om  

 inddragelsens lovlighed.
Stk. 4. Anmodning om indbringelse af en afgørelse efter § 8, stk.  

 2, har ikke opsættende virkning, men retten kan ved kendelse bestemme, at den  

 pågældende under sagens behandling skal have adgang til at udøve  

 dykkervirksomhed.
Ankes en dom, hvorved inddragelsen ikke findes lovlig, kan  

 den ret, der har afsagt dommen, eller den ret, hvortil sagen er indbragt,  

 bestemme, at dykkervirksomhed ikke må udøves under ankesagens behandling.
Stk. 5. En inddragelse af et erhvervsdykkerbevis på grund af gæld  

 til det offentlige kan efter ansøgning ophæves af den myndighed, som har  

 truffet afgørelsen.
Bliver ansøgningen herom afslået, kan sagen efter  

 bestemmelsen i stk. 1 indbringes for domstolene.
 § 10. Et dykkerbevis, der er inddraget, skal afleveres til  

 Søfartsstyrelsen.
 Stk. 2. Søfartsstyrelsen kan til enhver tid tilbagegive et  

 dykkerbevis, der er inddraget efter § 8, stk. 1, når de omstændigheder, der  

 har begrundet inddragelsen, ikke længere findes at være til stede.
Stk. 3. Afslås en ansøgning om tilbagegivelse, kan ansøgeren  

 forlange spørgsmålet indbragt for domstolene.
Såfremt sagen tidligere har  

 været indbragt for domstolene, kan indbringelse dog kun ske, såfremt der er  

 forløbet mindst et år efter, at inddragelsen senest er stadfæstet ved dom. §  

 8, stk. 3, 2. pkt., og § 9, stk. 2, finder tilsvarende anvendelse.
 § 11. Personer med udenlandske erhvervsdykkerbeviser, der opfylder  

 betingelserne i De Europæiske Fællesskabers direktiver om indførelse af  

 generelle ordninger for gensidig anerkendelse af eksamensbeviser for  

 erhvervskompetencegivende uddannelser, jf. lov nr. 291 af 8. maj 1991 om  

 adgang til udøvelse af visse erhverv i Danmark for statsborgere i De  

 Europæiske Fællesskaber og de nordiske lande, har ret til at udføre  

 dykkerarbejde, uanset de ikke er i besiddelse af et dansk  

 erhvervsdykkerbevis.
 Stk. 2. Ansøgning om adgang til erhvervsudøvelse indsendes til  

 Erhvervs- og Selskabsstyrelsen.
 Stk. 3. Søfartsstyrelsen træffer afgørelsen om, hvorvidt  

 betingelser for erhvervsudøvelse her i landet er opfyldt, og underretter  

 ansøgeren herom.
Almindelige pligter § 12. Den, der leder et dykkerarbejde, skal ved instruktion og  

 tilsyn af dykkere og medhjælpere sikre, at arbejdet udføres sikkerheds- og  

 sundhedsmæssigt forsvarligt.
 Stk. 2. Dykkere og medhjælpere skal følge de forskrifter, der  

 gives for dykkerarbejdet, samt medvirke til, at de foranstaltninger, der er  

 truffet for at sikre mod ulykker og skadelige påvirkninger, virker efter  

 deres hensigt.
Arbejdets udførelse § 13. Erhvervsministeren fastsætter regler om dykkerarbejdes sikre  

 udførelse, herunder om arbejdsgiverens pligter, om organisation af  

 dykkerarbejde og om dykkerjournaler.
Kapitel 3 Dykkermateriel § 14. Dykkermateriel skal være konstrueret, fremstillet, udstyret  

 og vedligeholdt således, at brugernes liv og helbred er betryggende sikret.
 Stk. 2. Erhvervsministeren fastsætter regler om dykkermateriel,  

 herunder hjælpemateriels indretning og udstyr m.v.
 § 15. Erhvervsministeren kan fastsætte nærmere regler om  

 godkendelse af dykkermateriel, herunder hjælpemateriel, der anvendes til  

 dykning, samt om markedsføring, udlån og udlejning af sådant udstyr og  

 materiel.
Syn § 16. Dykkermateriel, herunder hjælpemateriel, der anvendes til  

 dykkerarbejde eller til udlejning, skal synes.
 Stk. 2. Erhvervsministeren fastsætter regler om afholdelse af syn  

 og dykkermaterielejerens pligter i forbindelse hermed.
Kapitel 4 Dykkerrådet § 17. Erhvervsministeren nedsætter et Dykkerråd, der skal 1) rådgive Erhvervsministeriet og Søfartsstyrelsen i spørgsmål inden for  

 lovens område, 2) følge den tekniske og sundhedsmæssige udvikling inden for lovens område  

 og 3) fremsætte forslag vedrørende lovgivningen om dykkerarbejde og  

 dykkermateriel m.v. og den dertil knyttede administration.
 Stk. 2. Dykkerrådet består af en af erhvervsministeren udnævnt  

 formand samt i øvrigt af mellem 8 og 12 repræsentanter for de af loven  

 omfattede parter.
 Stk. 3. Rådets forretningsorden fastsættes af erhvervsministeren.
Kapitel 5 Tilsyn m.v.
 § 18. Søfartsstyrelsen kan påbyde, at forhold, der strider mod  

 loven eller regler eller afgørelser i medfør af loven, skal bringes i orden  

 straks eller inden en frist.
Betaling § 19. Erhvervsministeren kan fastsætte regler om, at der for  

 udførelse af godkendelse af dykkermateriel og for syn af dykkermateriel skal  

 ydes Søfartsstyrelsen dækning for de med den pågældende opgave forbundne  

 udgifter.
Fravigelser § 20. Erhvervsministeren kan for særlige dykkeropgaver fastsætte  

 regler, der helt eller delvis fraviger bestemmelserne i kapitel 2 om  

 dykkerarbejde og erhvervsdykkerbevis.
Der skal herved tages rimeligt hensyn  

 til dykkeropgavens art og de sikkerheds- og sundhedsmæssige forhold.
 § 21. Søfartsstyrelsen kan under særlige omstændigheder gøre  

 undtagelser fra bestemmelserne i § 3, stk. 1, og § 16, stk. 1.
Klageadgang § 22. Henlægger erhvervsministeren sine beføjelser efter loven til  

 Søfartsstyrelsen, kan ministeren fastsætte regler om klageadgangen, herunder  

 at klager ikke kan indbringes for højere administrativ myndighed.
Kapitel 6 Straffebestemmelser m.v.
§ 23. Findes en dykker ved dom ansvarlig for skader på personer i  

 forbindelse med udførelse af dykkerarbejde, kan den pågældende under  

 skærpende omstændigheder fradømmes sit erhvervsdykkerbevis for en bestemt  

 periode, der ikke kan overstige 5 år, eller for bestandig.
Fradømmelse af  

 dykkerbeviset kan også ske i tilfælde af gentagne forsømmelser eller  

 overtrædelser af denne lovs bestemmelser eller de i medfør af loven udstedte  

 forskrifter.
Anklagemyndigheden indsender i så tilfælde den pågældendes  

 erhvervsdykkerbevis og udskrift af dommen til Søfartsstyrelsen.
Er  

 erhvervsdykkerbeviset frakendt nogen for længere tid end 3 år, kan  

 spørgsmålet om generhvervelse af retten inden frakendelsens udløb indbringes  

 for domstolene.
Indbringelsen sker efter reglerne i straffelovens § 78, stk.  

 3, og kan tidligst finde sted, når der er forløbet 3 år af frakendelsestiden.  

 Retten kan kun gengives, når ganske særlige omstændigheder foreligger.
 § 24. Medmindre højere straf er forskyldt efter anden lovgivning,  

 kan den, der overtræder § 3, stk. 1 og 4, § 12, § 16, stk. 1, samt den, der  

 ikke efterkommer påbud udstedt i henhold til § 18, straffes med bøde, hæfte  

 eller fængsel i indtil 1 år.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på unge mennesker under 18 år eller fremkaldt fare herfor  

 eller 2) opnået eller tilsigtet en økonomisk fordel for den pågældende selv  

 eller andre, herunder ved besparelse.
 Stk. 3. Sker der ikke konfiskation af udbytte, som er opnået ved  

 overtrædelse, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet fordel, jf. stk.  

 2, nr. 2.
Stk. 4. I forskrifter, der udstedes i medfør af loven, kan der  

 fastsættes straf af bøde, hæfte eller fængsel i indtil 1 år.
Det kan  

 endvidere bestemmes, at straffen kan stige til hæfte eller fængsel i indtil 2  

 år under tilsvarende omstændigheder som anført under stk. 2.
Stk. 5. Er overtrædelsen begået af et aktieselskab, et  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
Kapitel 7 Ikrafttræden m.v.
 § 25. Loven træder i kraft den 1. juli 1995.
 Stk. 2. Samtidig ophæves dykkerloven, jf. lovbekendtgørelse nr.  

 583 af 29. september 1988.
 Stk. 3. Regler fastsat i medfør af den i stk. 2 nævnte lov  

 forbliver i kraft, indtil de ophæves eller afløses af forskrifter udstedt i  

 medfør af denne lov.
 Stk. 4. Overtrædelser af de bestemmelser, der er nævnt i stk. 3,  

 straffes med bøde.
 Stk. 5. Erhvervsdykkerbeviser og andre dykkerbeviser udstedt efter  

 den i stk. 2 nævnte lov bevarer deres gyldighed i overensstemmelse med det i  

 beviset anførte.
 Stk. 6. Erhvervsministeren fastsætter regler om fortsat anvendelse  

 af dykkermateriel, som opfylder de hidtil gældende krav.
 § 26. Loven gælder ikke for Færøerne og Grønland, men kan ved  

 kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
Oprindeligt fremsat forslag Kapitel 1 Lovens formål og anvendelsesområde § 1. Lovens formål er på betryggende måde at sikre liv og helbred  

 for personer, der benytter dykkermateriel, og at fremme de sikkerheds- og  

 sundhedsmæssige forhold for personer, der udfører dykkerarbejde.
§ 2. Loven finder anvendelse på 1) dykkerarbejde på dansk territorium og dansk kontinentalsokkelområde,  

 herunder fra havanlæg, samt fra danske skibe og 2) dykkermateriel, uanset om materiellet anvendes ved dykkerarbejde eller  

 i rekreativt øjemed.
 Stk. 2. Loven finder ikke anvendelse på besætningsmedlemmer på et  

 udenlandsk skib, der udfører dykkerarbejde på det pågældende skib, og på  

 personer under Forsvarskommandoen, der udfører dykkerarbejde i tjenesten.
Kapitel 2 Dykkerarbejde § 3. Dykkerarbejde må kun udføres af personer med bevis som  

 erhvervsdykker.
Stk. 2. Ved dykkerarbejde forstås i denne lov en arbejdsopgave,  

 der udføres under vand, til hvis udførelse der kræves anvendelse af  

 åndedrætsudstyr, og som normalt udføres mod vederlag.
Udførelse af særlige  

 dykkeropgaver såsom redningsopgaver eller lignende, herunder opgaver, som  

 løses af kommunale redningsberedskaber, betragtes som dykkerarbejde, uanset  

 om arbejdet udføres uden vederlag.
 Stk. 3. Dykkerarbejde omfatter ikke opgaver, der udføres i  

 forbindelse med rekreativ dykning.
 Stk. 4. Den, der benytter personer til dykkerarbejde eller  

 rekvirerer dykkerarbejde i øvrigt, skal sikre sig, at de pågældende personer  

 er i besiddelse af de til arbejdet krævede beviser.
 Stk. 5. Uanset stk. 1 og 4 kan der fra danske skibe i udlandet  

 anvendes udenlandske dykkere uden erhvervsdykkerbeviser, når de gældende ikke  

 tilhører skibets besætning.
Erhvervsdykkerudddannelse § 4. Uddannelse som erhvervsdykker afholdes på en af  

 Søfartsstyrelsen godkendt dykkerskole.
 Stk. 2. Erhvervsministeren fastsætter regler om  

 adgangsbetingelser, undervisningens indhold og omfang samt andre forhold  

 vedrørende undervisningen.
 § 5. Erhvervsministeren nedsætter en eksamenskommission, der  

 afholder eksaminerne, herunder dykkerprøver og udsteder eksamensbeviser.  

 Eksamensbeviser udstedes uden betaling.
 Stk. 2. Erhvervsministeren fastsætter eksamenskommissionens  

 forretningsorden.
Erhvervsdykkerbevis § 6. For at erhverve et bevis som erhvervsdykker skal ansøgeren  

 dokumentere at have bestået den i § 4 omhandlede uddannelse og at have en  

 tilfredsstillende helbredstilstand.
Beviset udstedes af Søfartsstyrelsen uden  

 betaling.
Erhvervsministeren fastsætter regler om de helbredsmæssige krav,  

 som erhvervsdykkeren skal opfylde, om lægeundersøgelser og attestation i  

 forbindelse med undersøgelserne.
 Stk. 2. Det er tillige en betingelse for erhvervelse af  

 erhvervsdykkerbevis, at dykkeraspiranten ikke har betydelig forfalden gæld  

 til det offentlige, hvorved forstås beløb i størrelsesordenen 50.000 kr. og  

 derover.
§ 7. Dykkeren skal til stadighed have en tilfredsstillende  

 helbredstilstand.
Såfremt der for Søfartsstyrelsen foreligger oplysninger,  

 der kan rejse tvivl om, hvorvidt den pågældende har en tilfredsstillende  

 helbredstilstand, kan styrelsen kræve, at den pågældende underkaster sig en  

 ny lægeundersøgelse.
Dette gælder, uanset om den pågældende dokumenterer at  

 have gennemgået en lægeundersøgelse efter reglerne fastsat i medfør af § 6.
 Stk. 2. En undersøgelse begæret af Søfartsstyrelsen sker uden  

 betaling for dykkeren.
§ 8. Opfylder dykkeren ikke de fastsatte helbredskrav, mister  

 erhvervsdykkerbeviset sin gyldighed og kan inddrages af Søfartsstyrelsen.
Det  

 samme gælder, hvis en dykker nægter at gennemgå lægeundersøgelser efter § 7.
 Stk. 2. Et erhvervsdykkerbevis kan endvidere inddrages af  

 Søfartsstyrelsen, såfremt dykkeren har betydelig forfalden gæld til det  

 offentlige, hvorved forstås beløb i størrelsesordenen 100.000 kr. og derover.
Stk. 3. Beviset kan inddrages for et bestemt tidsrum indtil 5 år  

 eller indtil videre.
Afgørelsen skal indeholde oplysning om adgangen til at  

 begære domstolsprøvelse og om fristen herfor, jf. § 9, stk. 1.
§ 9. Inddragelse af et erhvervsdykkerbevis kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for Søfartsstyrelsen inden 4 uger efter, at afgørelsen er meddelt den  

 pågældende.
 Stk. 2. Når inddragelse af et erhvervsdykkerbevis forlanges  

 indbragt for domstolene, anlægger Søfartsstyrelsen sag mod den pågældende i  

 den borgerlige retsplejes former.
Stk. 3. Anmodning om indbringelse for domstolene af en afgørelse  

 efter § 8, stk. 1, har opsættende virkning.
Søfartsstyrelsen kan dog  

 bestemme, at en anmodning ikke har opsættende virkning.
Denne afgørelse kan  

 ved kendelse ophæves af retten, inden afgørelse af spørgsmålet om  

 inddragelsens lovlighed.
Stk. 4. Anmodning om indbringelse af en afgørelse efter § 8, stk.  

 2, har ikke opsættende virkning, men retten kan ved kendelse bestemme, at den  

 pågældende under sagens behandling skal have adgang til at udøve  

 dykkervirksomhed.
Ankes en dom, hvorved inddragelsen ikke findes lovlig, kan  

 den ret, der har afsagt dommen, eller den ret, hvortil sagen er indbragt,  

 bestemme, at dykkervirksomhed ikke må udøves under ankesagens behandling.
Stk. 5. En inddragelse af et erhvervsdykkerbevis på grund af gæld  

 til det offentlige, kan efter ansøgning ophæves af den myndighed, som har  

 truffet afgørelsen.
Bliver ansøgningen herom afslået, kan sagen efter  

 bestemmelsen i stk. 1 indbringes for domstolene.
 § 10. Et dykkerbevis, der er inddraget, skal afleveres til  

 Søfartsstyrelsen.
 Stk. 2. Søfartsstyrelsen kan til enhver tid tilbagegive et  

 dykkerbevis, der er inddraget efter § 8, stk. 1, når de omstændigheder, der  

 har begrundet inddragelsen, ikke længere findes at være til stede.
Stk. 3. Afslås en ansøgning om tilbagegivelse, kan ansøgeren  

 forlange spørgsmålet indbragt for domstolene.
Såfremt sagen tidligere har  

 været indbragt for domstolene, kan indbringelse dog kun ske, såfremt der er  

 forløbet mindst et år efter, at inddragelsen senest er stadfæstet ved dom. §  

 8, stk. 3, 2. pkt., og § 9, stk. 2, finder tilsvarende anvendelse.
 § 11. Personer med udenlandske erhvervsdykkerbeviser, der opfylder  

 betingelserne i De Europæiske Fællesskabers direktiver om indførelse af  

 generelle ordninger for gensidig anerkendelse af eksamensbeviser for  

 erhvervskompetencegivende uddannelser, jf. lov nr. 291 af 8. maj 1991 om  

 adgang til udøvelse af visse erhverv i Danmark for statsborgere i De  

 Europæiske Fællesskabers og de nordiske lande, har ret til at udføre  

 dykkerarbejde, uanset de ikke er i besiddelse af et dansk  

 erhvervsdykkerbevis.
 Stk. 2. Ansøgning om adgang til erhvervsudøvelse indsendes til  

 Erhvervs- og Selskabsstyrelsen.
 Stk. 3. Søfartsstyrelsen træffer afgørelsen om, hvorvidt  

 betingelser for erhvervsudøvelse her i landet er opfyldt, og underretter  

 ansøgeren herom.
Almindelige pligter § 12. Den, der leder et dykkerarbejde, skal ved instruktion og  

 tilsyn af dykkere og medhjælpere sikre, at arbejdet udføres sikkerheds- og  

 sundhedsmæssigt forsvarligt.
 Stk. 2. Dykkere og medhjælpere skal følge de forskrifter, der  

 gives for dykkerarbejdet, samt medvirke til, at de foranstaltninger, der er  

 truffet for at sikre mod ulykker og skadelige påvirkninger, virker efter  

 deres hensigt.
Arbejdets udførelse § 13. Erhvervsministeren fastsætter regler om dykkerarbejdes sikre  

 udførelse, herunder om arbejdsgiverens pligter, om organisation af  

 dykkerarbejde og om dykkerjournaler.
Kapitel 3 Dykkermateriel § 14. Dykkermateriel skal være konstrueret, fremstillet, udstyret  

 og vedligeholdt således, at brugernes liv og helbred er betryggende sikret.
 Stk. 2. Erhvervsministeren fastsætter regler om dykkermateriel,  

 herunder hjælpemateriels indretning og udstyr m.v.
 § 15. Erhvervsministeren kan fastsætte nærmere regler om  

 godkendelse af dykkermateriel, herunder hjælpemateriel, der anvendes til  

 dykning, samt om markedsføring, udlån og udlejning af sådant udstyr og  

 materiel.
Syn § 16. Dykkermateriel, herunder hjælpemateriel, der anvendes til  

 dykkerarbejde eller til udlejning, skal synes.
 Stk. 2. Erhvervsministeren fastsætter regler om afholdelse af syn  

 og dykkermaterielejerens pligter i forbindelse hermed.
Kapitel 4 Dykkerrådet § 17. Erhvervsministeren nedsætter et Dykkerråd, der skal 1) rådgive Erhvervsministeriet og Søfartsstyrelsen i spørgsmål inden for  

 lovens område, 2) følge den tekniske og sundhedsmæssige udvikling inden for lovens område  

 og 3) fremsætte forslag vedrørende lovgivningen om dykkerarbejde og  

 dykkermateriel m.v. og den dertil knyttede administration.
 Stk. 2. Dykkerrådet består af en af erhvervsministeren udnævnt  

 formand samt i øvrigt af mellem 8 til 12 repræsentanter for de af loven  

 omfattede parter.
 Stk. 3. Rådets forretningsorden fastsættes af erhvervsministeren.
Kapitel 5 Tilsyn m.v.
 § 18. Søfartsstyrelsen kan påbyde, at forhold, der strider mod  

 loven eller regler eller afgørelser i medfør af loven, skal bringes i orden  

 straks eller inden en frist.
Betaling § 19. Erhvervsministeren kan fastsætte regler om, at der for  

 udførelse af godkendelse af dykkermateriel og for syn på dykkermateriel skal  

 ydes Søfartsstyrelsen dækning for de med den pågældende opgave forbundne  

 udgifter.
Fravigelser § 20. Erhvervsministeren kan for særlige dykkeropgaver fastsætte  

 regler, der helt eller delvist fraviger bestemmelserne i kapitel 2 om  

 dykkerarbejde og erhvervsdykkerbevis.
Der skal herved tages rimeligt hensyn  

 til dykkeropgavens art og de sikkerheds- og sundhedsmæssige forhold.
 § 21. Søfartsstyrelsen kan under særlige omstændigheder gøre  

 undtagelser fra bestemmelserne i § 3, stk. 1, og § 16, stk. 1.
Klageadgang § 22. Henlægger erhvervsministeren sine beføjelser efter loven til  

 Søfartsstyrelsen, kan ministeren fastsætte regler om klageadgangen, herunder  

 at klager ikke kan indbringes for højere administrativ myndighed.
Kapitel 6 Straffebestemmelser m.v.
§ 23. Findes en dykker ved dom ansvarlig for skader på personer i  

 forbindelse med udførelse af dykkerarbejde, kan den pågældende under  

 skærpende omstændigheder fradømmes sit erhvervsdykkerbevis for en bestemt  

 periode, der ikke kan overstige 5 år, eller for bestandigt.
Fradømmelse af  

 dykkerbeviset kan også ske i tilfælde af gentagne forsømmelser eller  

 overtrædelser af denne lovs bestemmelser eller de i medfør af loven udstedte  

 forskrifter.
Anklagemyndigheden indsender i så tilfælde den pågældendes  

 erhvervsdykkerbevis og udskrift af dommen til Søfartsstyrelsen.
Er  

 erhvervsdykkerbeviset frakendt nogen for længere tid end 3 år, kan  

 spørgsmålet om generhvervelse af retten inden frakendelsens udløb indbringes  

 for domstolene.
Indbringelsen sker efter reglerne i straffelovens § 78, stk.  

 3, og kan tidligst finde sted, når der er forløbet 3 år af frakendelsestiden.  

 Retten kan kun gengives, når ganske særlige omstændigheder foreligger.
 § 24. Medmindre højere straf er forskyldt efter anden lovgivning,  

 kan den, der overtræder § 3, stk. 1 og 4, § 12, § 16, stk. 1, samt den, der  

 ikke efterkommer påbud udstedt i henhold til § 18, straffes med bøde, hæfte  

 eller fængsel indtil 1 år.
Stk. 2. Straffen kan stige til hæfte eller fængsel i indtil 2 år,  

 hvis overtrædelse er begået forsætligt eller ved grov uagtsomhed, og hvis der  

 ved overtrædelsen er 1) voldt skade på unge mennesker under 18 år eller fremkaldt fare herfor  

 eller 2) opnået eller tilsigtet en økonomisk fordel for den pågældende selv  

 eller andre, herunder ved besparelse.
 Stk. 3. Sker der ikke konfiskation af udbytte, som er opnået ved  

 overtrædelse, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet fordel, jf. stk.  

 2, nr. 2.
Stk. 4. I forskrifter, der udstedes i medfør af loven, kan der  

 fastsættes straf af bøde, hæfte eller fængsel i indtil 1 år.
Det kan  

 endvidere bestemmes, at straffen kan stige til hæfte eller fængsel i indtil 2  

 år under tilsvarende omstændigheder som anført under stk. 2.
Stk. 5. Er overtrædelsen begået af et aktieselskab, et  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
Kapitel 7 Ikrafttræden m.v.
 § 25. Loven træder i kraft den 1. juli 1995.
 Stk. 2. Samtidigt ophæves lov nr. 214 af 23. maj 1979,  

 dykkerloven.
 Stk. 3. Regler fastsat i medfør af den i stk. 2 nævnte lov  

 forbliver i kraft, indtil de ophæves eller afløses af forskrifter udstedt i  

 medfør af denne lov.
 Stk. 4. Overtrædelser af de bestemmelser, der er nævnt i stk. 3,  

 straffes med bøde.
 Stk. 5. Erhvervsdykkerbeviser og andre dykkerbeviser udstedt efter  

 den i stk. 2 nævnte lov bevarer deres gyldighed i overensstemmelse med det i  

 beviset anførte.
 Stk. 6. Erhvervsministeren fastsætter regler om fortsat anvendelse  

 af dykkermateriel, som opfylder de hidtil gældende krav.
 § 26. Loven gælder ikke for Færøerne og Grønland, men kan ved  

 kongelig anordning sættes i kraft for Grønland med de afvigelser, som de  

 særlige grønlandske forhold tilsiger.
Bemærkninger til lovforslaget Almindelige bemærkninger 1. Den foreslåede lov om dykkerarbejde og dykkermateriel m.v.  

 afløser dykkerlov nr. 214 af 23. maj 1979, som ændret ved § 6 i lov nr. 857  

 af 23. december 1987 og ved § 8 i lov nr. 936 af 27. december 1991.
 Dykkerområdet har været undergivet retlig regulering siden 1936.  

 Dykkererhvervet er et relativt lille, men højt specialiseret erhverv, hvis  

 forhold reguleres ved dykkerloven og de i medfør heraf udstedte forskrifter.  

 Dykkerloven er derfor både en erhvervs-, uddannelses- og sikkerhedslov.
Det anslås, at loven omfatter 150 - 200 personer, der er del- eller  

 heltidsbeskæftigede med dykkerarbejde som deres næring.
Antallet af  

 fritidsdykkere kendes ikke helt præcist, men det kan oplyses, at omkring  

 8.200 er organisereret under Dansk Sportsdykker Forbund, og mere end 4.000  

 personer har gennemgået de kommercielle dykkerskolers uddannelse til  

 rekreativ dykning.
 2. Den tekniske udvikling indenfor dykkerområdet og udviklingen  

 indenfor dykkererhvervet nødvendiggør en række ændringer på dykkerområdet.
Erfaringerne med den nuværende lov har vist, at der er store  

 afgrænsningsproblemer, også for erhvervet, omkring den erhvervsmæssige og  

 rekreative dykning.
Det er baggrunden for, at lovforslaget præciserer, hvad  

 der skal forstås ved dykkerarbejde, og af hensyn til dykkerens sikkerhed og  

 helbred derfor bør være undergivet særlige forskrifter.
Denne afgrænsning  

 foretages i § 3, stk. 2 og 3.
Der er endvidere sket en tilpasning af loven til den tekniske udvikling.  

 Samtidig foreslås, at en række mere tekniske detailforskrifter skal kunne  

 fastsættes administrativt.
Herved åbnes der mulighed for en smidigere  

 tilpasning af nye krav på området, der måtte følge af den tekniske udvikling  

 eller gennemførelse af internationale bestemmelser.
Som en konsekvens heraf  

 foreslås blandt andet, at de ret teknisk betonede regler om tung og let  

 dykkerudrustning samt om blandingsgasdykkere ikke længere fastsættes direkte  

 i loven, men i en bekendtgørelse.
3. For at øge sikkerheden er der endvidere foreslået en skærpelse  

 af arbejdsgiverens, dykkerlederens og dykkerens pligter samt  

 straffebestemmelserne, der er knyttet hertil.
Det svarer helt til den  

 udvikling, der er sket på arbejdsmiljøområdet, herunder de seneste ændringer  

 af lov om skibes sikkerhed m.v.
 4. Forslaget har været sendt til høring i LO og Dansk  

 Arbejdsgiverforening, Brancheforeningen for Dykkermateriel, Danmarks  

 Rederiforening, Dansk Dykkerforening, Dansk Sportsdykker Forbund,  

 Dykkerfirmaernes Brancheforening, Entreprenørforeningen, Erhvervsdykkerne i  

 Falck og SID, MARE-gruppen (den marinarkæologiske referencegruppe), North Sea  

 Operators Committee-Denmark, DykkerSkolen Pro Divers, Stenfiskernes  

 Sammenslutning, Søværnets Teknikskole, Kommunernes Landsforening,  

 Amtsrådsforeningen, Arbejdsministeriet, Forsvarsministeriet,  

 Indenrigsministeriet, Justitsministeriet, Miljø- og Energiministeriet,  

 Sundhedsministeriet og Statsministeriet.
De administrative og økonomiske konsekvenser Forslaget vil kun medføre begrænsede administrative og statsfinansielle  

 konsekvenser.
 Herudover skønnes lovforslaget ikke at få væsentlige erhvervsøkonomiske  

 eller miljømæssige konsekvenser.
Bemærkninger til lovforslagets enkelte bestemmelser Til § 1 Bestemmelsen, der er ny, er alene en beskrivelse af lovens overordnede  

 formål.
Til § 2 Bestemmelsen tilsigter ingen realitetsændringer i anvendelsesområdet i  

 forhold til gældende lov.
Dog indføres nu også hjemmel til at fastsætte krav  

 til dykkermateriel, der anvendes til rekreative formål.
Lovforslaget finder  

 anvendelse på dykkerarbejde og på dykkermateriel.
Lovforslaget supplerer de  

 muligheder, der er efter Lov om visse havanlæg til at regulere arbejde fra  

 havanlæg.
Med hensyn til personafgrænsningen er det dog i stk. 2 præciseret,  

 at dykkerarbejde fra udenlandsk skib på dansk område er begrænset til  

 undersøgelse og reparation m.m. af eget skib.
Til kapitel 2 Lovforslagets kapitel 2 sammendrager gældende lovs § 1, §§ 4 - 8 og §§ 12  

 - 13 og indeholder således betingelserne for at erhverve og bevare et  

 erhvervsdykkerbevis, de nærmere regler om dykkeres pligter og om  

 dykkerarbejdes udførelse.
Til § 3 Stk. 1 medtager gældende lovs § 1, stk. 1, 1. pkt., og opretholder  

 betingelsen om, at man for at udføre dykkerarbejde skal være i besiddelse af  

 erhvervsdykkerbevis.
 Stk. 2 og 3 er nye og definerer dykkerarbejde, jf. de almindelige  

 bemærkninger.
I den gældende lov stilles alene sikkerhedsmæssige krav til dykning, der  

 er erhvervsmæssig.
I praksis har afgrænsningen af, hvad der henregnes til det  

 erhvervsmæssige dykkerarbejde voldt problemer.
Der stilles ikke efter  

 beredskabsloven, lov nr. 1054 af 23. december 1992, eller bekendtgørelse nr.  

 730 af 10. august 1994 om det kommunale redningsberedskabs organisation,  

 virksomhed, materiel og dimensionering noget krav om, at det kommunale  

 redningsberedskab skal kunne løse redningsopgaver, der medfører oprettelse af  

 et kommunalt beredskab, der råder over dykkere.
Der er dog flere steder i  

 landet som led i det kommunale redningsberedskab etableret ordninger,  

 hvorefter personer også uden erhvervsdykkerbevis udfører redningsdykning.  

 Uanset sådanne arbejdsopgaver udføres uden vederlag, er det af hensyn til  

 dykkerens sikkerhed fundet nødvendigt at skærpe kravene.
Ifølge lovforslaget  

 vil sådanne kommunale redningsberedskaber være omfattet af lovforslagets  

 definition af dykkerarbejde.
 Erhvervsdykkerarbejde udføres typisk under vandet, f.eks. efter  

 rekvisition eller som led i et ansættelsesforhold, i forbindelse med  

 opførelse eller reparation af broer, havneanlæg, bolværk, uddybning af  

 sejlløb, bundundersøgelse på skibe, vedligeholdelse og reparation af  

 off-shore installationer (havanlæg), stenfiskeri, optagelse af genstande fra  

 havbunden, hævning af forliste skibe samt ved bjergnings- eller  

 redningsarbejder, eftersøgning, inspektion og arbejde i forbindelse med  

 råstofudvinding m.m.
Normalt udføres sådanne dykkeropgaver af erhvervsdykkere.
Som noget nyt  

 foreslås, at også personer, som ikke er erhvervsdykkere, men som påtager sig  

 særlige dykkeropgaver såsom redningsopgaver eller lignende, uanset dette  

 arbejde udføres vederlagsfrit, bliver omfattet af lovens bestemmelser om  

 dykkerarbejde.
Der kan dog være behov for, at man i visse tilfælde for  

 sådanne arbejdsopgaver kan fastsætte mere lempelige regler.
Der henvises til  

 § 20 og bemærkningerne hertil.
 Uden for disse håndværksmæssige arbejdsområder falder den rekreative  

 dykning, dvs. dykning for sportens og fornøjelsens skyld og undervisning i  

 forbindelse hermed.
Stk. 4 medtager gældende lovs § 1, stk. 2, idet dog bestemmelsen  

 tydeliggør, at forpligtelsen påhviler de personer eller selskaber, der har  

 særlig økonomisk eller anden interesse i et dykkerarbejdes udførelse, f.eks.  

 en hovedentreprenør.
Det er samtidig præciseret, at rekvirenten skal sikre  

 sig, at dykkeren ud over erhvervsdykkerbeviset er i besiddelse af de for det  

 konkrete dykkerarbejdes udførelse krævede kursusbeviser.
 Stk. 5 svarer til den nuværende lovs § 1, stk. 3, hvorefter det er  

 muligt for danske skibe i udlandet at anvende udenlandske dykkere uden  

 erhvervsdykkerbevis, når de pågældende ikke tilhører skibets besætning.
Til § 4 Stk. 1 viderefører kravet om, at uddannelsen til erhvervsdykker  

 kun kan ske på godkendte dykkerskoler.
Stk. 2 svarer til den gældende lovs § 5, stk. 1, og giver  

 erhvervsministeren bemyndigelse til administrativt at fastsætte  

 detailreglerne for uddannelsesforholdene for erhvervsdykkere.
Uddannelsen  

 foregår i dag mod betaling på Søværnets Dykkerskole.
Til § 5 Det foreslås at lovfæste den i dag eksisterende og af ministeren nedsatte  

 dykkerprøvekommission i lighed med, hvad der i øvrigt er gældende indenfor  

 andre søfartsuddannelser.
 I lighed med den nuværende lov foreslås, at det fortsat skal være gratis  

 at få udstedt erhvervsdykkerbeviser.
Til § 6 Bestemmelsen bemyndiger erhvervsministeren til at fastsætte detailreglerne  

 for helbredsbetingelserne, herunder kravene for at få eller bevare  

 dykkerbevis, samt om lægeundersøgelser og attestationer i forbindelse hermed.
 Bestemmelserne i gældende lov om intervallerne mellem lægeundersøgelserne  

 m.v. medtages ikke i lovforslaget, men vil i medfør af denne bestemmelse  

 kunne fastsættes administrativt.
 Stk. 2 svarer til den nuværende lovs § 4, nr. 4, hvor personer med gæld  

 til det offentlige af en vis størrelse kan nægtes et dykkerbevis.
Til § 7 Bestemmelsen svarer med redaktionelle ændringer til gældende lovs § 7,  

 stk. 1 og 3.
Til § 8 Bestemmelsen svarer med redaktionelle ændringer til gældende lovs § 8. Dog  

 er den højeste aldersgrænse på 67 år for dykning ikke medtaget i  

 lovforslaget, da beskyttelseshensynene over for personer over denne alder  

 findes varetaget gennem lægeundersøgelsen.
Som en konsekvens heraf udgår  

 samtidig dispensationsadgangen for aldersgrænsen i gældende lov.
Endvidere er  

 bestemmelserne om domstolsprøvelse nu indeholdt i § 9.
Til §§ 9 og 10 Inddragelse af et erhvervsdykkerbevis medfører, at den pågældende hermed  

 afskæres fra at udøve sit erhverv.
Afgørelsen kan som hidtil prøves ved  

 domstolene.
I erkendelse af indgrebets betydning for den pågældende dykker,  

 er det fundet rimeligt generelt at foreslå, at man i sådanne tilfælde i  

 lighed med den ordning, der gælder ved inddragelse af sønæringsbeviser,  

 letter klageadgangen for dykkeren ved at lade Søfartstyrelsen anlægge  

 retsagen mod den pågældende.
Efter den gældende dykkerlov finder en sådan  

 bestemmelse alene anvendelse for de dykkerbeviser, der inddrages som følge af  

 gæld til det offentlige.
En klage over en afgørelse om inddragelse af beviset på grund af gæld til  

 det offentlige vil ikke have opsættende virkning, medmindre retten ved  

 kendelse træffer beslutning herom, jf. § 9, stk. 4. Dette svarer til den  

 nuværende lov.
Klages der derimod over en afgørelse om inddragelse af et  

 dykkerbevis, hvor begrundelsen for Søfartsstyrelsens afgørelse er, at  

 dykkeren ikke opfylder de helbredsmæssige krav, har en sådan klage opsættende  

 virkning, medmindre Søfartsstyrelsen finder, at klagerens helbredsmæssige  

 tilstand er af en sådan karakter, at man ikke finder det forsvarligt, at den  

 pågældende udøver sit erhverv i den periode, der går, inden en afgørelse  

 træffes af retten.
En lignende bestemmelse findes i sønæringsloven om  

 inddragelse af sønæringsbeviser.
Et inddraget dykkerbevis skal afleveres til Søfartsstyrelsen.
Er  

 inddragelsen af dykkerbeviset sket i medfør af § 8, stk. 1, fordi den  

 pågældende ikke opfylder de helbredsmæssige krav eller nægter at gennemgå en  

 helbredsundersøgelse, kan Søfartsstyrelsen tilbagegive beviset, når de  

 omstændigheder, der har givet anledning til inddraggelsen, ikke længere er  

 tilstede.
Nægter Søfartsstyrelsen at tilbagelevere beviset, kan denne  

 afgørelse prøves ved domstolene.
I lighed med bestemmelserne i sønæringsloven  

 om inddragelse af sønæringsbeviser, kan indbringelse dog først ske, såfremt  

 der er forløbet mindst et år efter, at inddragelsen senest er stadfæstet ved  

 dom.
Til § 11 Hidtil har der som udgangspunkt været stillet krav om danske  

 erhvervsdykkerbeviser.
Der er imidlertid vedtaget to generelle direktiver om  

 gensidig anerkendelse af erhvervsudddannelser, Rådets direktiv 89/48/EØF af  

 21. december 1989 om indførelse af en generel ordning for gensidig  

 anerkendelse af erhvervskompetancegivende vidergående uddannelser samt Rådets  

 direktiv 92/51/EØF af 18. juni 1992 om anden generel ordning for gensidig  

 anerkendelseaf eksamensbeviser, der supplerer direktiv 89/48/ EØF.
Formålet  

 med disse direktiver er at fremme den frie bevægelighed af EU-statsborgere og  

 nu også EØS-statsborgere, der ønsker at udøve deres erhverv i et andet  

 medlemsland.
Bestemmelsen åbner mulighed for, at sådanne personer, der  

 opfylder bestemmelserne i de to generelle direktiver om gensidig anerkendelse  

 af erhvervsudddannelser, kan udøve deres erhverv i Danmark på grundlag af  

 erhvervsdykkerbeviser, som er udstedt i de pågældendes hjemland.
En lignende  

 bestemmelse er allerede indført på søfartsuddannelsesområdet ved den seneste  

 ændring af lov om skibes besætning i 1993.
Til § 12 Stk. 1 omfatter alle former for dykkerarbejde.
I forhold til  

 gældende lov udvider og præciserer bestemmelsen ansvaret med hensyn til  

 instruktions- og tilsynsforpligtelsen for den, der har ledelsen af et  

 dykkerarbejde.
Det vil normalt være dykkerlederen.
 Bestemmelsen i stk. 2 er ny og sigter på at forbedre sikkerheden  

 under arbejdet, idet den pålægger den, der udfører et dykkerarbejde, at følge  

 de givne instruktioner og i øvrigt medvirke til at skabe et sikkert og sundt  

 arbejdsmiljø for dykkerarbejdet.
Til § 13 Bestemmelsen medtager gældende lovs § 13, stk. 1, 1. pkt., og § 13, stk.  

 2, men i lighed med den udvikling, der i øvrigt har fundet sted på  

 arbejdsmiljøområdet til søs, er det fundet hensigtsmæssigt, at man nu får  

 mulighed for at pålægge arbejdsgiveren særlige pligter med hensyn til at  

 sikre dykkeren rimelige og betryggende arbejdsvilkår.
Eksempelvis kan nævnes  

 krav om, at dykkeren skal have særlige kvalifikationer til visse typer af  

 dykkerarbejde, søvn og hvile samt instruktioner vedrørende dykkerarbejdet.  

 Regler herom findes i dag i bekendtgørelse nr. 30 af 15. januar 1988 om  

 betryggelse ved erhvervsdykkerarbejde og om erhvervsdykkerarbejdes sikre  

 udførelse.
En overtrædelse heraf vil efter omstændighederne kunne straffes  

 med bøde, hæfte eller i særlige grove tilfælde med fængsel op til 2 år, jf. §  

 24.
 Den særlige mulighed for efter gældende lovs § 13, stk. 1, 2. pkt., at  

 give adgang til at fravige sikkerhedsbestemmelserne for udenlandske dykkere  

 udgår.
Til § 14 Bestemmelsen i stk. 1, er ny.
Det er fundet vigtigt at fremhæve det  

 sikkerheds- og sundhedsmæssige formål ved lovens regler om dykkermateriel.
 Stk. 2 svarer til gældende lovs § 9.
Til § 15 Efter denne bemyndigelse kan erhvervsministeren fastsætte regler om  

 godkendelse, markedsføring, udlån og udlejning af dykkermateriel, herunder  

 hjælpemateriel.
Bestemmelsen omfatter både dykkermateriel, der anvendes til dykkerarbejde  

 og i rekreativt øjemed, og skal sikre den, der anvender dykkermateriellet mod  

 ulykker og skadelige påvirkninger.
I forhold til gældende lov vil det i  

 bekendtgørelsen blive præciseret, at det påhviler overdragelsesleddet, dvs.  

 fabrikant, importør, handlende m. fl., at sørge for, at materiellet er  

 godkendt.
 Godkendelser af dykkermateriel kan eksempelvis baseres på afprøvninger  

 foretaget af en institution eller virksomhed inden for Den Europæiske Union.
Til § 16 Bestemmelsen svarer med redaktionelle ændringer til gældende lovs § 11 og  

 omfatter syn på dykkerudrustninger og -udstyr, trykkammeranlæg, komponenter  

 og sammensætninger af dykkermateriel.
Bestemmelsen i gældende lovs § 11, stk.  

 1, 3. pkt., er dog ikke medtaget, idet det i lighed med, hvad der gælder  

 inden for andre områder af sikkerhedsmæssig art, ikke findes, at der bør  

 kunne gives mulighed for, at det offentliges sikkerhedsmæssige tilsyn med  

 dykkerudrustninger bliver udøvet af den samme offentlige myndighed, som ejer  

 materiellet.
Til § 17 Bestemmelsen er ny.
Den gældende lov indeholder ingen bestemmelse om  

 nedsættelse af Dykkerråd, dets opgaver og sammensætning.
Imidlertid har der  

 siden 1989 af Søfartsstyrelsen været nedsat et Dykkerråd, der har til opgave  

 at rådgive Søfartsstyrelsen i spørgsmål vedrørende dykning og følge den  

 tekniske og sundhedsmæssige udvikling inden for Søfartsstyrelsens  

 arbejdsområde omkring dykning samt fremsætte ønsker og forslag vedrørende  

 lovgivning om dykning og den dertil knyttede administration.
I rådet er  

 dykkererhvervets parter repræsenteret.
Det er ønskeligt, at rådet lovfæstes.  

 Det er hensigten, at Dykkerrådet skal have repræsentation af de af  

 dykkerlovgivningen berørte interesser, herunder også den rekreative og  

 forskningsmæssige dykning.
Ligeledes findes det hensigtsmæssigt, at der  

 etableres et udvalg til at informere om sikkerhedsforhold i forbindelse med  

 rekreativ dykning.
 Lovforslagets bestemmelse om Dykkerrådet er udbygget med præcisering af  

 ministerens beføjelser til at sammensætte rådet og fastsætte dets  

 forretningsorden, jf. bestemmelsens stk. 2 og 3.
Til § 18 Bestemmelsen er ny, men svarer til den ordning, der gælder for sikkerheden  

 til søs i medfør af lov om skibes sikkerhed m.v.
En udtrykkelig bestemmelse  

 om Søfartsstyrelsens adgang til at udstede forbud eller påbud af hensyn til  

 sikkerheden i forbindelse med dykkerarbejde m.v findes ikke i gældende lov.
Til § 19 Bestemmelsen er ny.
Efter dennne bemyndigelse kan erhvervsministeren  

 fastsætte regler om betaling af udgifterne ved tilsynet efter loven, dvs. at  

 Søfartsstyrelsens faktiske omkostninger i forbindelse med godkendelse af  

 dykkermateriel og med syn på dykkermateriel skal udredes af den, der begærer  

 tilsynsarbejdet afholdt.
Til § 20 Bestemmelsen er ny.
Det foreslås, at erhvervsministeren kan fastsætte, at  

 regler om dykkerarbejde og erhvervsdykkerbevis kan fraviges i særlige  

 tilfælde.
Bestemmelsen tænkes anvendt uden for det typiske, traditionelle område for  

 dykkerarbejde, hvor der for særlige opgaver kan være behov for blandt andet  

 at fravige kravet om erhvervsdykkerbevis, fx i forbindelse med undersøgelser  

 under vand, der udføres af personer med særlig viden eller uddannelse såsom  

 arkæologer, ingeniører, biologer, og som ikke er i besiddelse af gyldigt  

 erhvervsdykkerbevis.
Det er en forudsætning herfor, at arbejdet kan  

 tilrettelægges, således at det er sikkerhedsmæssigt og sundhedsmæssigt  

 forsvarligt.
Til § 21 Bestemmelsen svarer til gældende lovs § 14, stk. 1. Bestemmelsen tænkes  

 anvendt, hvor det i akutte situationer findes nødvendigt at fravige krav om  

 syn af materiel eller krav om erhvervsdykkerbevis.
Der gives årligt ca. 15  

 dispensationer.
Til § 22 Svarer til gældende lovs § 14 a.
Til § 23 Bestemmelsen er ny.
Med henblik på at skærpe sikkerheden er det foreslået,  

 at en dykker, som ved dom gøres ansvarlig for personsskade, også under  

 skærpede omstændigheder kan få fradømt sit erhvervsdykkerbevis.
I lighed med  

 de bestemmelser, der findes i sømandsloven, er det op til domstolene at  

 foretage en vurdering af den pågældendes adfærd.
Det vil dog være rimeligt at  

 foretage en fradømmelse i situationer, hvor den pågældende dykker bevidst  

 tilsidesætter de forskrifter, der er udfærdiget for arbejdets udførelse, og  

 hvor retten finder, at den pågældende er uskikket til at varetage sit  

 erhverv.
Det er ligeledes foreslået, at en dykker, som gentagne gange  

 overtræder loven eller de i medfør af loven fastsatte forskrifter, kan få  

 fradømt sit erhvervsdykkerbevis.
I lighed med de bestemmelser, der gælder om  

 fradømmelse af sønæringsbeviser, kan erhvervsdykkerbeviset fradømmes for en  

 bestemt periode på op til 5 år eller for bestandigt.
 Bestemmelsen supplerer de gældende regler i straffelovens § 78 og § 79 om  

 fradømmelse af retten til at udøve erhvervsvirksomhed i tilfælde, hvor  

 erhvervsudøveren under særlige omstændigheder kan fradømmes retten til at  

 udøve sit erhverv, fx. hvor der er nærliggende fare for, at den pågældende  

 misbruger sin stilling.
Til § 24 Efter gældende lov kan der højst idømmes bøde for overtrædelse af loven og  

 de i medfør heraf udstedte forskrifter.
For at højne sikkerheden ved  

 dykkerarbejde m.v. foreslås strafferammen udvidet, således at der under  

 skærpende omstændigheder vil kunne straffes med hæfte eller fængsel indtil 2  

 år.
Bestemmelsen udelukker dog ikke er anvendelse af straffelovens  

 bestemmelser, hvor en overtrædelse af denne lov kunne medføre en højere straf  

 fx. i forbindelse med uagtsomt manddrab.
 Bestemmelsen i stk. 3 om strafansvar for kollektive enheder svarer  

 til gældende lov, dog med den udvidelse, at der er medtaget en bestemmelse om  

 strafansvar for staten, kommuner og kommunale fællesskaber.
Til § 25 Stk. 3 og 4 medfører, at man i en overgangsperiode, indtil det nye  

 regelsæt er udarbejdet og har været i høring hos det nye dykkerråd, kan  

 fortsætte med de hidtidige regler.
Det er dog ikke hensigten, at man i de nye  

 bestemmelser vil ændre på den nuværende erhvervsdykkeruddannelse.
 Overgangsbestemmelsen i stk. 6, vil muliggøre en trinvis  

 ikraftsættelse af lovforslagets § 15. Herefter vil dykkermateriel, der  

 tidligere var synet og godkendt, fortsat kunne anvendes, dog kan nye skærpede  

 krav til materiellet medføre, at også det allerede godkendte og synede  

 materiel skal opfylde de nye krav, helt eller delvis, inden for en given tids  

 frist.
Til § 26 Den gældende dykkerlov finder i dag anvendelse i Grønland, hvorimod  

 dykkerområdet på Færøerne er et særanliggende.
Bilag I dette bilag er indsat den gældende formulering af den lov, der  

 ophæves Dykkerlov (Lovbekendtgørelse nr. 583, 29. september 1988) § 1. Den, der erhvervsmæssigt udfører dykkerarbejde på dansk  

 territorium eller fra dansk skib, skal være i besiddelse af  

 erhvervsdykkerbevis.
Undtaget herfra er personer, som arbejder fra fremmed  

 skib og hører til dettes besætning, samt personel under forsvarskommandoen,  

 for så vidt angår arbejde udført i tjenesten.
 Stk. 2. Den, der anvender personer til dykkerarbejde, er pligtig  

 at forvisse sig om, at disse er i besiddelse af gyldigt erhvervsdykkerbevis,  

 jf. § 6.
 Stk. 3. Uanset stk. 1 og 2 kan der fra danske skibe i udlandet  

 anvendes udenlandske dykkere uden erhvervsdykkerbevis, når de pågældende ikke  

 tilhører skibets besætning.
 § 2. Der udstedes følgende erhvervsdykkerbeviser, jf. dog § 3:
 1) Bevis som tung dykker, der giver ret til at udføre dykkerarbejde på  

 vanddybder indtil 50 m med let dykkerudrustning og med almindelig atmosfærisk  

 luft som åndemiddel, jf. stk. 2.
 2) Bevis som let dykker, der giver ret til at udføre dykkerarbejde på  

 vanddybder indtil 50 m med let dykkerudrustning og med almindelig atmosfærisk  

 luft som åndemiddel, jf. stk. 3.
 Stk. 2. Ved en »tung dykkerudrustning« forstås en  

 udrustning alene egnet til en dykkers ophold på fast underlag (havbund,  

 platform eller lignende). Tung dykkerudrustning giver ikke mulighed for  

 hurtig ændring af dykkedybde ved egen bevægelse eller opnåelse af positiv  

 opdrift ved med få enkle greb hurtigt at frigøre sig for afvejningsmateriel.  

 Tung dykkerudrustning har normalt konstant åndemiddelventilering af hjelm og  

 fri forbindelse mellem denne og den tilhørende dragt.
Stk. 3. Ved en »let dykkerudrustning« forstås enhver  

 anden udrustning end en tung dykkerudrustning, udformet så dykkeren hurtigt  

 kan ændre dykkedybde enten ved egen bevægelse eller ved med få enkle greb at  

 frigøre sig for afvejningsmateriel.
Let dykkerudrustning har normalt  

 tilførsel af åndemiddel gennem automatisk doseringsventil.
 § 3. Industriministeren kan bestemme, at der ud over de i § 2  

 nævnte erhvervsdykkerbeviser kan udstedes bevis som blandingsgasdykker.
 Stk. 2. Bevis som blandingsgasdykker giver ret til at anvende  

 blandingsgas som åndemiddel ved dykning med let eller tung dykkerudrustning,  

 jf. § 2.
 Stk. 3. Ved blandingsgas forstås ethvert åndemiddel, hvori indgår  

 andre luftarter end i ren atmosfærisk luft eller samme luftarter som i  

 atmosfærisk luft, men i et andet blandingsforhold.
 Stk. 4. Industriministeren fastsætter regler om de betingelser,  

 som en person skal opfylde ud over de i §§ 4 og 6 fastsatte for at erhverve  

 og bevare bevis som blandingsgasdykker.
 § 4. Til erhvervelse af et af de i §§ 2 og 3 nævnte  

 erhvervsdykkerbeviser kræves, at vedkommende:
1) er fyldt 18 år, men ikke 40 år, 2) har gennemgået en af industriministeren fastsat lægeundersøgelse med  

 tilfredsstillende resultat, 3) har bestået den til beviset svarende dykkerprøve ved en af  

 industriministeren godkendt dykkerskole og 4) ikke har betydelig forfalden gæld til det offentlige, hvorved forstås  

 beløb i størrelsesordenen 50.000 kr. og derover.
 Stk. 2. Erhvervsdykkerbeviser udstedes gratis af Søfartsstyrelsen.
 § 5. Industriministeren fastsætter regler om dykkerprøver og om  

 disses afholdelse.
 Stk. 2. Ved de i § 4, stk. 1, nr. 3, nævnte dykkerprøver skal det  

 godtgøres, at den, der aflægger prøven, har fyldestgørende kendskab til:
1) dykketeori, 2) det af beviset omfattede dykkermateriel, herunder almindeligt benyttet  

 hjælpemateriel, 3) praktisk dykning med materiellet, 4) alle almindelige foranstaltninger til varetagelse af dykkerens  

 sikkerhed under arbejdet, 5) tilrettelæggelse af dykningen og 6) dykkerlovgivningen.
 § 6. For at bevare gyldigheden af et erhvervsdykkerbevis skal  

 dykkeren gennemgå en af industriministeren fastsat lægeundersøgelse med et  

 tilfredsstillende resultat.
Stk. 2. Lægeundersøgelsen skal foretages hvert femte år.
Er  

 dykkeren fyldt 40 år, skal undersøgelsen dog foretages hvert andet år, og er  

 han fyldt 60 år, skal den foretages hvert år.
 Stk. 3. Dykkeren skal endvidere årligt med tilfredsstillende  

 resultat gennemgå en af industriministeren fastsat særlig undersøgelse af  

 lungerne (røntgenundersøgelse).
Stk. 4. Er resultatet af de i stk. 1 og 3 nævnte undersøgelser  

 tilfredsstillende, attesterer lægen dette på erhvervsdykkerbeviset.
For så  

 vidt angår den i stk. 1 nævnte undersøgelse udfærdiger lægen tillige en  

 helbredsattest, der indsendes til Søfartsstyrelsen.
 § 7. Hvis de i §§ 4 og 6 nævnte lægeundersøgelser giver anledning  

 til tvivl om, hvorvidt dykkeren opfylder helbredskravene, kan  

 Søfartsstyrelsen forlange supplerende undersøgelser foretaget.  

 Undersøgelserne kan kræves foretaget af særlige institutioner eller af læger  

 med speciel autorisation.
 Stk. 2. For dykkere, der har undergået trindekompression, kan der  

 stilles krav om røntgenundersøgelse af de lange rørknogler.
 Stk. 3. Supplerende undersøgelser er gratis for dykkeren.
§ 8. Er dykkeren fyldt 67 år, eller opfylder han ikke de fastsatte  

 helbredskrav, mister erhvervsdykkerbeviset sin gyldighed og kan inddrages af  

 Søfartsstyrelsen.
Det samme gælder, hvis en dykker nægter at gennemgå  

 lægeundersøgelser i henhold til §§ 6 og 7.
 Stk. 2. Et erhvervsdykkerbevis kan endvidere inddrages af  

 Søfartsstyrelsen, såfremt dykkeren har betydelig forfalden gæld til det  

 offentlige, hvorved forstås beløb i størrelsesordenen 100.000 kr. og derover.  

 Beviset kan inddrages for et bestemt tidsrum indtil 5 år eller indtil videre.  

 Afgørelsen skal indeholde oplysning om adgangen til at begære  

 domstolsprøvelse efter stk. 3 og om fristen herfor.
Stk. 3. En afgørelse i henhold til stk. 2 kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for den myndighed, der har inddraget beviset, inden 4 uger efter, at  

 afgørelsen er meddelt den pågældende.
Myndigheden anlægger sag mod den  

 pågældende i den borgerlige retsplejes former.
Anmodning om sagsanlæg har  

 ikke opsættende virkning, men retten kan ved kendelse bestemme, at den  

 pågældende under sagens behandling skal have adgang til at udøve  

 dykkervirksomhed.
Ankes en dom, hvorved en inddragelse ikke findes lovlig,  

 kan den ret, der har afsagt dommen, bestemme, at dykkervirksomheden ikke må  

 drives under ankesagens behandling.
Stk. 4. En inddragelse efter stk. 2 kan til enhver tid efter  

 ansøgning ophæves af den myndighed, der har truffet afgørelsen.
Hvis  

 ansøgning herom afslås, kan ansøgeren forlange afgørelsen prøvet ved  

 domstolene, såfremt inddragelsen er sket indtil videre og der er forløbet  

 mindst 5 år efter inddragelsen og mindst 2 år efter, at ophævelsen senest er  

 nægtet ved dom.
Stk. 3, 2. og 3. pkt., finder tilsvarende anvendelse.
 § 9. Industriministeren fastsætter bestemmelser om  

 dykkerudrustningers og andet dykkermateriels, herunder hjælpemateriels  

 indretning og udstyr m.v.
 § 10. Enhver dykkerudrustning, der bringes i handelen her i  

 landet, samt enhver komponent eller anordning, der bruges til regulering af  

 åndemiddel i forbindelse med åndemiddelsystemer for dykkerudrustninger eller  

 trykkammeranlæg, skal være af godkendt type.
 Stk. 2. Søfartsstyrelsen fastsætter regler for typegodkendelsen,  

 herunder nødvendig mærkning.
Stk. 3. Trykkammeranlæg, der bruges i forbindelse med dykning,  

 skal være godkendt af Søfartsstyrelsen.
Godkendelsen skal fremgå af opslag.
§ 11. Dykkerudrustninger og trykkammeranlæg eller tilsvarende  

 sammensætninger af dykkermateriel, der anvendes i forbindelse med  

 erhvervsmæssigt dykkerarbejde, eller som udlejes på dansk territorium eller  

 fra dansk skib, skal underkastes eftersyn af Søfartsstyrelsen.
Regler herom  

 fastsættes af industriministeren.
Ministeren kan herunder bestemme, at  

 tilsynet med dykkerudrustninger, der tilhører statsinstitutioner, udøves af  

 institutionen selv.
 Stk. 2. Det påhviler ejere af dykkerudrustninger eller  

 trykkammeranlæg m.v. at anmelde til Søfartsstyrelsen, hvor og hvornår de  

 nævnte syn skal foretages.
§ 12. Den dykker, der anvender en dykkerudrustning, skal sikre  

 sig, at udrustningen er i orden, hver gang den tages i brug.
Dykkeren skal  

 instruere sine medhjælpere om deres pligter, medens dykkerarbejdet foregår.
§ 13. Industriministeren fastsætter regler om dykkerarbejdets  

 sikre udførelse, om betryggelse af dykkere og af hjælpepersonel under  

 arbejdet, herunder af personet i trykkammeranlæg, der bruges i forbindelse  

 med dykning.
Samtidig fastsættes, i hvilket omfang bestemmelserne finder  

 anvendelse på udenlandske dykkere, der arbejder på dansk territorium.
 Stk. 2. Industriministeren fastsætter regler om dykkerjournaler.
 § 14. Søfartsstyrelsen kan under særlige omstændigheder gøre  

 undtagelser fra bestemmelserne i §§ 1 og 4, stk. 1, nr. 1-3, samt §§ 10 og  

 11.
 Stk. 2. Søfartsstyrelsen kan endvidere under særlige  

 omstændigheder fravige den i § 8 amførte aldersgrænse.
 Stk. 3. Søfartsstyrelsen kan i enkelte tilfælde give tilladelse  

 til at foretage dykninger på vanddybder på mere end 50 m.
§ 14a.
Henlægger industriministeren sine beføjelser efter loven  

 til Søfartsstyrelsen, kan ministeren fastsætte regler om klageadgangne,  

 herunder at klager ikke kan indbringes for højere administrativ myndighed.
 § 15. Medmindre højere straf er forskyldt efter den øvrige  

 lovgivning, straffes overtrædelse af § 1 samt §§ 10-12 med bøde.
 Stk. 2. I forskrifter, der udstedes i medfør af loven, kan  

 fastsættes straf af bøde for overtrædelse af bestemmelserne i forskrifterne.
 Stk. 3. Er en overtrædelse begået af et aktieselskab, et  

 anpartsselskab el.lign., kan bødeansvar pålægges selskabet som sådant.
 § 16. Loven træder i kraft den 1. januar 1980.
 Stk. 2. Dykkerlov nr. 50 af 5. marts 1958. ophæves.
 § 17. Loven gælder ikke for Færøerne.
 § 18. De i denne lov indeholdte bestemmelser finder tilsvarende  

 anvendelse på personer, der har erhvervet dykkerbevis i henhold til lov nr.  

 50 af 5. marts 1958, idet dog den i lovens § 8 fastsatte aldersgrænse på 67  

 år først finder anvendelse fra den 1. januar 1990.
 Stk. 2. De i medfør af lov nr. 50 af 5. marts 1958 udstedte  

 dykkerbeviser ligestilles med de i denne lov omhandlede beviser således:
 1) Svømmedykkerbevis ligestilles med bevis som let dykker.
 2) Dykkerbevis af 1. klasse ligestilles med bevis som tung dykker.
 3) Dykkerbevis af 2. klasse ligestilles med bevis som tung dykker, men  

 giver dog kun ret til at udføre dykkerarbejde på vanddybder indtil 12 m.
 Lov nr. 857 af 23. december 1987 indeholder følgende  

 ikrafttrædelsesbestemmelse:
 § 16. Loven træder i kraft den 1. januar 1988.
 Lov nr. 936 af 27. december 1991 indeholder følgende  

 ikrafttrædelsesbestemmelse:
 § 20. Loven træder i kraft ved bekendtgørelse i Lovtidende.
 (* 1) Loven indeholder bestemmelser, der gennemfører Rådets direktiv nr.  

 89/48/EØF, EF-Tidende 1989 L 19 s. 16 om indførelse af en generel ordning for  

 anerkendelse af erhvervskompetencegivende videregående uddannelser, og nr.  

 92/51 EØF, EF-Tidende 1992 L 209 s. 25 om anden generel ordning for gensidig  

 anerkendelse af eksamensbeviser.
