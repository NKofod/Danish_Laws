Nr LSF 35 Forslag til Lov om ændring af forskellige skattelove (International  

 beskatning) Fremsat af skatteministeren (Carsten Koch) den 2. november 1994 Vedtaget ved tredjebehandling den 25. april 1995 Lov nr. 312 af 17/05/1995 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. I § 1 indsættes efter stk. 6 som nyt stykke:
»Stk. 7. Selskaber og foreninger m.v. omfattet af stk. 1, nr.  

 2-6, anses for hjemmehørende her i landet, hvis ledelsen har sæde her i  

 landet.
Dette gælder, uanset hvor selskabet eller foreningen m.v. eventuelt  

 er indregistreret.
Bestemmelsen i 1. og 2. pkt. finder dog ikke anvendelse på  

 et selskab eller en forening m.v., som er omfattet af fuld skattepligt i en  

 fremmed stat efter denne stats skatteregler, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af indkomst fra et fast driftssted i den  

 pågældende stat ved at nedsætte den danske skat af denne indkomst med et  

 større beløb end det beløb, der er betalt i skat af denne indkomst i den  

 pågældende stat.« 2. § 2, stk. 1, litra c , affattes således:
 »c) oppebærer udbytte omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 3. I § 4 indsættes som stk. 3:
»Stk. 3. For selskaber og foreninger m.v., der er stiftet før det  

 tidspunkt, hvor selskabet m.v. bliver hjemmehørende her i landet, indtræder  

 skattepligten på det tidspunkt, hvor selskabet m.v. bliver hjemmehørende her  

 i landet.« 4. Efter § 4 indsættes:
»§ 4 A.
Hvis et selskab eller en forening m.v. bliver fuldt  

 skattepligtig efter § 1, fordi ledelsens sæde flyttes her til landet, eller  

 hvis et selskab eller en forening m.v. efter bestemmelserne i en  

 dobbeltbeskatningsoverenskomst bliver hjemmehørende her i landet, anses  

 aktiver og passiver, som ikke i forvejen er omfattet af dansk beskatning, for  

 anskaffet på det faktiske anskaffelsestidspunkt til handelsværdien på  

 tilflytningstidspunktet, jf. dog stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.
Stk. 3. Overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
Stk. 4. Overstiger afståelsessummen for aktiver som nævnt i stk.  

 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 Stk. 5. Udgifter afholdt før tilflytningstidspunktet kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
Stk. 6. Stk. 1-5 finder tilsvarende anvendelse på selskaber og  

 foreninger m.v., der bliver skattepligtige efter § 2, og som ikke umiddelbart  

 forinden har været skattepligtige efter § 1.« 5. § 5, stk. 5, affattes således:
»Stk. 5. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, finder stk. 1-3 tilsvarende  

 anvendelse.« 6. I § 5 indsættes som stk. 7:
»Stk. 7. Hvis et selskab eller en forening m.v. ophører med at være  

 skattepligtig efter § 1, fordi ledelsens sæde flyttes til udlandet, Grønland  

 eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet.
Salgssummen ansættes til handelsværdien på  

 fraflytningstidspunktet.« 7. I § 9, stk. 1, indsættes efter 1. pkt. som nyt punktum:
»Selskaber eller foreninger m.v. omfattet af § 1, stk. 1, der anses  

 for hjemmehørende i en fremmed stat, Færøerne eller Grønland efter  

 bestemmelserne i en dobbeltbeskatningsoverenskomst, kan kun fratrække  

 udgifter, der vedrører indtægter, som Danmark efter overenskomsten kan  

 beskatte.« 8. I § 13, stk. 1, nr. 2, indsættes efter 2. pkt. som nyt  

 punktum:
»Bestemmelsen i 1. pkt. omfatter ikke udbytte vedrørende aktier som  

 nævnt i aktieavancebeskatningslovens § 2 a.« 9. I § 13, stk. 3, indsættes efter »Reglerne i stk. 1,  

 nr. 2,»: »1. og 2. pkt.,».
 10. I § 13, stk. 4, ændres  

 »aktieavancebeskatningslovens § 3« til:  

 »aktieavancebeskatningslovens § 2 a eller § 3«.
 11. I § 17 indsættes efter stk. 4 som nyt stykke:
»Stk. 5. Stk. 3 og 4 finder tilsvarende anvendelse på  

 udbytter vedrørende aktier som nævnt i aktieavancebeskatningslovens § 2  

 a.« Stk. 5 bliver herefter stk. 6.
 12. I § 27, stk. 3, indsættes efter »ligningslovens §  

 16 A, stk. 1«: »eller afståelsessummer omfattet af ligningslovens §  

 16 B«.
 13. I § 31 indsættes som stk. 5-10:
 »Stk. 5. Når et udenlandsk selskab inddrages under sambeskatning,  

 anses aktiver og passiver, som ikke i forvejen er omfattet af dansk  

 beskatning, for anskaffet på det faktiske anskaffelsestidspunkt til  

 handelsværdien ved begyndelsen af det første indkomstår under  

 sambeskatningen, jf. dog stk. 6.
Stk. 6. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil begyndelsen af  

 det første indkomstår under sambeskatningen.
Ved denne beregning anvendes  

 reglerne på dette tidspunkt.
Dog skal aktiverne anses for erhvervet til  

 handelsværdien ved begyndelsen af det første indkomstår under  

 sambeskatningen, såfremt denne værdi er mindre end værdien beregnet efter 1.  

 og 2. pkt.
Stk. 7. Overstiger afståelsessummen for aktiver som nævnt i stk.  

 6, 1. og 2. pkt., den beregnede værdi ved starten af det første indkomstår  

 under sambeskatningen, nedsættes de genvundne afskrivninger med  

 forskelsbeløbet.
For aktiver, der afskrives efter saldometoden, nedsættes  

 afståelsessummen med forskelsbeløbet.
Nedsættelsen kan ikke overstige et  

 beløb svarende til de i stk. 6 beregnede afskrivninger.
Stk. 8. Overstiger afståelsessummen for aktiver som nævnt i stk.  

 6, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien ved  

 begyndelsen af det første indkomstår under sambeskatningen.
For aktiver, der  

 afskrives efter saldometoden, nedsættes afståelsessummen med forskellen.  

 Nedsættelsen efter 1. og 2. pkt. foretages alene, hvis handelsværdien ved  

 begyndelsen af det første indkomstår under sambeskatningen er højere end den  

 faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 Stk. 9. Udgifter afholdt før det første indkomstår under  

 sambeskatningen kan kun fradrages i den skattepligtige indkomst, hvis der på  

 afholdelsestidspunktet var fradragsret for disse udgifter i medfør af § 2.
Stk. 10. Et selskab anses for at være udenlandsk, hvis det er  

 hjemmehørende i en fremmed stat, Færøerne eller Grønland, herunder efter  

 bestemmelserne i en dobbeltbeskatningsoverenskomst.« 14. Efter § 31 indsættes:
»§ 32. Såfremt et selskab eller en forening m.v. som nævnt i  

 § 1, stk. 1, nr. 1, 2, 2 a, 2 b, 3 a, 4, 5 og 5 b, kontrollerer et udenlandsk  

 selskab eller en forening m.v. (datterselskabet), hvis virksomhed overvejende  

 er af finansiel karakter, og hvis afkast beskattes væsentlig lavere end efter  

 danske regler, medregnes datterselskabets indkomst opgjort efter danske  

 regler ved opgørelsen af den skattepligtige indkomst for koncernens  

 moderselskab (tvungen sambeskatning). Moderselskabet anses for at kontrollere  

 datterselskabet, hvis det direkte eller indirekte ejer mere end 50 pct. af  

 aktiekapitalen i datterselskabet eller direkte eller indirekte råder over  

 mere end 50 pct. af stemmerne i datterselskabet.
Et selskab eller en forening  

 m.v. anses for at være udenlandsk, hvis det er hjemmehørende i en fremmed  

 stat, Færøerne eller Grønland, herunder efter bestemmelserne i en  

 dobbeltbeskatningsoverenskomst.
 Stk. 2. Reglerne om tvungen sambeskatning finder tilsvarende  

 anvendelse, hvis datterselskabet har indgået aftale om skattesats eller  

 beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor det kontrollerende selskab er hjemmehørende.
Stk. 3. Ved opgørelsen af moderselskabets indkomst medregnes den  

 del af datterselskabets indkomst, der svarer til den største af  

 moderselskabet ejede andel af datterselskabets samlede aktiekapital i den  

 pågældende periode.
Der medregnes dog kun indkomst optjent af datterselskabet  

 i den del af moderselskabets indkomstår, hvor betingelserne i stk. 1 er  

 opfyldt.
Der medregnes desuden kun den del af datterselskabets indtægter og  

 udgifter, der vedrører finansiel virksomhed.
Hvis datterselskabet driver  

 anden virksomhed, kan der ved indkomstopgørelsen kun fradrages den del af de  

 samlede finansielle udgifter, som overstiger en beregnet rente af  

 handelsværdien af selskabets ikkefinansielle aktiver ved periodens  

 begyndelse.
Ved renteberegningen anvendes afkastsatsen efter  

 virksomhedsskattelovens § 9.
 Stk. 4. Ved tvungen sambeskatning kan den i stk. 3 nævnte andel af  

 underskud i datterselskabet alene fremføres til fradrag i senere års  

 indkomst, der skal medregnes i moderselskabets skattepligtige indkomst,  

 optjent af samme selskab.
 Stk. 5. Medmindre andet er bestemt, finder bestemmelserne om  

 opgørelse af den skattepligtige indkomst for selskaber, der opfylder  

 betingelserne for sambeskatning efter § 31, tilsvarende anvendelse ved  

 tvungen sambeskatning.
Stk. 6. § 4 i lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen) finder ikke anvendelse.
Nedslag for udenlandske skatter  

 efter ligningslovens § 33, stk. 1, jf. stk. 6, sker med det beløb, der  

 forholdsmæssigt kan henføres til den del af datterselskabets indkomst, der  

 skal medregnes ved opgørelsen af moderselskabets skattepligtige indkomst.
Stk. 7. Bestemmelser om udfærdigelse af regnskab for udenlandske  

 selskaber, der opfylder betingelserne for sambeskatning efter § 31, finder  

 tilsvarende anvendelse ved tvungen sambeskatning.
Er betingelserne for  

 tvungen sambeskatning i stk. 1 kun opfyldt en del af moderselskabets  

 indkomstår, aflægges der perioderegnskab for datterselskabets virksomhed i  

 denne periode.
Stk. 8. Moderselskabet fører en fradragskonto.
På fradragskontoen  

 indgår den del af datterselskabets indkomst, der medregnes i moderselskabets  

 skattepligtige indkomst, med fradrag af udenlandske skatter.
På kontoen  

 fragår udbytter og avancer, der efter en dobbeltbeskatningsoverenskomst ikke  

 skal medregnes ved indkomstopgørelsen, eller hvorpå beskatningen skal lempes  

 efter eksemptionsmetoden, jf. ligningslovens § 33 D, stk. 1. Hvis saldoen  

 herefter er positiv, nedsættes indkomstårets skattepligtige udbytter og  

 aktieavancer hidrørende fra datterselskabet med et tilsvarende beløb.
En  

 eventuel resterende positiv saldo overføres til det efterfølgende indkomstår.
 Stk. 9. Stk. 8 finder tilsvarende anvendelse på udbytter og  

 aktieavancer, som modtages af et datterselskab, der er sambeskattet med  

 moderselskabet.
Stk. 10. Er de almindelige betingelser for sambeskatning efter §  

 31 opfyldt, finder disse regler efter ansøgning anvendelse i stedet for stk.  

 1-7.« § 2 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. § 1, stk. 1, nr. 2 , ophæves.
 Nr. 3-6 bliver herefter nr. 2-5.
 2. I § 1, nr. 4 og 5, ændres »nr. 1-3«  

 til: »nr. 1 og 2«.
 3. I § 1, nr. 5, der bliver § 1, nr. 4, indsættes efter  

 »den danske stat«: »eller kommuner«.
 4. § 1, stk. 2, affattes således:
»Stk. 2. En person, der anses for hjemmehørende i en fremmed  

 stat, Grønland eller Færøerne efter bestemmelserne i en  

 dobbeltbeskatningsoverenskomst, kan kun fratrække udgifter, der vedrører  

 indtægter, som Danmark efter overenskomsten kan beskatte.« 5. § 2, stk. 1, litra f , affattes således:
 »f) oppebærer udbytter omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 6. § 7, stk. 2, ophæves.
 7. I § 8, stk. 1 og 2, ændres »§ 1, nr. 3«  

 til: »§ 1, nr. 2«.
 8. Efter § 8 A indsættes:
 »§ 9. Hvis en person bliver fuldt skattepligtig efter § 1,  

 eller hvis en person efter bestemmelserne i en dobbeltbeskatningsoverenskomst  

 bliver hjemmehørende her i landet, anses aktiver og passiver, som ikke i  

 forvejen er omfattet af dansk beskatning, for anskaffet på det faktiske  

 anskaffelsestidspunkt til handelsværdien på tilflytningstidspunktet, jf. dog  

 stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.
Stk. 3. Overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
Stk. 4. Overstiger afståelsessummen for aktiver som nævnt i stk.  

 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 Stk. 5. Udgifter afholdt før tilflytningstidspunktet kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
 Stk. 6. Stk. 1-5 finder tilsvarende anvendelse på personer, der  

 bliver skattepligtige efter § 2, og som ikke umiddelbart forinden har været  

 skattepligtige efter § 1.
§ 10. Hvis en person ophører med at være skattepligtig, jf. § 1,  

 uden at der er tale om dødsfald, eller en person efter bestemmelserne i en  

 dobbeltbeskatningsoverenskomst bliver hjemmehørende i udlandet, Grønland  

 eller Færøerne, anses af- og nedskrivningsberettigede aktiver, som Danmark  

 ikke efter fraflytningen har beskatningsretten til, for afhændet på  

 ophørstidspunktet.
Aktiverne anses for afhændet til handelsværdien på  

 ophørstidspunktet, dog højst med et beløb svarende til  

 anskaffelsessummen.« 9. § 48 E, stk. 5, 2. pkt., ophæves.
 10. I § 65, stk. 3, indsættes efter  

 »udlodninger«: »og udbetalinger m.v., jf. stk. 1,».
11. I § 65 A, stk. 1 , ændres »30 pct.« til:  

 »25 pct.« 12. I § 65 A, stk. 1 , indsættes efter »ligningslovens  

 § 16 A, stk. 1«: »eller afståelsessummer omfattet af ligningslovens  

 § 16 B«.
§ 3 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994,  

 foretages følgende ændringer:
 1. I § 33 indsættes efter stk. 4 som nye stykker:
 »Stk. 5. Hvis et selskab eller forening m.v. efter  

 selskabsskattelovens § 5, stk. 7, ved indkomstopgørelsen skal medregne  

 fortjeneste på aktiver og passiver, nedsættes den danske skat efter stk. 1 og  

 2 eller efter reglerne i dobbeltbeskatningsoverenskomsten med den skat, som  

 den pågældende stat, Grønland eller Færøerne kunne have pålignet overskud  

 eller kapitalvinding i det faste driftssted, såfremt dette var afstået på  

 samme tidspunkt.
Stk. 6. Skat betalt til fremmed stat, Grønland eller Færøerne af  

 sambeskattede selskaber, der ikke er skattepligtige efter  

 selskabsskattelovens § 1, kan alene fradrages i den danske skat efter stk. 1.  

 Reglerne i eventuelle dobbeltbeskatningsoverenskomster anvendes ikke.« Stk. 5 bliver herefter stk. 7.
 2. § 33 D affattes således:
»§ 33 D.
Overskud eller underskud i et fast driftssted i en  

 fremmed stat behandles efter reglerne i stk. 2-4, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af overskud i det faste driftssted efter  

 eksemptionsmetoden.
Med fast driftssted i en fremmed stat sidestilles fast  

 ejendom i en fremmed stat.
Såfremt en person eller et selskab m.v. har flere  

 faste driftssteder i samme stat, anses de i denne henseende som et fast  

 driftssted.
Som underskud anses også benyttelse af henlæggelser til  

 investeringsfonde og indskud på etableringskonti til forlods afskrivning på  

 et aktiv.
Ved eksemptionsmetoden forstås, at Danmark skal nedsætte den danske  

 skat med den del deraf, som efter forholdet mellem overskuddet i det faste  

 driftssted og den samlede beskattede indkomst falder på førstnævnte del af  

 indkomsten uanset størrelsen af den skat, der er betalt til den fremmede  

 stat.
Stk. 2. Har en person eller et selskab m.v. ved opgørelsen af  

 skattepligtig indkomst foretaget fradrag for underskud i et fast driftssted i  

 en fremmed stat, skal der i efterfølgende indkomstår, hvor der er overskud  

 heraf, eller hvor det faste driftssted eller en del heraf afhændes, ophører  

 eller omdannes til et selskab, ske genbeskatning af et beløb svarende til det  

 tidligere fradragne underskud.
I efterfølgende indkomstår skal der ved  

 opgørelsen af skattepligtig indkomst medregnes et beløb svarende til det  

 fradragne underskud, indtil der er sket beskatning af et beløb svarende til  

 det fradragne underskud.
Der skal dog højst medregnes et beløb svarende til  

 overskud eller fortjeneste i det faste driftssted, som medregnes ved  

 indkomstopgørelsen eller skatteberegningen for samme indkomstår.
 Stk. 3. Har en person eller et selskab m.v. underskud i fast  

 driftssted i en fremmed stat, kan dette underskud kun fradrages ved  

 opgørelsen af skattepligtig indkomst, i det omfang underskuddet overstiger  

 overskud eller fortjeneste i det faste driftssted for tidligere indkomstår,  

 som ikke er indgået ved beregningen efter stk. 2 eller dette stykke.
Stk. 4. Reglen i stk. 2 om genbeskatning af tidligere fradragne  

 underskud og reglen i stk. 3 om begrænsning af fradrag for underskud gælder  

 dog ikke, i det omfang overskuddet eller fortjenesten for efterfølgende  

 henholdsvis tidligere indkomstår modsvares af personens eller selskabets  

 negative indkomst ved anden virksomhed i samme indkomstår.« 3. § 33 E, stk. 1 og 2, ophæves.
 Stk. 3 bliver herefter stk. 1.
 4. I § 33 E, stk. 3, som bliver stk. 1, udgår 1.  

 pkt., og i stedet indsættes:
»Hvis et udenlandsk selskab, som udtræder af sambeskatning efter  

 selskabsskattelovens § 31, over hele sambeskatningsperioden har haft et  

 nettounderskud, der er fradraget i andre selskabers skattepligtige indkomst,  

 skal der i det indkomstår, hvor selskabet udtræder af sambeskatningen, ske  

 genbeskatning af et beløb svarende til det fradragne nettounderskud.  

 Genbeskatning sker ved, at et beløb svarende til underskuddet medregnes ved  

 opgørelsen af moderselskabets skattepligtige indkomst.« 5. I § 33 E indsættes efter stk. 3, som bliver stk. 1, som  

 nyt stykke:
»Stk. 2. Underskud, som ikke er genbeskattet efter stk. 1, 1.  

 og 2. pkt., anses for genbeskattet, efterhånden som det udenlandske selskabs  

 indkomst, jf. selskabsskattelovens § 32, eller udbytter eller aktieavancer  

 hidrørende fra det udenlandske selskab medregnes ved opgørelsen af  

 moderselskabets skattepligtige indkomst.
Hvis moderselskabet ikke skal  

 beskattes af udbytter eller aktieavancer hidrørende fra det udenlandske  

 selskab, sker genbeskatning ved, at et beløb svarende til disse udbytter og  

 avancer medregnes ved opgørelsen af den skattepligtige indkomst.
Tilsvarende  

 gælder, hvis en dobbeltbeskatningsoverenskomst nedsætter dansk beskatning af  

 udbytter eller avancer efter eksemptionsmetoden, jf. § 33 D.
Avancer opgøres  

 efter aktieavancebeskatningslovens § 6, stk. 2 og 3.« 6. I § 33 G indsættes efter stk. 3 som nyt stykke:
»Stk. 4. Stk. 1 og 2 finder tilsvarende anvendelse på  

 udbytter vedrørende aktier som nævnt i aktieavancebeskatningslovens § 2  

 a.« § 4 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 608 af 30. juni  

 1994, foretages følgende ændringer:
 1. I § 2 a, stk. 1, udgår nr. 1.
 Nr. 2 og 3 bliver herefter nr. 1 og 2.
 2. I § 2 a indsættes efter stk. 4 som nyt stykke:
»Stk. 5. Hvis et selskab har indgået aftale om skattesats  

 eller beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor ejerne af kapitalandele i selskabet er  

 hjemmehørende, anses betingelserne i stk. 1, nr. 2, og stk. 2, nr. 2, for  

 opfyldt.« 3. I § 6, stk. 5, indsættes efter 1. pkt. som nye  

 punktummer:
»Perioder, hvor besidderen af aktier er undergivet tvungen  

 sambeskatning med det udstedende selskab, jf. selskabsskattelovens § 32,  

 medregnes ikke ved beregningen af tillægget efter 1. pkt.
Er besidderen af  

 aktierne undergivet tvungen sambeskatning, jf. selskabsskattelovens § 32, i  

 hele ejerperioden, finder 1. pkt. ikke anvendelse.« 4. I § 13, stk. 1, indsættes efter 3. pkt. som nye  

 punktummer:
»Det er endvidere en betingelse, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.« § 5 I skattekontrolloven, jf. lovbekendtgørelse nr. 555 af 24. juni 1994,  

 affattes § 2, stk. 6, sidste pkt., således:
»Fritagelserne efter nr. 1 og 2 gælder ikke, hvis den skattepligtige  

 har modtaget udbytte omfattet af ligningslovens § 16 A, stk. 1, eller  

 afståelsessummer omfattet af ligningslovens § 16 B, i hvilke der ikke er  

 indeholdt udbytteskat efter kildeskattelovens § 65, medmindre udbyttet m.v.  

 er omfattet af kildeskattelovens § 65, stk. 6.« § 6 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 850 af 30. september 1994, foretages følgende  

 ændringer:
 1. I § 13, stk. 5, indsættes efter 1. pkt. som nyt punktum:
»Den personlige indkomst reduceres med fradragsberettigede udgifter,  

 der vedrører denne indkomst, uanset om disse udgifter er omfattet af § 3,  

 stk. 2.« 2. I § 15, stk. 1, ændres »kildeskattelovens § 1, nr.  

 6« til: »kildeskattelovens § 1, nr. 5«.
§ 7 I lov nr. 763 af 27. november 1991 om ophævelse af dobbeltbeskatning i  

 forbindelse med regulering af forbundne foretagenders overskud  

 (EF-voldgiftskonventionen) foretages følgende ændring:
 I § 1 indsættes efter stk. 2 som nyt stykke:
»Stk. 3. For uafhængige medlemmer af rådgivende udvalg finder  

 straffelovens §§ 152 og 152 e tilsvarende anvendelse.
Sagerne er undergivet  

 offentlig påtale.« Stk. 3 bliver herefter stk. 4.
§ 8 I lov nr. 1115 af 21. december 1994 om ændring af ligningsloven m.v.  

 (Beskatning af lønarbejde i udlandet m.v.) foretages følgende ændringer:
 1. I § 3, stk. 2 og 3, ændres »for indkomståret  

 1995« til: »fra og med indkomståret 1995«.
 2. § 3, stk. 4, affattes således:
»Stk. 4. Lovens § 1, nr. 5 og 7, har virkning fra og med  

 indkomståret 1995. 1. pkt. finder dog ikke anvendelse for lønindkomst  

 oppebåret fra den danske stat eller anden offentlig myndighed, hvis lønnen er  

 fastsat i henhold til en kollektiv aftale og det ikke udtrykkeligt fremgår af  

 denne aftale, at lønnen er fastsat under hensyn til, at den er skattefri.
I  

 så fald finder ligningslovens § 33 A ikke anvendelse.« § 9 I lov om kommunal indkomstskat, jf. lovbekendtgørelse nr. 620 af 25.  

 september 1987, som senest ændret ved § 6 i lov nr. 180 af 23. marts 1995,  

 foretages følgende ændring:
I § 2, stk. 4, ændres »§ 1, nr. 2 eller 5, i loven om  

 opkrævning af indkomst- og formueskat for personer m.v.« til: »§ 1,  

 nr. 4, i lov om opkrævning af indkomst- og formueskat for personer m.v.  

 (kildeskat).« § 10 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 726 af 5. august 1994, som ændret ved § 1 i lov nr.  

 180 af 23. marts 1995, foretages følgende ændringer:
 1. I § 1, stk. 1, indsættes efter nr. 3 som nyt nummer:
»4) Fonde og andre selvejende institutioner, der er oprettet i  

 udlandet, Færøerne eller Grønland, hvis ledelsen har sæde her i landet.
Dette  

 gælder, uanset hvor fonden eller den selvejende institution eventuelt er  

 indregistreret.« 2. I § 2 indsættes efter stk. 4 som nyt stykke:
»Stk. 5. Ved indtræden eller ophør af skattepligt som følge  

 af, at ledelsens sæde flyttes, finder de for selskaber og foreninger m.v.  

 gældende bestemmelser om indgangsværdier og ophørsbeskatning tilsvarende  

 anvendelse.« 3. I § 3, stk. 1, og § 4, stk. 1 og 3, ændres  

 »§ 1, nr. 1 og 2« til: »§ 1, nr. 1, 2 og 4«.
 4. I § 3, stk. 3, § 4, stk. 7, § 5, stk. 1 og 2, og  

§ 15, stk. 3, ændres »§ 1, nr. 1« til: »§ 1, nr. 1 og  

 4«.
 5. I § 4, stk. 2, ændres »§ 1, nr. 1, eller 2«  

 til: »§ 1, nr. 1, 2 eller 4«.
 6. I § 14 indsættes efter stk. 1 som nyt stykke:
»Stk. 2. Fonde og andre selvejende institutioner omfattet af  

 § 1, nr. 4, sættes i skat i den kommune, hvor ledelsen har sæde.« 7. I § 15, stk. 1, 2. pkt., ændres »stk. 1« til:  

 »stk. 2«.
§ 11 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra indkomståret 1995, jf. dog stk.  

 3-7. Er indkomståret 1995 for et selskab eller en forening m.v. påbegyndt før  

 2. november 1994, har loven dog først virkning fra indkomståret 1996, jf. dog  

 stk. 3-7.
 Stk. 3. § 1, nr. 2, 4, 5, 6 og 12, § 2, nr. 5, 8, 10 og 12,  

 ligningslovens § 33, stk. 5, som affattet ved § 3, nr. 1, samt § 4, nr. 4,  

 har virkning fra den 2. november 1994.
 Stk. 4. § 2, nr. 11, har virkning i overensstemmelse med lov nr.  

 374 af 18. maj 1994 om ændring af forskellige skattelove. (Andelsselskaber) §  

 17, stk. 13.
 Stk. 5. Selskabsskattelovens § 4 A, stk. 6, som affattet ved denne  

 lovs § 1, nr. 4, og kildeskattelovens § 9, stk. 5, som affattet ved denne  

 lovs § 2, nr. 8, har virkning fra den 6. april 1995.
 Stk. 6. For fonde og andre selvejende institutioner omfattet af  

 fondsbeskatningslovens § 1, stk. 1, nr. 4, som indsat ved denne lovs § 10,  

 nr. 1, har loven virkning fra indkomståret 1996. Er indkomståret 1996 for en  

 fond eller anden selvejende institution påbegyndt den 6. april 1995, har  

 loven dog først virkning fra indkomståret 1997.
 Stk. 7. Fondsbeskatningslovens § 15, stk. 1, som ændret ved denne  

 lovs § 10, nr. 7, har virkning fra indkomståret 1996.
 Stk. 8. Selskabsskattelovens § 4, stk. 3, som affattet ved denne  

 lovs § 1, nr. 3, og selskabsskattelovens § 4 A som affattet ved denne lovs §  

 1, nr. 4, finder tilsvarende anvendelse på selskaber og foreninger m.v., der  

 som følge af denne lov bliver skattepligtige, jf. selskabsskattelovens § 1,  

 stk. 7, som affattet ved denne lovs § 1, nr. 1, jf. dog stk. 9.
 Stk. 9. Stk. 8 finder ikke anvendelse på selskaber og foreninger  

 m.v., der i indkomståret 1994 er omfattet af sambeskatning med et dansk  

 selskab, jf. selskabsskattelovens § 31.
 Stk. 10. Ligningslovens § 33 A finder anvendelse på personer, som  

 ved udløbet af indkomståret 1994 havde påbegyndt personligt arbejde i  

 tjenesteforhold under ophold uden for riget, og som på dette tidspunkt var  

 omfattet af kildeskattelovens § 1, stk. 1, nr. 2, som affattet inden  

 ophævelsen af denne bestemmelse ved denne lovs § 2, nr. 1.
 Stk. 11. Ligningslovens § 33 D, stk. 3, som affattet ved denne  

 lovs § 3, nr. 2, har virkning fra indkomståret 1996. For indkomståret 1995  

 anvendes bestemmelsen endvidere for den forholdsmæssige del af et underskud i  

 et fast driftssted, som svarer til den del af indkomståret 1995, som falder  

 efter den 6. april 1995. Bestemmelsen anvendes kun i det omfang, underskud i  

 et fast driftssted overstiger tidligere overskud eller fortjeneste i det  

 faste driftssted fra indkomståret 1992 eller senere indkomstår.
 Stk. 12. Ligningslovens § 33 E, stk. 2, som affattet ved denne  

 lovs § 3, nr. 5, har virkning ved et udenlandsk datterselskabs udtræden af  

 sambeskatning, hvor det sidste år under sambeskatning er indkomståret 1995  

 eller senere indkomstår.
Stk. 13. Aktieavancebeskatningslovens § 2 a som affattet ved denne  

 lovs § 4, nr. 1 og 2, finder anvendelse for afståelse, der foretages efter 6.  

 april 1995. Skattepligtige, som skal medregne fortjeneste ved opgørelse af  

 den skattepligtige indkomst efter aktieavancebeskatningslovens § 2 a som  

 ændret ved denne lovs § 4, nr. 1 og 2, kan vælge at anvende aktiernes  

 handelsværdi den 6. april 1995 i stedet for den faktiske anskaffelsessum,  

 hvis en eventuel fortjeneste ved afståelse den 5. april 1995 ikke skulle  

 medregnes ved opgørelsen af den skattepligtige indkomst.
Aktier omfattet af  

 2. pkt. anses ved beregningen af forhøjelsen efter  

 aktieavancebeskatningslovens § 6, stk. 5, som ændret ved denne lovs § 4, nr.  

 3, for anskaffet den 6. april 1995.
 Stk. 14. For selskaber, som den 2. november 1994 opfyldte  

 betingelserne i selskabsskattelovens § 32 som affattet ved denne lovs § 1,  

 nr. 14, har bestemmelsen først virkning fra indkomståret 1998. Er  

 indkomståret 1995 for et selskab eller en forening m.v. påbegyndt før 2.  

 november 1994, har bestemmelsen dog først virkning fra indkomståret 1999.
Oprindeligt fremsat forslag § 1 I Lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. I § 1 indsættes som stk. 7 og 8:
»Stk. 7. Selskaber og foreninger m.v. omfattet af stk. 1, nr.  

 2 - 6 anses for hjemmehørende her i landet, hvis ledelsen har sæde her i  

 landet.
Dette gælder uanset, hvor selskabet eller foreningen m.v. eventuelt  

 er indregistreret.
Stk. 8. Hvis et selskab eller en forening m.v. som nævnt i stk. 1,  

 efter bestemmelserne i en dobbeltbeskatningsoverenskomst anses for  

 hjemmehørende i udlandet, Grønland eller Færøerne, er dette alene  

 skattepligtigt efter § 2.« 2. § 2, stk. 1, litra c , affattes således:
 »c) oppebærer udbytte omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 3. I § 4 indsættes som stk. 3:
»Stk. 3. Stk. 1 finder tilsvarende anvendelse på selskaber og  

 foreninger m.v., der bliver skattepligtige efter § 1 som følge af, at  

 selskabets ledelse flyttes her til landet.« 4. Efter § 4 indsættes:
»§ 4 A.
Hvis et selskab eller en forening m.v. bliver fuldt  

 skattepligtig efter § 1, fordi ledelsens sæde flyttes her til landet, eller  

 hvis et selskab eller en forening m.v. efter bestemmelserne i en  

 dobbeltbeskatningsoverenskomst bliver hjemmehørende her i landet, anses  

 aktiver og passiver, som ikke i forvejen er omfattet af dansk beskatning, for  

 anskaffet på tilflytningstidspunktet til handelsværdien på dette tidspunkt,  

 jf. dog stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil tilflytningstidspunktet.
Ved  

 denne beregning anvendes reglerne på tilflytningstidspunktet.
Stk. 3. Overstiger afståelsessummen for aktiver som nævnt i stk. 2  

 den beregnede værdi på tilflytningstidspunktet, nedsættes de genvundne  

 afskrivninger med forskelsbeløbet.
For aktiver, der afskrives efter  

 saldometoden, nedsættes afståelsessummen med forskelsbeløbet.
Nedsættelsen  

 kan ikke overstige et beløb svarende til de i stk. 2 beregnede afskrivninger.
 Stk. 4. Udgifter afholdt før tilflytningstidspunktet, kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
 5. § 5, stk. 5 affattes således:
»Stk. 5. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, finder stk. 1 - 3 tilsvarende  

 anvendelse.« 6. I § 5 indsættes som stk. 7:
»Stk. 7. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet.
Salgssummen ansættes til handelsværdien på  

 fraflytningstidspunktet.« 7. I § 27, stk. 3 indsættes efter »ligningslovens § 16  

 A, stk. 1«: »eller afståelsessummer omfattet af ligningslovens § 16  

 B«.
 8. I § 31 indsættes som stk. 5 - 9:
 »Stk. 5. Når et udenlandsk selskab inddrages under  

 sambeskatning anses aktiver og passiver, som ikke i forvejen er omfattet af  

 dansk beskatning, for anskaffet ved starten af det første indkomstår under  

 sambeskatningen til handelsværdien på dette tidspunkt, jf. dog stk. 6.
Stk. 6. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil starten af det første  

 indkomstår under sambeskatningen.
Ved denne beregning anvendes reglerne på  

 dette tidspunkt.
Stk. 7. Overstiger afståelsessummen for aktiver som nævnt i stk. 6  

 den beregnede værdi ved starten af det første indkomst under sambeskatningen,  

 nedsættes de genvundne afskrivninger med forskelsbeløbet.
For aktiver, der  

 afskrives efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 6 beregnede  

 afskrivninger.
 Stk. 8. Udgifter afholdt før det første indkomstår under  

 sambeskatningen, kan kun fradrages i den skattepligtige indkomst, hvis der på  

 afholdelsestidspunktet var fradragsret for disse udgifter i medfør af § 2.
Stk. 9. Ophører sambeskatningen med et udenlandsk datterselskab  

 efter stk. 1, medregnes ved opgørelsen af moderselskabets skattepligtige  

 indkomst i ophørsåret et beløb svarende til den fortjeneste eller det tab,  

 som datterselskabet ville have opnået ved ophør af virksomhed og salg til  

 handelsværdi af de aktiver og passiver, der var i behold hos datterselskabet  

 ved udløbet af det sidste indkomstår under sambeskatningen.
Ophører  

 sambeskatningen som følge af fusion eller spaltning, gælder dette dog ikke  

 aktiver og passiver, hvor moderselskabet eller andre selskaber omfattet af  

 sambeskatningen indtræder i datterselskabets anskaffelsessummer efter  

 fusionsskatteloven.« 9. Efter § 31 indsættes:
 »§ 32. Såfremt et selskab eller en forening m.v., som nævnt i  

 § 1, stk. 1, nr, 1, 2, 2a, 3a, 4, 5, og 5b, direkte eller indirekte ejer mere  

 end 50 pct. af aktiekapitalen eller direkte eller indirekte råder over mere  

 end 50 pct. af stemmerne i et udenlandsk selskab eller forening m.v.  

 (datterselskabet), hvis virksomhed overvejende er af finansiel karakter, og  

 hvis afkast beskattes væsentligt lavere end efter danske regler, medregnes  

 den del af datterselskabets indkomst opgjort efter danske regler, der svarer  

 til den største af moderselskabet ejede andel af den samlede aktiekapital i  

 den pågældende periode, ved opgørelsen af den skattepligtige indkomst for  

 koncernens moderselskab (tvungen sambeskatning). Dog medregnes der kun  

 indkomst optjent af datterselskabet i den del af moderselskabets indkomstår,  

 hvor betingelserne i 1. punktum er opfyldt.
 Stk. 2. Ved tvungen sambeskatning kan den i stk. 1 nævnte andel af  

 underskud i datterselskabet alene fremføres til fradrag i den del af senere  

 års indkomst optjent af sammme selskab, der skal medregnes i moderselskabets  

 skattepligtige indkomst.
 Stk. 3. Med undtagelse af de af Ligningsrådet fastsatte vilkår om  

 overførsel af underskud finder bestemmelser om opgørelse af den  

 skattepligtige indkomst for selskaber, der opfylder betingelserne for  

 sambeskatning efter § 31, tilsvarende anvendelse ved tvungen sambeskatning.
 Stk. 4. § 4 i lov nr. 486 af 30. juni 1993 finder ikke anvendelse.  

 Nedslag for udenlandske skatter efter ligningslovens § 33, stk. 1, jf. stk.  

 6, sker med det beløb, der forholdsmæssigt kan henføres til den del af  

 datterselskabets indkomst, der skal medregnes ved opgørelsen af  

 moderselskabets skattepligtige indkomst.
Stk. 5. Bestemmelser om udfærdigelse af regnskab for udenlandske  

 selskaber, der opfylder betingelserne for sambeskatning efter § 31, finder  

 tilsvarende anvendelse ved tvungen sambeskatning.
Er betingelserne for  

 tvungen sambeskatning i stk. 1, 1. pkt. kun opfyldt en del af moderselskabets  

 indkomstår, aflægges der perioderegnskab for datterselskabets virksomhed i  

 denne periode.
Stk. 6. Er de almindelige betingelser for sambeskatning efter § 31  

 opfyldt, finder disse regler efter ansøgning anvendelse i stedet for stk.  

 1-5.« § 2 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. I § 1, stk. 1, nr. 2 , ophæves 2., 3. og 4. punktum.
 2. I § 1, nr. 5, indsættes efter »den danske  

 stat«: »eller kommuner«.
 3. § 1, stk. 2 affattes som følger:
»Stk. 2. Hvis en person efter bestemmelserne i en  

 dobbeltbeskatningsoverenskomst anses for hjemmehørende i udlandet, Grønland  

 eller Færøerne, er denne alene skattepligtig efter § 2.« 4. § 2, stk. 1, litra f , affattes således:
 »f) oppebærer udbytter omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 5. Efter § 8 A indsættes:
 »§ 9. Hvis en person bliver fuldt skattepligtig efter § 1,  

 eller hvis en person efter bestemmelserne i en dobbeltbeskatningsoverenskomst  

 bliver hjemmehørende her i landet, anses aktiver og passiver, som ikke i  

 forvejen er omfattet af dansk beskatning, for anskaffet på  

 tilflytningstidspunktet til handelsværdien på dette tidspunkt, jf. dog stk.  

 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil tilflytningstidspunkt.
Ved  

 denne beregning anvendes reglerne på tilflytningstidspunktet.
Stk. 3. Overstiger afståelsessummen for aktiver som nævnt i stk. 2  

 den beregnede værdi på tilflytningstidspunktet, nedsættes de genvundne  

 afskrivninger med forskelsbeløbet.
For aktiver, der afskrives efter  

 saldometoden, nedsættes afståelsessummen med forskelsbeløbet.
Nedsættelsen  

 kan ikke overstige et beløb svarende til de i stk. 2 beregnede afskrivninger.
 Stk. 4. Udgifter afholdt før tilflytningstidspunktet, kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
§ 10. Hvis en person ophører med at være skattepligtig, jf. § 1,  

 uden der er tale om dødsfald, eller en person efter bestemmelserne i en  

 dobbeltbeskatningsoverenskomst bliver hjemmehørende i udlandet, Grønland  

 eller Færøerne, anses af- og nedskrivningsberettigede aktiver, som Danmark  

 ikke efter fraflytningen har beskatningsretten til, for afhændet på  

 ophørstidspunktet.
Aktiverne anses for afhændet til handelsværdien på  

 ophørstidspunktet, dog højst med et beløb svarende til  

 anskaffelsessummen.« 6. § 48 E, stk. 5, 2. pkt. affattes således:
»Opretholdelse af skattepligt efter § 1, stk. 1, nr. 2, bevirker ikke  

 bortfald af beskatningen efter stk. 4.« 7. I § 65, stk. 3 indsættes efter »udlodninger«:  

 »og udbetalinger m.v., jf. stk. 1,» 8. I § 65 A, stk. 1 , ændres »30 pct.« til :  

 »25 pct.«.
 9. I § 65 A, stk. 1 , indsættes efter »ligningslovens  

 § 16 A, stk. 1«: »eller afståelsessummer omfattet af ligningslovens  

 § 16 B«.
§ 3 I lov om påligningen af indkomst og formueskat til staten (ligningsloven),  

 jf. lovbekendtgørelse nr. 851 af 30. september 1994, foretages følgende  

 ændringer:
 1. I § 33 indsættes efter stk. 4 som nye stykker:
 »Stk. 5. Hvis et selskab eller forening m.v. efter  

 selskabsskattelovens § 5, stk. 7, ved indkomstopgørelsen skal medregne  

 fortjeneste på aktiver og passiver, nedsættes den danske skat efter stk. 1 og  

 2 eller efter reglerne i dobbeltbeskatningsoverenskomsten med den skat, som  

 den pågældende stat, Grønland eller Færøerne, kunne have pålignet overskud  

 eller kapitalvinding i det faste driftssted, såfremt dette var afstået på  

 samme tidspunkt.
Stk. 6. Skat betalt til fremmed stat, Grønland eller Færøerne af  

 sambeskattede selskaber, der ikke er skattepligtige efter  

 selskabsskattelovens § 1, kan alene fradrages i den danske skat efter stk. 1.  

 Reglerne i eventuelle dobbeltbeskatningsoverenskomster anvendes ikke.« Stk. 5 bliver herefter stk. 7.
 2. § 33 E ophæves.
§ 4 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 608 af 30. juni  

 1994, indsættes i § 13, stk. 1 efter 3. punktum som nye punktummer:
»Det er endvidere en betingelse, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.« § 5 I lov om skattemæssig opgørelse af varelagre m.v. (Varelagerloven), jf.  

 lovbekendtgørelse nr. 918 af 2. december 1993, ophæves § 5.
§ 6 Skattekontrolloven, jf. lovbekendtgørelse nr. 555 af 24. juni 1994, §  

 2, stk. 6, sidste punktum affattes således:
»Fritagelserne efter nr. 1 og 2 gælder ikke, hvis den skattepligtige  

 har modtaget udbytte omfattet af ligningslovens § 16 A, stk. 1 eller  

 afståelsessummer omfattet af ligningslovens § 16 B, i hvilke der ikke er  

 indeholdt udbytteskat efter kildeskattelovens § 65, medmindre udbyttet m.v.  

 er omfattet af kildeskattelovens § 65, stk. 6.« § 7 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 850 af 30. september 1994, indsættes i § 13, stk. 5  

 efter 1. punktum som nyt punktum:
»Den personlige indkomst reduceres med fradragsberettigede udgifter,  

 der vedrører denne indkomst, uanset om disse udgifter er omfattet af § 3,  

 stk. 2.« § 8 Stk. 1. Loven træder ikraft dagen efter bekendtgørelse i  

 lovtidende.
 Stk. 2. Loven har virkning fra indkomståret 1995, jf. dog stk. 3.  

 Er indkomståret 1995 for et selskab eller en forening m.v. påbegyndt før 2.  

 november 1994, har loven dog først virkning fra indkomståret 1996, jf. dog  

 stk. 3.
 Stk. 3. § 1, nr. 2, 4, 5, 6 og 7, § 2, nr. 4, 5, 7 og 9,  

 ligningslovens § 33, stk. 5, som affattet i § 3, nr. 1, samt § 4 har virkning  

 fra 2. november 1994.
 Stk. 4. § 2, nr. 8 har virkning i overensstemmelse med lov nr. 374  

 af 18. maj 1994 om ændring af forskellige skattelove (Andelsselskaber) § 17,  

 stk. 13.
Bemærkninger til lovforslaget Almindelige bemærkninger 1. Indledning Lovforslaget indeholder en række ændringer og justeringer af den danske  

 internationale skattelovgivning, hvoraf en del er omtalt i Skattepolitisk  

 Redegørelse 1994.
 Lovforslagets hovedpunkter er følgende:
A.
Der indføres regler, hvorefter der kun kan lempes for skat betalt af et  

 sambeskattet datterselskab i udlandet efter creditmetoden.
B.
Dernæst indføres regler om tvungen sambeskatning i det omfang, et dansk  

 selskab kontrollerer et udenlandsk selskab, hvis virksomhed overvejende er af  

 finansiel karakter, og som er underlagt en selskabsbeskatning, der er  

 væsentlig lavere end den danske.
C.
Der indføres regler, der gennemfører en ophørsbeskatning, hvis et  

 udenlandsk selskab udtræder af en sambeskatning.
D.
Hvis et selskab eller en forening m.v. reelt ledes her i landet,  

 beskattes det pågældende selskab eller den pågældende forening som fuldt  

 skattepligtig.
E.
Der indføres regler om indgangsværdier for aktiver ved personers og  

 selskabers flytning til Danmark og for udenlandske selskaber, der inddrages  

 under dansk sambeskatning.
F.
Der indføres en generel beskatning af avancer for selskaber, foreninger  

 m.v. i forbindelse med ophør af fuld skattepligt.
G.
Personer, der ophører med at være fuldt skattepligtige i Danmark,  

 beskattes efter forslaget af genvundne af- og nedskrivninger.
H.
Der indføres bestemmelser, som sikrer at selskaber og foreninger m.v.,  

 samt personer, som Danmark efter bestemmelserne i en  

 dobbeltbeskatningsoverenskomst kun kan beskatte af indtægter fra Danmark, kun  

 får fradrag for udgifter, der vedrører indtægter fra Danmark I.
Der indføres regler, som sikrer begrænset skattepligt af alt, der efter  

 dansk ret anses som udbytte.
Hidtil har visse afståelsessummer ved salg af  

 aktier til det udstedende selskab ikke været omfattet af den begrænsede  

 skattepligt.
J.
Den særlige regel, hvorefter personer fastholdes som fuld  

 skattepligtige 4 år efter fraflytning, ændres, således at dokumentation for  

 indkomstbeskatning i en fremmed stat, Grønland eller Færøerne er en  

 tilstrækkelig betingelse for at den fulde skattepligt ophører.
K.
Kommunalt ansatte, der udstationeres i udlandet, forbliver i lighed med  

 statsligt udsendte ansatte fuldt skattepligtige.
L.
Med henblik på at sikre mod at dansk aktieavancebeskatning undgås eller  

 utilsigtet udskydes, gøres adgangen til ombytning af aktier efter  

 bestemmelserne i aktieavancebeskatningslovens § 13, stk. 1 og 2, betinget af,  

 at der er indhentet tilladelse hertil fra Ligningsrådet.
2. Lovforslagets enkelte dele 2.A.
Der indføres en bestemmelse, hvorefter der i skat af indkomst optjent  

 af sambeskattede udenlandske datterselskaber kun kan opnås nedslag for den  

 skat, der er betalt i udlandet (creditmetoden). Efter lovforslaget vil det  

 være uden betydning, om en dobbeltbeskatningsoverenskomst indeholder en  

 bestemmelse, der lemper efter en anden metode end creditmetoden.
2.B.
Lovforslaget indeholder bestemmelser, hvorefter der i visse  

 situationer gennemføres en tvungen sambeskatning med udenlandske finansielle  

 datterselskaber.
 Forudsætningerne for, at den tvungne sambeskatning gennemføres, er, at  

 moderselskabet har kontrol med det udenlandske datterselskab, at det  

 udenlandske datterselskab overvejende driver finansiel virksomhed, og at  

 datterselskabet i det pågældende land beskattes væsentligt lavere end efter  

 danske regler.
 Forslaget skal ses på baggrund af, at kapitalens fri bevægelighed på  

 globalt plan giver koncerner muligheder for at samle finansielle aktiviteter  

 i datterselskaber i skattelylande, og derved udhule det danske  

 beskatningsgrundlag.
Den foreslåede beskatningsform, der internationalt betegnes som  

 CFC-beskatning (controlled foreign company), anvendes i en række lande med  

 henblik på at sikre beskatningsgrundlaget i relation til finansielle  

 aktiviteter.
Beskatningsformen er således indført i bl.a.
England, Tyskland,  

 Frankrig og USA, ligesom de øvrige nordiske lande har taget initiativer i  

 sådan henseende.
2.C.
Med henblik på at sikre en korrekt opgørelse af den skattepligtige  

 indkomst i den periode, hvor et udenlandsk datterselskab sambeskattes med et  

 dansk moderselskab, indføres der en regel, hvorefter datterselskabets aktiver  

 og passiver anses for solgt på tidspunktet, hvor datterselskabet udtræder af  

 sambeskatningen.
På denne måde sikres det, at det danske moderselskab  

 beskattes af datterselskabets genvundne af- og nedskrivninger m.v.
Se  

 endvidere omtalen nedenfor under 2.E.
2.D.
Det er tvivlsomt, om der efter de gældende regler er hjemmel til at  

 beskatte selskaber, der er indregistreret i fremmede lande, som fuldt  

 skattepligtige, selvom selskabet faktisk ledes her fra landet.
Ved  

 lovforslaget indføres som supplement til de gældende regler en bestemmelse,  

 hvorefter selskaber og foreninger m.v., der ledes fra Danmark, beskattes som  

 fuldt skattepligtige her i landet.
Udvidelsen af grundlaget for fuld skattepligt skal ses på baggrund af de  

 dobbeltbeskatningsoverenskomster, Danmark har indgået.
I tilfælde af, at  

 flere lande efter deres interne regler anser et selskab m.v. for fuld  

 skattepligtigt, bestemmer dobbeltbeskatningsoverenskomsterne som  

 altovervejende hovedregel, at det skal anses for hjemmehørende i det land,  

 hvor den virkelige ledelse har sit sæde.
Ved lovforslaget gives der sikkerhed  

 for, at Danmark kan udnytte den beskatningsret, der i  

 dobbeltbeskatningsoverenskomsterne er tillagt bopælsstaten.
Desuden sikrer  

 lovforslaget, at det danske beskatningsgrundlag ikke udhules ved at  

 selskaber, der ledes fra Danmark, undgår dansk beskatning ved at henlægge  

 aktiviteterne til selskaber, der er indregistreret i et skattelyland.
2.E.
Det foreslås, at der indføres regler om værdifastsættelse af aktiver  

 og passiver i forbindelse med, at en person eller et selskab bliver fuldt  

 skattepligtigt, eller et udenlandsk selskab inddrages under sambeskatning med  

 et dansk selskab.
Det foreslås, at aktiver og passiver ansættes til handelsværdien på  

 tidspunktet, hvor personen eller selskabet bliver fuldt skattepligtigt.
For  

 udenlandske selskaber, der inddrages under sambeskatning, anvendes starten af  

 det første indkomstår under sambeskatningen.
Efter forslaget indføres der særregler for afskrivningsberettigede  

 aktiver, idet indgangsværdien for disse ansættes til den faktiske  

 anskaffelsessum fratrukket de maksimale afskrivninger efter danske regler  

 indtil den fulde skattepligts indtræden eller indtil starten af det første  

 indkomstår under sambeskatning.
Herved sikres, at der ikke opnås et  

 skattemæssigt fradrag to gange for den samme investering.
2.F.
Ved lovforslaget indføres en generel avancebeskatning for selskaber  

 og foreninger m.v. i forbindelse med ophør af fuld skattepligt.
For selskabers m.v. vedkommende aktualiseres avancebeskatningen ved ophør  

 af fuld skattepligt bl.a. af indførelsen af ledelsens sæde som kriterium for  

 fuld skattepligt.
Som følge af denne ændring opstår muligheden for, at et  

 selskab ophører med at være fuldt skattepligtigt, uden at der er tale om  

 likvidation eller fusion.
Den generelle avancebeskatning gennemføres ved at aktiver og passiver, der  

 ikke efter ophør af fuld skattepligt er omfattet af dansk beskatningsret,  

 anses for at være solgt til markedsværdi.
Herved udløses der beskatning i  

 henhold til de almindelige regler om beskatning af avancer og genvundne af-  

 og nedskrivninger.
2.G.
Der indføres for personer en beskatning af genvundne af- og  

 nedskrivninger i forbindelse med ophør af fuld skattepligt.
Beskatningen  

 gennemføres ved at af- og nedskrivningsberettigede aktiver anses for afhændet  

 til markedsværdien - dog højst anskaffelsessummen - på tidspunktet for den  

 fulde skattepligts ophør.
Lovændringen hindrer en udhuling af  

 beskatningsgrundlaget inden fraflytning gennem en udnyttelse af  

 afskrivningsreglerne.
2.H.
Lovforslaget indfører bestemmelser, der sikrer, at hverken selskaber  

 og foreninger m.v. eller personer kan spekulere i at fastholde fuld  

 skattepligt i Danmark, selv om retten til at beskatte den pågældende efter en  

 dobbeltbeskatningsoverenskomst ikke tilfalder Danmark.
 Efter de gældende regler kan f.eks. renteudgifter enten fradrages i  

 indkomst fra Danmark eller fremføres til senere fradrag i dansk indkomst  

 efter globalindkomstprincippet, hvis bopæl i Danmark bibeholdes, uden at  

 Danmark har den tilsvarende beskatningsret.
 Ved lovforslaget sikres en symmetri, således at en person, der efter en  

 dobbeltbeskatningsoverenskomst anses for hjemmehørende i udlandet, alene kan  

 få fradrag i Danmark for udgifter, der relaterer sig til indtægter, som  

 Danmark har beskatningsretten til.
2.I.
Med lovforslaget indføres der begrænset skattepligt af alt, som i  

 henhold til dansk ret anses for udbytte.
I Danmark betragtes afståelsessummer  

 opnået ved salg af aktier til det udstedende selskab normalt som udbytte.  

 Efter de gældende regler er der imidlertid ikke i alle tilfælde hjemmel til  

 at beskatte personer hjemmehørende i udlandet af sådanne afståelsessummer.
I stedet for at modtage almindelige udbyttebetalinger, der undergives  

 beskatning i Danmark, kan udlændinge, der ejer andele i danske foreninger, i  

 nogle situationer sælge andele til den udstedende danske forening uden at  

 blive beskattet af afståelsessummen i Danmark.
Det giver mulighed for at omgå  

 reglerne om begrænset skattepligt af udbytte.
Med forslaget hindres denne  

 omgåelsesmulighed.
2.J.
Reglerne om ophør af fuld skattepligt for personer lempes.
Den  

 såkaldte 4-årsregel ændres, således at fuld skattepligt ophører samtidig med  

 at indkomstbeskatning til en fremmed stat, Grønland eller Færøerne  

 dokumenteres.
Det vil efter forslaget ikke længere være en betingelse, at  

 skattesystemet i det land, hvortil der dokumenteres indkomstbeskatning, er  

 godkendt.
Det vil således efter ændringen være uden betydning, hvilket land  

 man flytter til.
 Set dels på baggrund af, at der efter lovforslaget i forbindelse med  

 fraflytning indføres en beskatning af genvundne af- og nedskrivninger, og  

 dels på baggrund af de gældende regler om beskatning af avancer på aktier og  

 værdipapirer ved fraflytning, er behovet for et skatteflugtsværn ændret.  

 Behovet for et skatteflugtsværn anses for tilstrækkeligt opfyldt, hvis der  

 stilles krav om dokumentation for indkomstbeskatning til en fremmed stat.
2.K.
De gældende danske regler i samspil med indgåede  

 dobbeltbeskatningsoverenskomster medfører, at kommunalt ansatte, der  

 udstationeres i udlandet, hverken er skattepligtige i det pågældende land  

 eller Danmark.
Efter lovforslaget sidestilles de kommunalt udsendte ansatte i relation  

 til fuld skattepligt med statsligt ansatte.
Kommunalt ansatte, der  

 udstationeres, forbliver efter forslaget fuld skattepligtige under  

 udstationeringen.
2.L.
Det opstilles som betingelse for at foretage aktieombytning efter  

 reglerne i aktieavancebeskatningslovens § 13, stk. 1 og 2, at der er opnået  

 tilladelse hertil fra Ligningsrådet.
Ligningsrådet kan opstille særlige  

 vilkår for tilladelsen.
Formålet med bestemmelsen er at forhindre omgåelse af  

 reglerne i skattelovgivningen.
Særligt skal den sikre mod, at personer i  

 stedet for sælge aktier foretager en aktieombytning for at undgå eller  

 udskyde dansk aktieavancebeskatning.
Til eksempel kan beskatning af aktier i finansielle selskaber  

 hjemmehørende i skattelylande, jf. aktieavancebeskatningslovens § 2 a undgås  

 ved at foretage en skattefri aktieombytning med et nyoprettet holdingselskab.  

 Dette selskab kan afstå aktierne uden beskatning, fordi det ikke opnår nogen  

 avance ved en afståelse hurtigt efter ombytningen.
Herefter kan det beløb  

 holdingselskabet modtager som vederlag for aktierne reinvesteres.
3. EU-retlige konsekvenser Der skønnes ikke at være EU-retlige konsekvenser af forslaget.
4. Administrative konsekvenser Lovforslaget skønnes ikke at have nævneværdige administrative  

 konsekvenser.
5. Provenumæssige konsekvenser Området for lovforslagets virkefelt er meget sparsomt statistisk belyst,  

 og det er ikke muligt at udarbejde et talmæssigt underbygget skøn over de  

 provenumæssige konsekvenser.
En række af elementerne har karakter af korrektioner, der standser  

 provenutab i forbindelse med uhensigtsmæssige regelsammenstød.
Dette gælder  

 således forslaget om, at credit-metoden altid skal anvendes ved  

 lempelsesberegningen for et sambeskattet udenlandsk datterselskab og  

 forslaget om, at der kun gives fradrag for udgifter, der vedrører indtægter,  

 som Danmark har beskatningsretten til.
Andre elementer i lovforslaget har primært til formål at forhindre et  

 fremtidigt provenutab ved, at der i takt med den stigende  

 internationalisering sker en udhuling af det danske skattegrundlag.
Dette  

 gælder bl.a. forslaget om fuld skattepligt for selskaber, hvis ledelse har  

 sæde i Danmark, og forslaget om tvungen sambeskatning, når et dansk selskab  

 kontrollerer udenlandske finansielle selskaber beliggende i lavskatteområder.
 Det vurderes, at den samlede virkning af lovforslaget vil være et  

 merprovenu af forholdsvis begrænset størrelse, og formodningen er for, at de  

 potentielle provenutab, der forhindres, kan være af betragtelig størrelse i  

 lyset af kapitalens frie bevægelighed og de friere internationale  

 etableringsmuligheder for virksomhederne.
6. Erhvervsøkonomiske konsekvenser Med lovforslaget justeres reglerne om dobbeltbeskatningslempelse og  

 sambeskatning, hvorved en række utilsigtede konsekvenser i disse regelsæt  

 undgås.
Det mindsker skattesystemets forvridninger og inddrager den fordel,  

 som nogle selskaber og personer har haft af disse regler.
Bemærkninger til de enkelte bestemmelser Til § 1 Til nr. 1 Stk. 7:
 Ændringen er en justering af grundlaget for selskabers fulde skattepligt i  

 Danmark, der er foreslået af Personskatteudvalget (Rapport fra Udvalget om  

 Personbeskatning II, s. 251 f.).
Efter de nugældende regler er aktieselskaber m.v. indregistreret i Danmark  

 fuldt skattepligtige her i landet.
I den skatteretlige teori er der tvivl, om  

 der efter de gældende regler er hjemmel til at beskatte selskaber, der er  

 indregistreret i fremmede lande, som fuldt skattepligtige i Danmark, selvom  

 selskabet faktisk ledes her fra landet.
Der er ikke administrativ praksis for  

 at anse disse selskaber for fuldt skattepligtige i Danmark.
Den foreslåede  

 ændring fjerner denne tvivl og sikrer, at selskaber m.v., der ledes fra  

 Danmark også kan beskattes som fuldt skattepligtige her i landet.
I tilfælde, hvor flere lande efter interne regler anser et selskab for  

 fuldt skattepligtigt, tillægges den fulde beskatningsret af selskabet efter  

 dobbeltdomicilbestemmelsen i hovedparten af de af Danmark indgåede  

 dobbeltbeskatningsoverenskomster det land, hvor selskabets faktiske ledelse  

 har sit sæde (effective management). Dobbeltdomicilbestemmelsen for selskaber  

 forudsætter således, at der efter interne regler er hjemmel til at beskatte  

 selskaber, der reelt ledes fra Danmark, som fuldt skattepligtige.
Den  

 foreslåede ændring præciserer denne hjemmel.
 Lovforslaget sikrer, at det eksisterende beskatningsgrundlag ikke udhules,  

 ved at selskaber, der reelt er danske, gennem indregistrering i udlandet  

 undgår den fulde skattepligt i Danmark.
 Efter forslaget anses et selskab for at være hjemmehørende her i landet,  

 når selskabet er indregistreret her i landet, eller når selskabets ledelse  

 har sæde her i landet.
Afgørelsen af, om et selskabs ledelse har sæde her i landet, beror på en  

 konkret vurdering af de faktiske forhold i forbindelse med  

 beslutningstagningen i selskabet.
Ved denne vurdering lægges først og  

 fremmest vægt på beslutninger forbundet med den daglige ledelse af selskabet.  

 Selskabet vil derfor ofte blive anset for hjemmehørende i Danmark, når  

 direktionen har sæde, eller hovedsædet er beliggende her i landet.
 I det omfang bestyrelsen forestår den reelle ledelse af selskabet, vil  

 stedet for bestyrelsens sæde være af væsentlig betydning for vurderingen af,  

 om selskabet er hjemmehørende i Danmark.
Det er stedet, hvor bestyrelsens beslutninger reelt træffes, der i disse  

 tilfælde er afgørende for ledelsens sædes placering.
Dette kan være aktuelt i  

 tilfælde, hvor f.eks. bestyrelsesformanden reelt forestår ledelsen af  

 selskabet.
Beslutninger, der almindeligvis træffes på generalforsamlingsniveau, er  

 som udgangspunkt ikke afgørende for, om selskabet kan anses for hjemmehørende  

 her i landet.
Aktiebesiddelse vil derfor som udgangspunkt ikke være afgørende  

 for vurderingen.
I det omfang en aktionær faktisk udøver ledelsen af  

 selskabet, kan aktionærens hjemsted indgå i vurderingen af, om selskabets  

 ledelse har sæde her i landet.
 Udbytter fra selskaber, der er fuldt skattepligtige som følge af, at  

 selskabets ledelse har sæde her i landet, er omfattet af kildeskattelovens §  

 2, stk. 1, litra f og selskabsskattelovens § 2, stk. 1, litra c, ligesom  

 pligten til at indeholde skat af udbytter, jf. kildeskattelovens § 65, også  

 påhviler disse selskaber.
 Stk. 8:
Efter de gældende regler er det muligt at bibeholde den fulde skattepligt  

 til Danmark efter interne danske regler, selvom Danmark efter  

 dobbeltbeskatningsoverenskomster alene har mulighed for at beskatte indtægter  

 fra Danmark.
Konsekvensen af dette er, at Danmark alene kan beskatte kilder i  

 Danmark, mens fradragsretten efter globalindkomstprincippet bibeholdes.
Forslaget medfører, at selskaber m.v., der efter de interne danske regler  

 er fuldt skattepligtige, men som følge af indgåede  

 dobbeltbeskatningsoverenskomster kun beskattes af indtægter oppebåret fra  

 kilder her i landet, behandles efter kildeprincippet både i relation til  

 indtægter og fradrag.
Bestemmelsen sikrer symmetri.
Der henvises til omtalen  

 af § 2, nr. 3 (kildeskattelovens § 1, stk. 2).
Til nr. 2 Efter de gældende regler i selskabsskattelovens § 2, stk. 1, litra c, og  

 kildeskattelovens § 2, stk. 1, litra f, omfatter den begrænsede skattepligt  

 udbytte, der er omfattet af ligningslovens § 16 A, stk. 1. Dette gælder  

 uanset, om der skal foretages indeholdelse af udbytteskat efter  

 kildeskattelovens § 65 eller ikke.
 For afståelsessummer omfattet af ligningslovens § 16 B, stk. 1, gælder den  

 begrænsede skattepligt efter selskabsskattelovens § 2, stk. 1, litra c, og  

 kildeskattelovens § 2, stk. 1, litra f, derimod kun for beløb, i hvilke der  

 skal foretages indeholdelse af udbytteskat i henhold til kildeskattelovens §  

 65. I medfør af denne bestemmelse skal foreninger m.v. omfattet af  

 selskabsskattelovens § 1, stk. 1, nr. 2a, 3, 3a, 5, 5a, 5b og 6 ikke  

 indeholde udbytteskat, hvilket betyder, at udenlandske deltagere i disse  

 foreninger m.v. ikke er begrænset skattepligtige af afståelsessummer  

 vedrørende salg af andele til den udstedende forening m.v.
Reglerne i ligningslovens § 16 B tjener som værn mod omgåelse af  

 udbyttebeskatningen.
Det foreslås derfor, at den begrænsede skattepligt efter  

 selskabsskattelovens § 2, stk. 1, litra c, og kildeskattelovens § 2, stk. 1,  

 litra f, udvides til også at omfatte afståelsessummer omfattet af  

 ligningslovens § 16 B, i hvilke der ikke skal foretages indeholdelse af  

 kildeskat efter kildeskattelovens § 65.
Til nr. 3 Det foreslås, at et selskab m.v., der bliver fuldt skattepligt i Danmark  

 som følge af, at ledelsen flyttes her til landet, skatteansættes første gang  

 i overensstemmelse med reglerne for nystiftede selskaber.
Til nr. 4 Det foreslås, at der indføres regler om fastsættelse af indgangsværdier  

 for aktiver og passiver for selskaber m.v., der bliver fuldt skattepligtig,  

 jf. selskabsskattelovens § 1, eller selskaber m.v., der efter bestemmelserne  

 i en dobbeltbeskatningsoverenskomst bliver hjemmehørende i Danmark.
Efter forslaget anses aktiver og passiver som hovedregel for erhvervet på  

 tidspunktet, hvor den fulde skattepligt, jf. § 1, indtræder, eller på  

 tidspunktet, hvor et selskab anses for hjemmehørende i Danmark i h.t. en  

 dobbeltbeskatningsoverenskomst.
Værdierne fastsættes til handelsværdien på  

 dette tidspunkt.
Aktiver og passiver, der i forvejen er værdiansat - f.eks.  

 fordi de er omfattet af et fast driftssted - omfattes ikke af reglen.
Indførelsen af denne regel er en kodificering af den hidtidige praksis for  

 værdifastsættelse af aktiver og passiver i tilfælde, hvor personer bliver  

 fuldt skattepligtige, eller hvor udenlandske selskaber inddrages under  

 sambeskatning med et dansk selskab.
I forhold til aktier er der dog tale om  

 en ændring, idet den hidtidige praksis har anset aktier for erhvervet på det  

 faktiske anskaffelsestidspunkt til den faktiske anskaffelsessum.
 For afskrivningsberettigede aktiver indføres der særlige regler.  

 Afskrivningsberettigede aktiver anses for erhvervet på det faktiske  

 erhvervelsestidspunkt, og de værdiansættes til den faktiske anskaffelsessum  

 reduceret med de maksimale afskrivninger, der efter danske regler kunne være  

 foretaget, indtil den fulde skattepligt til Danmark indtræder.
Bestemmelsen ændrer ikke ved, at det er en forudsætning for afskrivning,  

 at et aktiv faktisk blev erhvervet mod vederlag.
Det er således f.eks.  

 fortsat en forudsætning for afskrivning på goodwill, at denne er erhvervet  

 mod vederlag.
Et sambeskattet selskab kan således ikke opnå afskrivningsret  

 på goodwill, som selskabet selv har oparbejdet.
De foreslåede regler medfører, at afskrivningsgrundlaget i  

 tilflytningsåret er det samme, som hvis selskabet hele tiden havde været  

 undergivet dansk beskatning.
Endvidere opnås, at selskabet ikke kan opnå  

 dobbelt fradrag ved afskrivninger på de samme aktiver to gange; først i  

 udlandet og sidenhen her i landet.
Ved beregningen af indgangsværdien for afskrivningsberettigede aktiver  

 benyttes afskrivningsreglerne på tidspunktet for den fulde skattepligts  

 indtræden.
Dette gælder også selvom afskrivningsreglerne måtte være blevet  

 ændret i den mellemliggende periode.
Hvis et afskrivningsberettiget aktiv, der har været genstand for  

 værdiansættelse i forbindelse med, at et selskab blev fuldt skattepligt til  

 Danmark, senere afhændes, finder stk. 3 anvendelse.
Det følger heraf, at den  

 fiktive afskrivning, jf. stk. 2, ikke ved en senere afhændelse af aktivet  

 avancebeskattes.
Derimod beskattes, hvad der måtte blive genvundet af de  

 faktisk foretagne afskrivninger, efter at selskabet er blevet fuldt  

 skattepligtigt til Danmark, samt en eventuel avance i forhold til den  

 faktiske anskaffelsessum.
I stk. 4 bestemmes det, at udgifter, der er afholdt før selskabet bliver  

 fuldt skattepligtigt til Danmark, ikke kan fradrages i den skattepligtige  

 indkomst.
Dette medfører en begrænsning i muligheden for frit at periodisere  

 udgifter, der efter danske regler frit kan periodiseres, som f.eks.  

 forskningsudgifter, jf. ligningslovens § 8 B, eller udgifter til  

 markedsundersøgelser, jf. ligningslovens § 8 I.
Bestemmelsen medfører desuden  

 at muligheden for at fremføre underskud fra perioder, der ligger forud for  

 den fulde skattepligts indtræden, ikke er til stede.
Såfremt den  

 skattepligtige forinden er begrænset skattepligtig af indkomst fra f.eks. et  

 fast driftssted kan underskud fra dette stadig fremføres.
Tilsvarende gælder  

 udgifter, der frit kan periodiseres, hvis de vedrører et fast driftssted.
Til nr. 5 Efter lovforslaget finder reglerne om selskabers afsluttende  

 skatteansættelse og anmeldelse i forbindelse med opløsning eller overgang til  

 skattefri virksomhed, jf. § 5, stk. 1-3, tilsvarende anvendelse på selskaber  

 m.v., der ophører med at være skattepligtige efter § 1, fordi selskabets  

 ledelse flytter til udlandet.
Til nr. 6 Ved lovforslaget indføres for selskaber m.v. en generel avancebeskatning.  

 I det omfang et selskab m.v. ophører med at være fuldt skattepligtig, jf. §  

 1, som følge af at selskabets ledelse flyttes til udlandet, eller selskabet  

 efter en dobbeltbeskatningsoverenskomst bliver hjemmehørende i en fremmed  

 stat, Færøerne eller Grønland, anses selskabet for at have afhændet sine  

 aktiver og passiver.
Herved udløses en beskatning af avancer, genvundne  

 afskrivninger m.v. i henhold til de almindelige regler.
 Det er alene aktiver og passiver, der efter fraflytningstidspunktet ikke  

 længere er omfattet af dansk beskatningsret, som anses for afhændede.
 Aktivernes og passivernes værdier ansættes til handelsværdien på  

 tidspunktet for den fulde skattepligts ophør.
 Ved skatteberegningen gives et nedslag for den skat, som den stat, hvor  

 det faste driftssted er beliggende, kunne have pålignet, hvis aktiverne og  

 passiverne var afhændet på fraflytningstidspunktet, jf. § 3, nr. 1  

 (ligningsloven § 33, stk. 6).
 Fremgangsmåden ved den foreslåede generelle avancebeskatning svarer i  

 princippet til den, der anvendes efter fusionsskatteloven, når et fast  

 driftssted i udlandet glider ud af dansk beskatning som følge af fusion eller  

 spaltning.
Til nr. 7 Ændringen er en konsekvens af ændringen af § 2, stk. 1, litra c), jf. nr.  

 2.
Til nr. 8 Stk. 5-8:
Der indføres regler om fastsættelse af indgangsværdier for aktiver og  

 passiver for udenlandske selskaber, der inddrages under sambeskatning med et  

 dansk selskab.
Det relevante tidspunkt i denne sammenhæng er starten af  

 indkomståret, hvor det udenlandske selskab inddrages under sambeskatningen.  

 Reglerne for fastsættelse af indgangsværdier er i overensstemmelse med de  

 ovenfor under nr. 4 beskrevne for selskaber, der bliver fuldt skattepligtige.
 Stk. 9:
Efter bestemmelsen foreslås, at såfremt et moderselskab har inddraget et  

 udenlandsk datterselskab under sambeskatning, skal der ved ophør af  

 sambeskatning ske en beskatning af moderselskabet, som om datterselskabets  

 aktiver og passiver er solgt til handelsværdi.
Når aktiverne glider ud af  

 sambeskatningen, bør der ske en genbeskatning af genvundne afskrivninger  

 m.v., således at der på samme måde som ved likvidation sker en korrekt  

 opgørelse af den skattepligtige indkomst for den periode, hvor  

 datterselskaber har været inddraget under sambeskatningen.
Efter de gældende regler i Ligningslovens § 33E sker genbeskatning i form  

 af en likvidationsbeskatning alene i det omfang, der i tidligere indkomstår  

 har været fratrukket underskud fra det udenlandske datterselskab i overskud  

 fra danske selskaber.
Reglen forudsætter, at der uden tidsbegrænsning skal  

 holdes regnskab med datterselskabets underskud.
I konsekvens af forslaget og  

 det samtidige forslag om, at sambeskattede selskaber alene kan opnå nedslag  

 for udenlandsk skat efter creditprincippet, jf. § 3, nr. 1, kan  

 ligningslovens § 33 E ophæves fuldstændigt, jf. § 3, nr. 2.
Til nr. 9 Med bestemmelsen foreslås indført tvungen sambeskatning med udenlandske  

 selskaber, der overvejende driver finansiel virksomhed, og hvis indkomst i  

 det pågældende land beskattes væsentligt lavere end efter danske regler.
 Forslaget skal ses i sammenhæng med den fri bevægelighed for kapital over  

 landegrænserne, og at andre lande i stigende grad ønsker at tiltrække kapital  

 ved at indføre særligt gunstige skatteordninger for selskaber, der ejes af  

 udlændinge.
Da kapital nemt kan flyttes, er det nærliggende for selskaber, der driver  

 finansiel virksomhed, helt eller delvist at flytte aktiviteterne til et  

 sådant udenlandsk, skattebegunstiget selskab.
Herved udhules det danske  

 beskatningsgrundlag.
 En bank kan f.eks benytte et datterselskab beliggende i et  

 lavskatteområder til at betjene danske kunder via deres danske afdelinger.
Danske koncerner kan samle deres finansielle aktiviteter i et  

 lavskatteområde, hvor det udenlandske selskab viderelåner midlerne til de  

 andre koncernselskaber, herunder danske koncernselskaber.
Når renteudgifterne  

 er fuldt fradragsberettigede uden at de modsvarende renteindtægter beskattes  

 her i landet og finansieringsselskabet enten ikke eller kun beskattes meget  

 lavt, vil det alt andet lige være fordelagtigt for koncernen at lade de  

 danske koncernselskaber lånefinansiere deres aktiviteter mest muligt for at  

 nedbringe den danske skat.
 For at imødegå denne udhuling af det danske beskatningsgrundlag foreslås,  

 at såfremt et dansk selskab kontrollerer et udenlandsk finansielt selskab i  

 et land, der er undergivet en væsentligt lavere skat end her i landet, så  

 skal datterselskabets indkomst opgjort efter danske regler medregnes ved  

 opgørelsen af moderselskabet skattepligtige indkomst.
 Moderselskabet anses for at kontrollere datterselskabet, hvis det direkte  

 eller indirekte enten ejer mere end 50 pct. af aktierne eller råder over mere  

 end 50 pct af stemmerne.
Hvorvidt datterselskabet driver finansiel virksomhed afgøres efter samme  

 retningslinier som gælder i aktieavancebeskatningslovens § 2 a.
Indtægterne  

 ved finansiel virksomhed kan f.eks. være renteindtægter, aktieudbytter,  

 kursgevinster, royalties og indtægter fra finansiel leasing.
Banker,  

 forsikringsselskaber samt finansierings- og investeringsselskaber kan derfor  

 bl.a. være omfattet af bestemmelsen.
Ved afgørelsen af, om selskabet undergives en beskatning, der er  

 væsentligt lavere end efter danske regler, tages udgangspunkt i den praksis,  

 der er udviklet efter selskabsskattelovens § 13, stk. 3. Efter denne  

 bestemmelse kan udbytte fra udenlandske datterselskaber oppebæres skattefrit  

 på linie med udbytte fra danske datterselskaber, hvis det udenlandske  

 datterselskab beskattes efter regler, der ikke i væsentlig grad afviger fra  

 reglerne her i landet.
Som udgangspunkt godkendes et beskatningsniveau på  

 omkring 30 pct., forudsat at beskatningsgrundlaget også opgøres på en  

 sammenlignelig måde.
Selskabet må således ikke være undergivet særlige  

 lempelige regler for så vidt angår indkomstopgørelsen.
Datterselskabets indkomst opgøres over samme periode som moderselskabets  

 regnskabsår.
Hvis moderselskabet ikke ejer samtlige aktier i datterselskabet,  

 medregnes kun den del af indkomsten i datterselskabet, der forholdsmæssigt  

 svarer til den af moderselskabet ejede andel af datterselskabet i løbet af  

 moderselskabets indkomstår.
Hvis moderselskabet erhverver eller afhænder  

 aktier, anvendes den største andel i den pågældende periode.
Sælges alle  

 aktier eller så mange aktier, at moderselskabet ikke kontrollerer  

 datterselskabet mere, medregnes kun indkomst optjent af datterselskabet for  

 den periode, hvor moderselskabet ejer mere end 50 pct. af aktierne eller  

 råder over mere end 50 pct. af stemmerne.
Hvis betingelserne for tvungen  

 sambeskatning kun er opfyldt en del af moderselskabet indkomstår, skal der  

 aflægges et perioderegnskab for den periode.
De regler, der gælder for sambeskattede selskabers indkomstopgørelse, hvad  

 enten der er tale om lovregler eller vilkår fastsat af Ligningsrådet, gælder  

 som udgangspunkt tilsvarende ved tvungen sambeskatning.
Særligt kan nævnes,  

 at skattepligtigt udbytte fra datterselskabet kan fradrages ved  

 moderselskabets indkomstopgørelse, i det omfang udbyttet kan indeholdes i den  

 del af datterselskabets indkomst for det forudgående indkomstår, der skal  

 medregnes i moderselskabets skattepligtige indkomst (det såkaldte  

 udbyttefradrag).
Underskud i datterselskabet alene fremføres til fradrag i senere års  

 indkomst optjent af samme selskab.
Ejes ikke alle aktierne, er det kun den  

 del af underskuddet, der svarer til ejerandelen, der kan fremføres.
 Hvad angår betaling af skat sker denne alene på moderselskabets vegne,  

 idet der er tale om en regulering af moderselskabets skattepligtige indkomst.  

 Der kan ikke opnås nedslag i skatten efter reglerne om udlandslempelse.
 Er moderselskabet sambeskattet med andre selskaber, og er  

 sambeskatningsindkomsten negativ, fordeles det resterende underskud alene på  

 de selskaber, der er omfattet af den almindelige sambeskatning.
Såfremt datterselskabet betaler udenlandsk skat, kan denne fradrages i det  

 danske skattetilsvar efter reglerne i ligningslovens § 33, stk. 1, dvs. efter  

 creditprincippet, jf. forslagets § 3 nr. 1. Ejes ikke samtlige aktier, sker  

 nedslaget kun med det beløb, der forholdsmæssigt kan henføres til den del af  

 datterselskabets indkomst, som moderselskabet skal beskattes af.
Er den  

 udenlandske skat beregnet på en regnskabsperiode, der er forskellig fra  

 moderselskabets, fordeles denne forholdsmæssigt på de måneder, der indgår i  

 moderselskabets regnskabsperiode.
 De regler, som Ligningsrådet har fastsat for udfærdigelse af regnskab for  

 udenlandske selskaber, der opfylder de almindelige betingelser for  

 sambeskatning, finder tilsvarende anvendelse ved tvungen sambeskatning.
I det omfang de almindelige betingelser for sambeskatning er opfyldt,  

 finder disse regler anvendelse i stedet.
Det er dog en forudsætning, at der  

 ansøges om sambeskatning indenfor de almindelige frister.
 Ved sambeskatning efter de almindelige regler opnås bl.a., at eventuelt  

 underskud fra datterselskabet kan overføres til fradrag i moderselskabets  

 skattepligtige indkomst.
 I tilfælde, hvor betingelserne i stk. 1 er opfyldt, og hvor sambeskatning  

 foregår efter reglerne for almindelig sambeskatning, vil en konkurs efter  

 reglerne i konkursskatteloven medføre, at den almindelige sambeskatning  

 ophører, hvorfor reglerne for almindelig sambeskatning afløses af reglerne  

 for tvungen sambeskatning.
Til § 2 Til nr. 1 Efter den nugældende formulering af bestemmelsen består den fulde  

 skattepligt i 4 år efter, en person har opgivet bopæl i Danmark, medmindre  

 den skattepligtige godtgør at være undergivet indkomstbeskatning i en fremmed  

 stat, Færøerne eller Grønland.
Det er dog en betingelse, at beskatning i det  

 pågældende land ikke sker efter regler, der er åbenbart lempeligere end  

 reglerne i Danmark.
Skatteministeren træffer afgørelse om et givent lands  

 skattesystem kan godkendes som ikke åbenbart lempeligere end det danske.
Den gældende bestemmelse sættes imidlertid i vidt omfang ud af kraft af  

 dobbeltbeskatningsoverenskomsterne.
Når Danmark har indgået en  

 dobbeltbeskatningsoverenskomst med tilflytningslandet, og den pågældende  

 person anses for hjemmehørende i dette land efter fraflytning, kan Danmark  

 ikke fastholde den fulde skattepligt i 4 år efter fraflytningen.
Bestemmelsen  

 har således ikke et reelt indhold i forhold til lande, med hvilke Danmark har  

 indgået en dobbeltbeskatningsoverenskomst (pt. mere end 50 lande).
 På baggrund af den foreslåede beskatning af genvundne af- og  

 nedskrivninger, jf. nr. § 2, nr. 5 (kildeskattelovens § 10), sammenholdt med  

 de gældende regler om beskatning af avancer på aktier og værdipapirer ved  

 fraflytning efter aktieavancebeskatningslovens § 13a og kursgevinstlovens § 8  

 B, synes der ikke at være samme behov for at udstrække den fulde skattepligt  

 til at vare ved, hvis den pågældende ikke længere har nogen tilknytning her  

 til landet, og den pågældende er underlagt indkomstbeskatning til et fremmed  

 land.
Det foreslås derfor, at den fulde skattepligt til Danmark ophører, når en  

 person ikke længere har bopæl i Danmark, og den pågældende har dokumenteret  

 indkomstbeskatning til en fremmed stat eller Grønland.
Det er uden betydning,  

 hvordan personer beskattes i det land, hvortil de flytter.
Det hidtidige  

 godkendelsessystem, hvorefter de enkelte landes skattesystemer vurderes,  

 afskaffes.
Det vil efter forslaget være uden betydning, om  

 beskatningsniveauet i det pågældende land, hvortil en person flytter, er  

 væsentligt lempeligere end i Danmark, ligesom det er uden betydning at  

 skattebasen opgøres anderledes end her i landet.
Blot den pågældende  

 dokumenterer, at denne indkomstbeskattes i landet, så ophører den fulde  

 skattepligt.
Til nr. 2 Forslaget har til hensigt at sidestille kommunalt udsendte medarbejdere -  

 udsendt både af amts- og primærkommuner - med statsligt udsendte medarbejdere  

 i skattemæssig henseende.
 Forslaget skal ses på baggrund af, at kommunalt ansatte medarbejdere efter  

 hovedparten af de dobbeltbeskatningsoverenskomst, som Danmark har indgået, i  

 lighed med statsansatte ikke kan beskattes i det land, de udsendes til.
Til nr. 3 Den gældende udformning af bestemmelsen bliver overflødig som følge af nr.  

 1.
Hvis en person efter interne regler både er fuldt skattepligtig her til  

 landet og til udlandet, men efter en dobbeltbeskatningsoverenskomst er  

 hjemmehørende i udlandet, kan Danmark ikke beskatte indtægter efter  

 globalindkomstprincippet.
Uanset dette kan den skattepligtige stadig som  

 fuldt skattepligtig efter kildeskatteloven fradrage samtlige udgifter, f.eks.  

 renteudgifter.
Disse fradragsberettigede udgifter resulterer i et  

 fremførselsberettiget underskud, der kan udnyttes, hvis den pågældende senere  

 bliver hjemmehørende her i landet.
Forslaget sikrer den skattemæssige  

 symmetri samt modvirker spekulation i at opnå vilkårligt store fradrag f.eks.  

 ved at optage lån, der placeres som indlån i udlandet, hvor Danmark ikke kan  

 beskatte den til rentefradraget svarende renteindtægt.
I stedet indføres der efter forslaget en bestemmelse, hvorefter en person,  

 der efter bestemmelserne i en dobbeltbeskatningsoverenskomst ikke kan  

 beskattes som fuldt skattepligtig, behandles som begrænset skattepligtig.  

 Dvs. at en person, der både er fuldt skattepligtig i udlandet og her i landet  

 (f.eks i kraft af at have bopæl i begge lande), og som efter en  

 dobbeltbeskatningsoverenskomst anses for hjemmehørende i udlandet, kun kan  

 foretage fradrag for udgifter, der vedrører indtægter, som Danmark har  

 beskatningsretten til.
Forslaget stammer fra personskatteudvalget jf.  

 personskatteudvalgets rapport s. 240 f.
 Forslaget medfører også, at en person, som efter en  

 dobbeltbeskatningsoverenskomst bliver anset for hjemmehørende i udlandet,  

 Færøerne eller Grønland, ikke opfylder betingelserne for at få  

 børnefamilieydelse, jf. lov om børnefamilieydelse § 2, nr. 1.
Til nr. 4 Der henvises til bemærkningerne til § 1, nr. 2.
Til nr. 5 § 9:
For personer, der inddrages under beskatning som fuldt skattepligtige,  

 indføres der regler om fastsættelse af indgangsværdier for aktiver og  

 passiver.
Reglerne er sammenfaldende med de ovenfor under § 1, nr. 4  

 beskrevne for selskaber, der bliver fuldt skattepligtige.
 § 10:
 Efter lovforslaget gennemføres der i forbindelse med ophør af fuld  

 skattepligt for personer en beskatning af genvundne af- og nedskrivninger.
 Det er alene aktiver, der efter fraflytningen ikke længere er omfattet af  

 dansk beskatningsret, der anses for afhændede.
Aktiver omfattet af beskatningen af genvundne af- og nedskrivninger anses  

 for afhændet på tidspunktet for den fulde skattepligts ophør til en værdi  

 svarende til handelsværdien på dette tidspunkt.
Afståelsessummen er dog  

 maximeret til anskaffelsessummen.
Det betyder, at det alene er genvundne af-  

 og nedskrivninger, der beskattes, som om aktiverne var afhændet.
Såfremt den  

 pågældende løbende har foretaget afskrivninger, der overstiger  

 værdiforringelsen på aktiverne, inddrages denne igen ved fraflytningen.
 Forslaget modvirker skattespekulation forud for en fraflytning ved at  

 foretage store afskrivninger, f.eks forskudsafskrivninger på udenlandske  

 ejendomme, hvorefter aktiverne efter fraflytning afhændes uden genbeskatning.  

 Ved tilstrækkelige store investeringer kan hele den skattepligtige indkomst  

 inden fraflytningen elimineres.
Til nr. 6 Forslaget medfører, at procentsatsen i bestemmelsen fremover vil følge af  

 stk. 4.
Til nr. 7 Ved lovforslagets § 1, nr. 2, og § 2, nr. 4, er den begrænsede skattepligt  

 udvidet, således at personer og selskaber bliver begrænset skattepligtige af  

 afståelsessummer omfattet af ligningslovens § 16 B.
Forslaget er en  

 konsekvens heraf.
Til nr. 8 Ændringen er en korrektion som følge af lov nr. 374 af 18. maj 1994 § 10,  

 nr. 1.
Til nr. 9 Forslaget er en konsekvens af ændringen af selskabsskattelovens § 2, stk.  

 1, litra c), jf. § 1, nr. 2, og kildeskattelovens § 2, stk. 1, litra f), jf.  

 nr. 4.
Til § 3 Til nr. 1 Stk. 5:
 Ved forslaget gennemføres en regel, hvorefter selskaber i forbindelse med  

 ophør af fuld skattepligt, jf. § 1, som følge af, at ledelsens sæde flyttes  

 til udlandet, krediteres en hypotetisk skat.
 Reglen finder alene anvendelse, i det omfang selskabet har et fast  

 driftssted i udlandet.
 Den hypotetiske skat udgør den skat, det pågældende udland ville have  

 pålignet selskabet, hvis det faste driftssted var blevet afhændet på  

 tidspunktet for den fulde skattepligts ophør.
 Reglen er en parallel til den gældende bestemmelse i ligningslovens § 33,  

 stk. 4, når udenlandske driftssteder glider ud af dansk beskatningsret i  

 forbindelse med fusion, spaltning eller tilførsel af aktiver.
 Stk. 6:
Efter den foreslåede § 33, stk. 6, kan skat betalt til fremmed stat,  

 Grønland eller Færøerne af udenlandske selskaber omfattet af sambeskatning  

 alene fradrages i skatten af sambeskatningsindkomsten efter ligningslovens §  

 33, stk. 1, dvs. at der højst kan opnås nedslag for den faktisk betalte  

 udenlandske skat.
Reglerne i eventuelle dobbeltbeskatningsoverenskomster  

 anvendes ikke.
Efter hidtidig praksis har man anvendt metodebestemmelsen i  

 dobbeltbeskatningsoverenskomsterne med det pågældende land, når der lempes  

 for udenlandsk beskatning af udenlandske selskaber inddraget under  

 sambeskatningen.
Det vil sige, at hvis man efter overenskomsten skal give et  

 nedslag i den danske skat uden hensyn til den faktiske udenlandske beskatning  

 af indtægter optjent i det pågældende land, er samme fremgangsmåde anvendt på  

 indtægter optjent af det sambeskattede udenlandske selskab.
Når beskatningen af sambeskatningsindkomsten alene påhviler danske  

 selskaber, er der ikke tale om en situation omfattet af  

 dobbeltbeskatningsoverenskomsterne, og Danmark er derfor ikke forpligtet til  

 at benytte bestemmelserne heri.
Bortset fra en evt. regulering af forbundne  

 foretagenders overskud ved samhandel, der ikke sker på markedsvilkår,  

 regulerer dobbeltbeskatningsoverenskomsterne ikke det forhold, at  

forskellige skatteydere beskattes af den samme indkomst.
Som nævnt i  

 bemærkningerne til OECD's modeloverenskomst omfatter overenskomsterne kun de  

 forhold, hvor samme person eller selskab beskattes i mere end en stat  

 af samme indkomst.
Ved alene at anvende creditprincippet på indkomst optjent af sambeskattede  

 udenlandske datterselskaber opnås, at nedslaget i den danske skat afhænger af  

 størrelsen af den udenlandske skat.
Der kan således ikke opnås nedslag udover  

 for den skat, der betales.
Problemet med løbende genbeskatning af underskud  

 fra datterselskaber beliggende i eksemptionslande bortfalder derfor, og de  

 særlige regler i ligningslovens § 33 E kan således ophæves som overflødige.
Endvidere modvirker forslaget, at danske selskaber kan eliminere skatten  

 ved af- og nedskrivninger i udenlandske selskaber, fordi genbeskatning af  

 underskuddet efter de gældende regler i ligningslovens § 33 E, kun finder  

 sted, når der efterfølgende opnås overskud i det udenlandske selskab.
Hvis  

 f.eks. et sambeskattet datterselskab har afskrivningsberettigede  

 driftsmidler, kan man undlade at afskrive på dem med virkning for den danske  

 indkomstopgørelse.
Dette betyder ikke en forøgelse af den danske beskatning,  

 da overskuddet eksemptionslempes (tværtimod forøges beregningsgrundlaget for  

 udlandslempelsen, hvilket fører til en lavere dansk beskatning). Uafhængigt  

 heraf foretages i det pågældende land maksimale afskrivninger efter dette  

 lands interne regler.
Når driftsmidlerne er nedslidte og værdiløse, afhændes  

 virksomheden (evt. til et koncernforbundet selskab), hvilket som følge af de  

 manglende afskrivninger udløser et tab ved opgørelsen af den danske  

 skattepligtige indkomst.
Tabet er fuldt fradragsberettiget uanset, at det  

 modsvares af tidligere års overskud, der ikke er blevet beskattet.
Til nr. 2 Gennem forslagets § 1, nr. 8 og § 3, nr. 1, bliver ligningslovens § 33 E  

 overflødig, hvorfor den ophæves.
Der henvises til bemærkningerne til § 1, nr.  

 8 og § 3, nr. 1.
Til § 4 Efter de nugældende regler kan ombytning af aktier med selskaber, der er  

 omfattet af artikel 3 i EU's fusionsbeskatningsdirektiv (direktiv 90/434/EØF)  

 gennemføres uden tilladelse fra Ligningsrådet.
Med det formål at hindre  

 omgåelse af skattereglerne foreslås det, at ombytning af aktier efter  

 aktieavancebeskatningslovens § 13, stk. 1 og 2, gøres betinget af tilladelse  

 fra Ligningsrådet, som endvidere bemyndiges til at stille vilkår for  

 tilladelsen.
Reglerne i aktieavancebeskatningslovens § 13, stk. 1 og 2, blev indført i  

 1992 i forbindelse med implementeringen af fusionsbeskatningsdirektivet.  

 Bestemmelserne giver aktionærer ret til at foretage ombytning af aktier i  

 selskaber indenfor EU med skattemæssig succession.
Det betyder, at der ikke  

 udløses beskatning for et selskabs aktionærer, der afstår aktierne i  

 selskabet og samtidigt som vederlag modtager aktier i et andet selskab, som  

 opnår flertallet af stemmerettighederne i det første selskab.
Til gengæld  

 bliver aktionæren ved en senere afståelsen af de nye aktier beskattet som om,  

 det er de oprindelige aktier, der afstås.
Formålet med bestemmelserne om aktieombytning er at gøre det nemmere for  

 selskaber og aktionærer at foretage omstruktureringer.
Derfor udskydes den  

 beskatning, der normalt indtræder ved en omorganisering, til senere.
Derimod  

 er det naturligvis ikke hensigten med bestemmelserne, at de skal anvendes til  

 at omgå reglerne i aktieavancebeskatningsloven.
Reglerne om ombytning af aktier hænger naturligt sammen med bestemmelserne  

 i fusionsskatteloven om fusion, spaltning og tilførsel af aktiver.
Disse  

 øvrige transaktioner, som også omhandles i direktivet, er i Danmark alle  

 betinget af tilladelse fra Ligningsrådet.
Denne ordning med  

 forhåndsgodkendelse er hjemlet i direktivets artikel 11, stk. 1, litra a, som  

 foreskriver, at en medlemsstat kan afslå helt eller delvis at anvende  

 bestemmelserne i artikel 4-10 eller inddrage adgangen til at anvende dem,  

 såfremt en fusion, en spaltning, en tilførsel af aktiver eller en ombytning  

 af aktier som hovedformål eller som et af hovedformålene har skattesvig eller  

 skatteunddragelse.
 Rådet og Kommissionen har ved vedtagelsen af direktivet i et  

 rådsprotokollat til artikel 11, stk. 1, erklæret, at en medlemsstat kan gøre  

 brug af mulighederne i denne artikel, hvis f.eks. en tilførsel af aktiver  

 eller ombytning af aktier efterfølges af et hurtigt salg af de værdipapirer,  

 der er udstedt til gengæld for tilførslen.
Med den foreslåede bestemmelse om forhåndsgodkendelse fra Ligningsrådets  

 udnyttes den mulighed, direktivet giver i artikel 11 for at indføre regler  

 mod omgåelse.
Blandt andet sikres det, at Ligningsrådet ved at nægte  

 tilladelse eller opstille vilkår herfor kan forhindre de tilfælde, hvor der  

 foretages en aktieombytning efterfulgt af et hurtigt salg af de ombyttede  

 aktier med det formål at omgå eller udskyde aktieavancebeskatning.
Der er eksempelvis grund til at gribe ind overfor situationer, hvor en  

 aktionær - med det formål at undgå eller udskyde aktieavancebeskatning - i  

 stedet for at sælge aktierne i et selskab foretager en aktieombytning med et  

 holdingselskab, som aktionæren selv ejer, og derefter lader holdingselskabet  

 sælge aktierne i selskabet hurtigt efter ombytningen.
Holdingselskabet vil  

 typisk kunne sælge aktierne i det erhvervede selskab uden at realisere en  

 skattepligtig avance, idet holdingselskabet anses at have erhvervet aktierne  

 i selskabet til handelsværdien på datoen for aktieombytningen.
Herefter har  

 aktionæren blandt andet mulighed for gennem holdingselskabet at reinvestere  

 det beløb salget af aktierne har indbragt Den skitserede transaktion vil blandt andet kunne benyttes til at omgå  

 reglen i aktieavancebeskatningslovens § 2 a i de tilfælde, hvor det  

 udenlandske investeringsselskab er hjemmehørende i en anden EUmedlemsstat.
En  

 dansk person, der ejer aktier omfattet af aktieavancebeskatningslovens § 2 a,  

 vil således i stedet for at sælge disse aktier og blive undergivet beskatning  

 af avancen - opgjort efter aktieavancebeskatningslovens § 6 - som  

 kapitalindkomst kunne ombytte aktierne med et dansk holdingselskab,  

 vedkommende selv ejer.
Holdingselskabet kan herefter sælge aktierne uden at  

 realisere nogen skattepligtig gevinst.
Dernæst kan holdingselskabet  

 eksempelvis reinvestere det beløb, der er opnået ved salg af aktierne i § 2  

 a-selskabet, ligesom det også er en mulighed at udlodde beløbet til  

 aktionæren, som vil modtage det til lav udbyttebeskatning.
Til § 5 Som følge af indførelsen af en generel avancebeskatning af aktiver og  

 passiver når et udenlandsk selskab udtræder af sambeskatning, jf. forslagets  

 § 1, nr. 7, bliver varelagerloven § 5, der foreskriver en genbeskatning i  

 forbindelse med ophør af sambeskatning, overflødig.
Til § 6 Forslaget er en konsekvens af ændringen af selskabsskattelovens § 2, stk.  

 1, litra c), jf. § 1, nr. 2, og kildeskattelovens § 2, stk. 1, litra f), jf.  

 § 2, nr. 4.
Til § 7 Forslaget til ændring af personskattelovens § 13, stk. 5 er en præcisering  

 af den gældende bestemmelse, som den er udformet i lov nr. 426 af 25. juni  

 1993 (beregning af lempelse). Det har været diskuteret, om den gældende  

 formulering af bestemmelsen sikrer det nettoprincip, der var tilsigtet.  

 Præciseringen har derfor til hensigt at sikre, at formålet som anført i  

 bemærkningerne til nævnte lov opnås fuldt ud, hvorfor der i øvrigt henvises  

 til disse bemærkninger (L 294 fremsat den 19. maj 1993).
Til § 8 Det foreslås, at lovforslagets bestemmelser om fastlæggelse af  

 indgangsværdier ved tilflytning til landet, om afståelsesbeskatning ved  

 fraflytning og om tilladelse til aktieombytning skal have virkning fra datoen  

 for lovforslagets fremsættelse.
Det foreslås endvidere, at de ændrede regler  

 om udvidelse af den begrænsede skattepligt for afståelsessummer skal have  

 virkning for afståelsessummer, der udbetales eller godskrives på dagen for  

 lovforslagets fremsættelse eller senere.
 Ændringen af procentsatsen i kildeskattelovens § 65 A, stk. 1, jf. § 2,  

 nr. 8, har dog virkning i overensstemmelse med ikrafttrædelsesbestemmelsen i  

 lov nr. 374 af 18. maj 1994. Det følger heraf, at procentsatsen som  

 hovedregel til og med den 13. december 1995 udgør 30.
 Det foreslås at lovforslagets øvrige bestemmelser får virkning fra og med  

 indkomståret 1995. For selskaber m.v. hvis indkomstår er påbegyndt ved  

 lovforslagets fremsættelse finder disse regler dog først anvendelse på  

 indkomståret 1996.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I Lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. I § 1 indsættes som stk. 7 og 8:
»Stk. 7. Selskaber og foreninger m.v. omfattet af stk. 1, nr.  

 2 - 6 anses for hjemmehørende her i landet, hvis ledelsen har sæde her i  

 landet.
Dette gælder uanset, hvor selskabet eller foreningen m.v. eventuelt  

 er indregistreret.
Stk. 8. Hvis et selskab eller en forening m.v. som nævnt i stk. 1,  

 efter bestemmelserne i en dobbeltbeskatningsoverenskomst anses for  

 hjemmehørende i udlandet, Grønland eller Færøerne, er dette alene  

 skattepligtigt efter § 2.« 2. § 2, stk. 1, litra c , affattes således:
 »c) oppebærer udbytte omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
§ 2. Skattepligt i henhold til denne lov påhviler endvidere  

 selskaber og foreninger m.v. som nævnt i § 1, stk. 1, der har hjemsted i  

 udlandet, for så vidt de - - - c) oppebærer udbytteindtægter m.v., i hvilke der i henhold til  

 kildeskattelovens § 65 skal foretages indeholdelse af udbytteskat, eller  

 modtager udbytter i øvrigt omfattet af ligningslovens § 16 A, stk. 1, - - - 3. I § 4 indsættes som stk. 3:
»Stk. 3. Stk. 1 finder tilsvarende anvendelse på selskaber og  

 foreninger m.v., der bliver skattepligtige efter § 1 som følge af, at  

 selskabets ledelse flyttes her til landet.« 4. Efter § 4 indsættes:
»§ 4 A.
Hvis et selskab eller en forening m.v. bliver fuldt  

 skattepligtig efter § 1, fordi ledelsens sæde flyttes her til landet, eller  

 hvis et selskab eller en forening m.v. efter bestemmelserne i en  

 dobbeltbeskatningsoverenskomst bliver hjemmehørende her i landet, anses  

 aktiver og passiver, som ikke i forvejen er omfattet af dansk beskatning, for  

 anskaffet på tilflytningstidspunktet til handelsværdien på dette tidspunkt,  

 jf. dog stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil tilflytningstidspunktet.
Ved  

 denne beregning anvendes reglerne på tilflytningstidspunktet.
Stk. 3. Overstiger afståelsessummen for aktiver som nævnt i stk. 2  

 den beregnede værdi på tilflytningstidspunktet, nedsættes de genvundne  

 afskrivninger med forskelsbeløbet.
For aktiver, der afskrives efter  

 saldometoden, nedsættes afståelsessummen med forskelsbeløbet.
Nedsættelsen  

 kan ikke overstige et beløb svarende til de i stk. 2 beregnede afskrivninger.
 Stk. 4. Udgifter afholdt før tilflytningstidspunktet, kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
 5. § 5, stk. 5 affattes således:
»Stk. 5. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, finder stk. 1 - 3 tilsvarende  

 anvendelse.« § 5. - - - Stk. 5. Bestemmelserne i stk. 1-4 finder tilsvarende anvendelse,  

 såfremt selskaber eller foreninger m.v. flytter deres hjemsted til Grønland.
- - - 6. I § 5 indsættes som stk. 7:
»Stk. 7. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet.
Salgssummen ansættes til handelsværdien på  

 fraflytningstidspunktet.« 7. I § 27, stk. 3 indsættes efter »ligningslovens § 16  

 A, stk. 1«: »eller afståelsessummer omfattet af ligningslovens § 16  

 B«.
§ 27. - - - Stk. 3. Fritaget for pligten til at indgive selvangivelse er  

 selskaber og foreninger m.v., der alene er skattepligtige efter § 2, stk. 1,  

 litra c), e) eller g). Fritagelsen gælder dog ikke, hvis den skattepligtige  

 har modtaget udbytter omfattet af ligningslovens § 16 A, stk. 1, i hvilke der  

 ikke skal foretages indeholdelse af udbytteskat efter kildeskattelovens § 65,  

 medmindre udbyttet er omfattet af kildeskattelovens § 65, stk. 6, eller har  

 oppebåret royaltyindtægter, hvori der ikke er indeholdt royaltyskat.
- - - 8. I § 31 indsættes som stk. 5 - 9:
 »Stk. 5. Når et udenlandsk selskab inddrages under  

 sambeskatning anses aktiver og passiver, som ikke i forvejen er omfattet af  

 dansk beskatning, for anskaffet ved starten af det første indkomstår under  

 sambeskatningen til handelsværdien på dette tidspunkt, jf. dog stk. 6.
Stk. 6. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil starten af det første  

 indkomstår under sambeskatningen.
Ved denne beregning anvendes reglerne på  

 dette tidspunkt.
Stk. 7. Overstiger afståelsessummen for aktiver som nævnt i stk. 6  

 den beregnede værdi ved starten af det første indkomst under sambeskatningen,  

 nedsættes de genvundne afskrivninger med forskelsbeløbet.
For aktiver, der  

 afskrives efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 6 beregnede  

 afskrivninger.
 Stk. 8. Udgifter afholdt før det første indkomstår under  

 sambeskatningen, kan kun fradrages i den skattepligtige indkomst, hvis der på  

 afholdelsestidspunktet var fradragsret for disse udgifter i medfør af § 2.
Stk. 9. Ophører sambeskatningen med et udenlandsk datterselskab  

 efter stk. 1, medregnes ved opgørelsen af moderselskabets skattepligtige  

 indkomst i ophørsåret et beløb svarende til den fortjeneste eller det tab,  

 som datterselskabet ville have opnået ved ophør af virksomhed og salg til  

 handelsværdi af de aktiver og passiver, der var i behold hos datterselskabet  

 ved udløbet af det sidste indkomstår under sambeskatningen.
Ophører  

 sambeskatningen som følge af fusion eller spaltning, gælder dette dog ikke  

 aktiver og passiver, hvor moderselskabet eller andre selskaber omfattet af  

 sambeskatningen indtræder i datterselskabets anskaffelsessummer efter  

 fusionsskatteloven.« 9. Efter § 31 indsættes:
 »§ 32. Såfremt et selskab eller en forening m.v., som nævnt i  

 § 1, stk. 1, nr, 1, 2, 2a, 3a, 4, 5, og 5b, direkte eller indirekte ejer mere  

 end 50 pct. af aktiekapitalen eller direkte eller indirekte råder over mere  

 end 50 pct. af stemmerne i et udenlandsk selskab eller forening m.v.  

 (datterselskabet), hvis virksomhed overvejende er af finansiel karakter, og  

 hvis afkast beskattes væsentligt lavere end efter danske regler, medregnes  

 den del af datterselskabets indkomst opgjort efter danske regler, der svarer  

 til den største af moderselskabet ejede andel af den samlede aktiekapital i  

 den pågældende periode, ved opgørelsen af den skattepligtige indkomst for  

 koncernens moderselskab (tvungen sambeskatning). Dog medregnes der kun  

 indkomst optjent af datterselskabet i den del af moderselskabets indkomstår,  

 hvor betingelserne i 1. punktum er opfyldt.
 Stk. 2. Ved tvungen sambeskatning kan den i stk. 1 nævnte andel af  

 underskud i datterselskabet alene fremføres til fradrag i den del af senere  

 års indkomst optjent af samme selskab, der skal medregnes i moderselskabets  

 skattepligtige indkomst.
 Stk. 3. Med undtagelse af de af Ligningsrådet fastsatte vilkår om  

 overførsel af underskud finder bestemmelser om opgørelse af den  

 skattepligtige indkomst for selskaber, der opfylder betingelserne for  

 sambeskatning efter § 31, tilsvarende anvendelse ved tvungen sambeskatning.
 Stk. 4. § 4 i lov nr. 486 af 30. juni 1993 finder ikke anvendelse.  

 Nedslag for udenlandske skatter efter ligningslovens § 33, stk. 1, jf. stk.  

 6, sker med det beløb, der forholdsmæssigt kan henføres til den del af  

 datterselskabets indkomst, der skal medregnes ved opgørelsen af  

 moderselskabets skattepligtige indkomst.
Stk. 5. Bestemmelser om udfærdigelse af regnskab for udenlandske  

 selskaber, der opfylder betingelserne for sambeskatning efter § 31, finder  

 tilsvarende anvendelse ved tvungen sambeskatning.
Er betingelserne for  

 tvungen sambeskatning i stk. 1, 1. pkt. kun opfyldt en del af moderselskabets  

 indkomstår, aflægges der perioderegnskab for datterselskabets virksomhed i  

 denne periode.
Stk. 6. Er de almindelige betingelser for sambeskatning efter § 31  

 opfyldt, finder disse regler efter ansøgning anvendelse i stedet for stk.  

 1-5.« § 2 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. I § 1, stk. 1, nr. 2 , ophæves 2., 3. og 4. punktum.
 § 1. Pligt til at svare indkomst- og formueskat til staten i  

 overensstemmelse med reglerne i denne lov påhviler:
- - - Stk. 2. Personer, der inden for de sidste 4 år har haft bopæl her  

 i landet, medmindre de godtgør at være undergivet indkomstbeskatning til  

 fremmed stat, Færøerne eller Grønland.
Det er dog en betingelse, at  

 beskatningen ikke sker efter regler, der er åbenbart lempeligere end reglerne  

 i Danmark.
Afgørelsen af, hvorvidt indkomstbeskatning til fremmed stat,  

 Færøerne eller Grønland kan anses for åbenbart lempeligere end efter reglerne  

 i Danmark, foretages på grundlag af en samlet vurdering.
Der henses tillige  

 til, om en egentlig indkomstbeskatning foretages, om indkomstbeskatningen i  

 princippet omfatter de samlede indtægter, uanset hvorfra de hidrører, og om  

 indkomstbeskatningen sker efter reglerne for derboende personer.
- - - 2. I § 1, nr. 5, indsættes efter »den danske  

 stat«: »eller kommuner«.
 § 1. Pligt til at svare indkomst- og formueskat til staten i  

 overensstemmelse med reglerne i denne lov påhviler:
Stk. 1. - - - Nr. 5. danske statsborgere, som af den danske stat er udsendt til tjeneste  

 uden for riget, og som ikke er omfattet af bestemmelserne foran under nr.  

 1-3, samt de med disse personer samlevende ægtefæller og de hos dem  

 hjemmeværende børn, der ikke er fyldt 18 år ved indkomstårets begyndelse, når  

 de pågældende ægtefæller og børn er danske statsborgere, og de ikke er  

 undergivet indkomstbeskatning til fremmed stat efter reglerne for derboende  

 personer, - - - 3. § 1, stk. 2 affattes som følger:
»Stk. 2. Hvis en person efter bestemmelserne i en  

 dobbeltbeskatningsoverenskomst anses for hjemmehørende i udlandet, Grønland  

 eller Færøerne, er denne alene skattepligtig efter § 2.« § 1. - - - Stk. 2. Skatteministeren kan bestemme, hvorvidt indkomstbeskatning  

 til en fremmed stat, Færøerne eller Grønland opfylder betingelserne i stk. 1,  

 nr. 2, 3. og 4. pkt.
- - - 4. § 2, stk. 1, litra f , affattes således:
 »f) oppebærer udbytter omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 § 2. Pligt til at svare indkomst- og formueskat til staten  

 påhviler endvidere personer, der ikke omfattes af bestemmelserne i § 1, og  

 dødsboer, der behandles i udlandet, for så vidt de pågældende personer eller  

 dødsboer.
Stk. 1. - - - f) oppebærer udbytteindtægter, i hvilke der i henhold til § 65 skal  

 foretages indeholdelse af udbytteskat, eller modtager udbytter i øvrigt  

 omfattet af ligningslovens § 16 A, stk. 1, - - - 5. Efter § 8 A indsættes:
 »§ 9. Hvis en person bliver fuldt skattepligtig efter § 1,  

 eller hvis en person efter bestemmelserne i en dobbeltbeskatningsoverenskomst  

 bliver hjemmehørende her i landet, anses aktiver og passiver, som ikke i  

 forvejen er omfattet af dansk beskatning, for anskaffet på  

 tilflytningstidspunktet til handelsværdien på dette tidspunkt, jf. dog stk.  

 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og den faktiske anskaffelsessum anses for  

 afskrevet maksimalt efter danske regler indtil tilflytningstidspunkt.
Ved  

 denne beregning anvendes reglerne på tilflytningstidspunktet.
Stk. 3. Overstiger afståelsessummen for aktiver som nævnt i stk. 2  

 den beregnede værdi på tilflytningstidspunktet, nedsættes de genvundne  

 afskrivninger med forskelsbeløbet.
For aktiver, der indgår på en  

 afskrivningsberettiget driftsmiddelsaldo, nedsættes afståelsessummen med  

 forskelsbeløbet.
Nedsættelsen kan ikke overstige et beløb svarende til de i  

 stk. 2 beregnede afskrivninger.
 Stk. 4. Udgifter afholdt før tilflytningstidspunktet, kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
§ 10. Hvis en person ophører med at være skattepligtig, jf. § 1,  

 uden der er tale om dødsfald, eller en person efter bestemmelserne i en  

 dobbeltbeskatningsoverenskomst bliver hjemmehørende i udlandet, Grønland  

 eller Færøerne, anses af- og nedskrivningsberettigede aktiver, som Danmark  

 ikke efter fraflytningen har beskatningsretten til, for afhændet på  

 ophørstidspunktet.
Aktiverne anses for afhændet til handelsværdien på  

 ophørstidspunktet, dog højst med et beløb svarende til  

 anskaffelsessummen.« 6. I § 48 E, stk. 5, 2. pkt. affattes således:
»Opretholdelse af skattepligt efter § 1, stk. 1, nr. 2, bevirker ikke  

 bortfald af beskatningen efter stk. 4.« § 48 E. - - - Stk. 5. Beskatningen efter stk. 4 bortfalder, hvis den  

 skattepligtige ikke senest 1 måned efter ophøret af et ansættelsesforhold,  

 hvor vederlaget er beskattet efter stk. 4, enten har påbegyndt et nyt  

 ansættelsesforhold, hvor vederlaget er beskattet på tilsvarende måde, eller  

 har bragt skattepligten efter § 1 til ophør, jf. dog stk. 6 og 7.  

 Opretholdelse af skattepligt efter § 1, stk. 1, nr. 2, bevirker dog ikke  

 bortfald af 30 pct.-beskatningen.
De vederlag og eventuelle fradrag, som  

 skattemæssigt er behandlet efter reglerne i stk. 1-4, medregnes i så fald i  

 den skattepligtige indkomst for de indkomstår, der vedrører, og den erlagte  

 skat efter stk. 4 behandles som indeholdt foreløbige skat i de pågældende år.
- - - 7. I § 65, stk. 3 indsættes efter »udlodninger«:  

 »og udbetalinger m.v., jf. stk. 1,» § 65. - - - Stk. 3. Reglerne i dette afsnit finder tilsvarende anvendelse på  

 udlodninger foretaget af investeringsforeninger, der udsteder omsættelige  

 beviser for medlemmernes indskud.
- - - 8. I § 65 A, stk. 1 , ændres »30 pct.« til :  

 »25 pct.«.
 9. I § 65 A, stk. 1 , indsættes efter »ligningslovens  

 § 16 A, stk. 1«: »eller afståelsessummer omfattet af ligningslovens  

 § 16 B«.
§ 65 A.
En person eller et dødsbo, som er skattepligtig efter § 2,  

 stk. 1, litra f), og et selskab m.v., som er skattepligtigt efter  

 selskabsskattelovens § 2, stk. 1, litra c), betaler en endelig skat på 30  

 pct. af udbytter, der omfattes af ligningslovens § 16 A, stk. 1, men som ikke  

 omfattes af indeholdelsespligten i § 65.
- - - § 3 I lov om påligningen af indkomst og formueskat til staten (ligningsloven),  

 jf. lovbekendtgørelse nr. 851 af 30. september 1994, foretages følgende  

 ændringer:
 1. I § 33 indsættes efter stk. 4 som nye stykker:
 »Stk. 5. Hvis et selskab eller forening m.v. efter  

 selskabsskattelovens § 5, stk. 7, ved indkomstopgørelsen skal medregne  

 fortjeneste på aktiver og passiver, nedsættes den danske skat efter stk. 1 og  

 2 eller efter reglerne i dobbeltbeskatningsoverenskomsten med den skat, som  

 den pågældende stat, Grønland eller Færøerne, kunne have pålignet overskud  

 eller kapitalvinding i det faste driftssted, såfremt dette var afstået på  

 samme tidspunkt.
Stk. 6. Skat betalt til fremmed stat, Grønland eller Færøerne af  

 sambeskattede selskaber, der ikke er skattepligtige efter  

 selskabsskattelovens § 1, kan alene fradrages i den danske skat efter stk. 1.  

 Reglerne i eventuelle dobbeltbeskatningsoverenskomster anvendes ikke.« Stk. 5 bliver herefter stk. 7.
 2. § 33 E ophæves.
§ 33 E.
Har et selskab m.v. ved opgørelsen af den skattepligtige  

 indkomst foretaget fradrag for underskud i et sambeskattet selskab i en  

 fremmed stat, Færøerne eller Grønland, skal der i efterfølgende indkomstår,  

 hvor der er overskud i det sambeskattede selskab, eller hvor sambeskatningen  

 ophører, ske genbeskatning af et beløb svarende til det fratrukne underskud,  

 jf. reglerne i stk. 2 og 3. Har selskabet i samme indkomstår, hvor der er  

 underskud i det sambeskattede selskab, andet skattepligtigt overskud fra  

 samme stat, skal der dog kun ske genbeskatning af det beløb, hvormed  

 underskuddet fra det sambeskattede selskab overstiger andet skattepligtigt  

 overskud.
Stk. 2. For efterfølgende år, hvor der er overskud i det  

 sambeskattede selskab, medregnes ved opgørelsen af den skattepligtige  

 indkomst et beløb svarende til det fratrukne underskud, dog højst et beløb  

 svarende til det for samme indkomstår ved indkomstopgørelsen eller  

 skatteberegningen medregnede overskud af det sambeskattede selskab.  

 Genbeskatning skal kun ske, hvis dobbeltbeskatningen af overskuddet i det  

 sambeskattede selskab lempes i henhold til den i § 33 D, stk. 1, nævnte  

 metode til lempelse af dobbeltbeskatning.
Der skal dog ikke ske genbeskatning  

 af tidligere fratrukket underskud i efterfølgende år, hvor der er overskud af  

 det sambeskattede selskab, i det omfang dette overskud medregnes ved  

 opgørelsen af selskabets negative skattepligtige indkomst, som kan overføres  

 til et sambeskattet selskab, eller som kan fremføres til senere indkomstår.
Stk. 3. For det indkomstår, hvori sambeskatningen ophører,  

 medregnes ved opgørelsen af den skattepligtige indkomst et beløb svarende til  

 det underskud, der ikke er genbeskattet efter reglerne i stk. 2. Der skal dog  

 ikke ske genbeskatning, når et moderselskab fusionerer efter reglerne i  

 fusionsdatoen og i de seneste 5 indkomstår forud herfor eller, for så vidt  

 angår underskud efter kulbrinteskattelovens kapitel 2 og 3, når selskaberne  

 har være sambeskattet indtil fusionsdatoen og i de seneste 15 år forud  

 herfor.
Ophører sambeskatningen i øvrigt, medregnes højst et beløb svarende  

 til det overskud og den fortjeneste, der for dette indkomst skulle medregnes  

 ved opgørelsen af det sambeskattede selskabs skattepligtige indkomst eller  

 skatteberegningen, såfremt det sambeskattede selskab var blevet opløst ved  

 likvidation og i forbindelse hermed skulle beskattes her i landet.
Ved  

 opgørelsen af dette beløb kan der foretages fradrag for beløb, der beskattes  

 i medfør af § 5, stk. 1, i lov om skattemæssig opgørelse af varelagre m.v.  

 Som salgssum for afståede aktiver og passiver anses værdien i handel og  

 vandel ved sambeskatningens ophør.
§ 4 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 608 af 30. juni  

 1994, indsættes i § 13, stk. 1 efter 3. punktum som nye punktummer:
»Det er endvidere en betingelse, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.« § 13. Ved ombytning af aktier har aktionærerne i det erhvervede  

 selskab adgang til beskatning efter reglerne i §§ 9 og 11 i  

 fusionsskatteloven, når såvel det erhvervende som det erhvervede selskab er  

 omfattet af begrebet selskab i en medlemsstat i artikel 3 i direktiv  

 90/434/EØF.
Som fusionsdato anses i denne sammenhæng datoen for  

 aktieombytningen.
Det er en betingelse, at aktieombytningen gennemføres inden  

 for en periode på højst 6 måneder regnet fra den første ombytningsdag.
- - - § 5 I lov om skattemæssig opgørelse af varelagre m.v. (Varelagerloven), jf.  

 lovbekendtgørelse nr. 918 af 2. december 1993, ophæves § 5.
 § 5. Ophører et selskab, der er hjemmehørende i udlandet, med at  

 være sambeskattet med et her i landet hjemmehørende moderselskab, skal den  

 nedskrivning, der er foretaget på det varelager, der er knyttet til det  

 udenlandske selskab, og som er foretaget i det sidste indkomstår, hvori  

 sambeskatningen bestod, medregnes i det følgende indkomstårs skattepligtige  

 indkomst for moderselskabet.
 Stk. 2. Såfremt der i det første indkomstår, hvori sambeskatningen  

 bestod, er foretaget en indtægtsførsel af en i det udenlandske datterselskab  

 tidligere foretagen varelagernedskrivning, kan dette beløb fradrages i den  

 opgørelse, der skal finde sted efter stk. 1.
§ 6 Skattekontrolloven, jf. lovbekendtgørelse nr. 555 af 24. juni 1994, §  

 2, stk. 6, sidste punktum affattes således:
»Fritagelserne efter nr. 1 og 2 gælder ikke, hvis den skattepligtige  

 har modtaget udbytte omfattet af ligningslovens § 16 A, stk. 1 eller  

 afståelsessummer omfattet af ligningslovens § 16 B, i hvilke der ikke er  

 indeholdt udbytteskat efter kildeskattelovens § 65, medmindre udbyttet m.v.  

 er omfattet af kildeskattelovens § 65, stk. 6.« § 6. - - - Stk. 6.
- - - Fritagelserne efter nr. 1 og 2 gælder ikke, hvis den skattepligtige har  

 modtaget udbytte omfattet af ligningslovens § 16 A, stk. 1, i hvilket der  

 ikke er indeholdt udbytte efter kildeskattelovens § 65, medmindre udbyttet er  

 omfattet af kildeskattelovens § 65, stk. 6.
- - - § 7 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 850 af 30. september 1994, indsættes i § 13, stk. 5  

 efter 1. punktum som nyt punktum:
»Den personlige indkomst reduceres med fradragsberettigede udgifter,  

 der vedrører denne indkomst, uanset om disse udgifter er omfattet af § 3,  

 stk. 2.« § 13. - - - Stk. 5. Ved overførsel efter stk. 2 eller 4 af underskud mellem  

 ægtefæller ses der ved opgørelsen af ægtefællernes skattepligtige indkomst og  

 personlige indkomst i denne forbindelse bort fra personlig indkomst, der  

 beskattes i udlandet og ikke her i landet.
Bestemmelsen finder dog ikke  

 anvendelse, hvor skatten af den udenlandske indkomst er nedsat i henhold til  

 bestemmelsen i ligningslovens § 33A eller § 33 C.' § 8 Stk. 1. Loven træder ikraft dagen efter bekendtgørelse i  

 lovtidende.
 Stk. 2. Loven har virkning fra indkomståret 1995, jf. dog stk. 3.  

 Er indkomståret 1995 for et selskab eller en forening m.v. påbegyndt før  

 ...(datoen for lovforslagets fremsættelse), har loven dog først virkning fra  

 indkomståret 1996, jf. dog stk. 3.
 Stk. 3. § 1, nr. 2, 4, 5, 6 og 7, § 2, nr. 4, 5, 7 og 9,  

 ligningslovens § 33, stk. 5, som affattet i § 3, nr. 1, samt § 4 har virkning  

 fra ... (datoen for lovforslagets fremsættelse).
 Stk. 4. § 2, nr. 8 har virkning i overensstemmelse med lov nr. 374  

 af 18. maj 1994 om ændring af forskellige skattelove (Andelsselskaber) § 17,  

 stk. 13.
Efter 2. behandling den 20. april 1995 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. I § 1 indsættes efter stk. 6 som nyt stykke:
»Stk. 7. Selskaber og foreninger m.v. omfattet af stk. 1, nr.  

 2-6, anses for hjemmehørende her i landet, hvis ledelsen har sæde her i  

 landet.
Dette gælder, uanset hvor selskabet eller foreningen m.v. eventuelt  

 er indregistreret.
Bestemmelsen i 1. og 2. pkt. finder dog ikke anvendelse på  

 et selskab eller en forening m.v., som er omfattet af fuld skattepligt i en  

 fremmed stat efter denne stats skatteregler, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af indkomst fra et fast driftssted i den  

 pågældende stat ved at nedsætte den danske skat af denne indkomst med et  

 større beløb end det beløb, der er betalt i skat af denne indkomst i den  

 pågældende stat.« 2. § 2, stk. 1, litra c , affattes således:
 »c) oppebærer udbytte omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 3. I § 4 indsættes som stk. 3:
»Stk. 3. For selskaber og foreninger m.v., der er stiftet før det  

 tidspunkt, hvor selskabet m.v. bliver hjemmehørende her i landet, indtræder  

 skattepligten på det tidspunkt, hvor selskabet m.v. bliver hjemmehørende her  

 i landet.« 4. Efter § 4 indsættes:
»§ 4 A.
Hvis et selskab eller en forening m.v. bliver fuldt  

 skattepligtig efter § 1, fordi ledelsens sæde flyttes her til landet, eller  

 hvis et selskab eller en forening m.v. efter bestemmelserne i en  

 dobbeltbeskatningsoverenskomst bliver hjemmehørende her i landet, anses  

 aktiver og passiver, som ikke i forvejen er omfattet af dansk beskatning, for  

 anskaffet på det faktiske anskaffelsestidspunkt til handelsværdien på  

 tilflytningstidspunktet, jf. dog stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.
Stk. 3. Overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
Stk. 4. Overstiger afståelsessummen for aktiver som nævnt i stk.  

 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 Stk. 5. Udgifter afholdt før tilflytningstidspunktet kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
Stk. 6. Stk. 1-5 finder tilsvarende anvendelse på selskaber og  

 foreninger m.v., der bliver skattepligtige efter § 2, og som ikke umiddelbart  

 forinden har været skattepligtige efter § 1.« 5. § 5, stk. 5, affattes således:
»Stk. 5. Hvis et selskab eller en forening m.v. ophører med  

 at være skattepligtig efter § 1, fordi ledelsens sæde flyttes til udlandet,  

 Grønland eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, finder stk. 1-3 tilsvarende  

 anvendelse.« 6. I § 5 indsættes som stk. 7:
»Stk. 7. Hvis et selskab eller en forening m.v. ophører med at være  

 skattepligtig efter § 1, fordi ledelsens sæde flyttes til udlandet, Grønland  

 eller Færøerne, eller hvis et selskab eller en forening m.v. efter  

 bestemmelserne i en dobbeltbeskatningsoverenskomst bliver hjemmehørende i  

 udlandet, Grønland eller Færøerne, anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet.
Salgssummen ansættes til handelsværdien på  

 fraflytningstidspunktet.« 7. I § 9, stk. 1, indsættes efter 1. pkt. som nyt punktum:
»Selskaber eller foreninger m.v. omfattet af § 1, stk. 1, der anses  

 for hjemmehørende i en fremmed stat, Færøerne eller Grønland efter  

 bestemmelserne i en dobbeltbeskatningsoverenskomst, kan kun fratrække  

 udgifter, der vedrører indtægter, som Danmark efter overenskomsten kan  

 beskatte.« 8. I § 13, stk. 1, nr. 2, indsættes efter 2. pkt. som nyt  

 punktum:
»Bestemmelsen i 1. pkt. omfatter ikke udbytte vedrørende aktier som  

 nævnt i aktieavancebeskatningslovens § 2 a.« 9. I § 13, stk. 3, indsættes efter »Reglerne i stk. 1,  

 nr. 2,»: »1. og 2. pkt.,».
 10. I § 13, stk. 4, ændres  

 »aktieavancebeskatningslovens § 3« til:  

 »aktieavancebeskatningslovens § 2 a eller § 3«.
 11. I § 17 indsættes efter stk. 4 som nyt stykke:
»Stk. 5. Stk. 3 og 4 finder tilsvarende anvendelse på  

 udbytter vedrørende aktier som nævnt i aktieavancebeskatningslovens § 2  

 a.« Stk. 5 bliver herefter stk. 6.
 12. I § 27, stk. 3, indsættes efter »ligningslovens §  

 16 A, stk. 1«: »eller afståelsessummer omfattet af ligningslovens §  

 16 B«.
 13. I § 31 indsættes som stk. 5-10:
 »Stk. 5. Når et udenlandsk selskab inddrages under sambeskatning,  

 anses aktiver og passiver, som ikke i forvejen er omfattet af dansk  

 beskatning, for anskaffet på det faktiske anskaffelsestidspunkt til  

 handelsværdien ved begyndelsen af det første indkomstår under  

 sambeskatningen, jf. dog stk. 6.
Stk. 6. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil begyndelsen af  

 det første indkomstår under sambeskatningen.
Ved denne beregning anvendes  

 reglerne på dette tidspunkt.
Dog skal aktiverne anses for erhvervet til  

 handelsværdien ved begyndelsen af det første indkomstår under  

 sambeskatningen, såfremt denne værdi er mindre end værdien beregnet efter 1.  

 og 2. pkt.
Stk. 7. Overstiger afståelsessummen for aktiver som nævnt i stk.  

 6, 1. og 2. pkt., den beregnede værdi ved starten af det første indkomstår  

 under sambeskatningen, nedsættes de genvundne afskrivninger med  

 forskelsbeløbet.
For aktiver, der afskrives efter saldometoden, nedsættes  

 afståelsessummen med forskelsbeløbet.
Nedsættelsen kan ikke overstige et  

 beløb svarende til de i stk. 6 beregnede afskrivninger.
Stk. 8. Overstiger afståelsessummen for aktiver som nævnt i stk.  

 6, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien ved  

 begyndelsen af det første indkomstår under sambeskatningen.
For aktiver, der  

 afskrives efter saldometoden, nedsættes afståelsessummen med forskellen.  

 Nedsættelsen efter 1. og 2. pkt. foretages alene, hvis handelsværdien ved  

 begyndelsen af det første indkomstår under sambeskatningen er højere end den  

 faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.
 Stk. 9. Udgifter afholdt før det første indkomstår under  

 sambeskatningen kan kun fradrages i den skattepligtige indkomst, hvis der på  

 afholdelsestidspunktet var fradragsret for disse udgifter i medfør af § 2.
Stk. 10. Et selskab anses for at være udenlandsk, hvis det er  

 hjemmehørende i en fremmed stat, Færøerne eller Grønland, herunder efter  

 bestemmelserne i en dobbeltbeskatningsoverenskomst.« 14. Efter § 31 indsættes:
»§ 32. Såfremt et selskab eller en forening m.v. som nævnt i  

 § 1, stk. 1, nr. 1, 2, 2 a, 3 a, 4, 5 og 5 b, kontrollerer et udenlandsk  

 selskab eller en forening m.v. (datterselskabet), hvis virksomhed overvejende  

 er af finansiel karakter, og hvis afkast beskattes væsentlig lavere end efter  

 danske regler, medregnes datterselskabets indkomst opgjort efter danske  

 regler ved opgørelsen af den skattepligtige indkomst for koncernens  

 moderselskab (tvungen sambeskatning). Moderselskabet anses for at kontrollere  

 datterselskabet, hvis det direkte eller indirekte ejer mere end 50 pct. af  

 aktiekapitalen i datterselskabet eller direkte eller indirekte råder over  

 mere end 50 pct. af stemmerne i datterselskabet.
Et selskab eller en forening  

 m.v. anses for at være udenlandsk, hvis det er hjemmehørende i en fremmed  

 stat, Færøerne eller Grønland, herunder efter bestemmelserne i en  

 dobbeltbeskatningsoverenskomst.
 Stk. 2. Reglerne om tvungen sambeskatning finder tilsvarende  

 anvendelse, hvis datterselskabet har indgået aftale om skattesats eller  

 beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor det kontrollerende selskab er hjemmehørende.
Stk. 3. Ved opgørelsen af moderselskabets indkomst medregnes den  

 del af datterselskabets indkomst, der svarer til den største af  

 moderselskabet ejede andel af datterselskabets samlede aktiekapital i den  

 pågældende periode.
Der medregnes dog kun indkomst optjent af datterselskabet  

 i den del af moderselskabets indkomstår, hvor betingelserne i stk. 1 er  

 opfyldt.
Der medregnes desuden kun den del af datterselskabets indtægter og  

 udgifter, der vedrører finansiel virksomhed.
Hvis datterselskabet driver  

 anden virksomhed, kan der ved indkomstopgørelsen kun fradrages den del af de  

 samlede finansielle udgifter, som overstiger en beregnet rente af  

 handelsværdien af selskabets ikkefinansielle aktiver ved periodens  

 begyndelse.
Ved renteberegningen anvendes afkastsatsen efter  

 virksomhedsskattelovens § 9.
 Stk. 4. Ved tvungen sambeskatning kan den i stk. 3 nævnte andel af  

 underskud i datterselskabet alene fremføres til fradrag i senere års  

 indkomst, der skal medregnes i moderselskabets skattepligtige indkomst,  

 optjent af samme selskab.
 Stk. 5. Medmindre andet er bestemt, finder bestemmelserne om  

 opgørelse af den skattepligtige indkomst for selskaber, der opfylder  

 betingelserne for sambeskatning efter § 31, tilsvarende anvendelse ved  

 tvungen sambeskatning.
Stk. 6. § 4 i lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen) finder ikke anvendelse.
Nedslag for udenlandske skatter  

 efter ligningslovens § 33, stk. 1, jf. stk. 6, sker med det beløb, der  

 forholdsmæssigt kan henføres til den del af datterselskabets indkomst, der  

 skal medregnes ved opgørelsen af moderselskabets skattepligtige indkomst.
Stk. 7. Bestemmelser om udfærdigelse af regnskab for udenlandske  

 selskaber, der opfylder betingelserne for sambeskatning efter § 31, finder  

 tilsvarende anvendelse ved tvungen sambeskatning.
Er betingelserne for  

 tvungen sambeskatning i stk. 1 kun opfyldt en del af moderselskabets  

 indkomstår, aflægges der perioderegnskab for datterselskabets virksomhed i  

 denne periode.
Stk. 8. Moderselskabet fører en fradragskonto.
På fradragskontoen  

 indgår den del af datterselskabets indkomst, der medregnes i moderselskabets  

 skattepligtige indkomst, med fradrag af udenlandske skatter.
På kontoen  

 fragår udbytter og avancer, der efter en dobbeltbeskatningsoverenskomst ikke  

 skal medregnes ved indkomstopgørelsen, eller hvorpå beskatningen skal lempes  

 efter eksemptionsmetoden, jf. ligningslovens § 33 D, stk. 1. Hvis saldoen  

 herefter er positiv, nedsættes indkomstårets skattepligtige udbytter og  

 aktieavancer hidrørende fra datterselskabet med et tilsvarende beløb.
En  

 eventuel resterende positiv saldo overføres til det efterfølgende indkomstår.
 Stk. 9. Stk. 8 finder tilsvarende anvendelse på udbytter og  

 aktieavancer, som modtages af et datterselskab, der er sambeskattet med  

 moderselskabet.
Stk. 10. Er de almindelige betingelser for sambeskatning efter §  

 31 opfyldt, finder disse regler efter ansøgning anvendelse i stedet for stk.  

 1-7.« § 2 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. § 1, stk. 1, nr. 2 , ophæves.
 Nr. 3-6 bliver herefter nr. 2-5.
 2. I § 1, nr. 4 og 5, ændres »nr. 1-3«  

 til: »nr. 1 og 2«.
 3. I § 1, nr. 5, der bliver § 1, nr. 4, indsættes efter  

 »den danske stat«: »eller kommuner«.
 4. § 1, stk. 2, affattes således:
»Stk. 2. En person, der anses for hjemmehørende i en fremmed  

 stat, Grønland eller Færøerne efter bestemmelserne i en  

 dobbeltbeskatningsoverenskomst, kan kun fratrække udgifter, der vedrører  

 indtægter, som Danmark efter overenskomsten kan beskatte.« 5. § 2, stk. 1, litra f , affattes således:
 »f) oppebærer udbytter omfattet af ligningslovens § 16 A, stk. 1,  

 eller afståelsessummer omfattet af ligningslovens § 16 B,».
 6. § 7, stk. 2, ophæves.
 7. I § 8, stk. 1 og 2, ændres »§ 1, nr. 3«  

 til: »§ 1, nr. 2«.
 8. Efter § 8 A indsættes:
 »§ 9. Hvis en person bliver fuldt skattepligtig efter § 1,  

 eller hvis en person efter bestemmelserne i en dobbeltbeskatningsoverenskomst  

 bliver hjemmehørende her i landet, anses aktiver og passiver, som ikke i  

 forvejen er omfattet af dansk beskatning, for anskaffet på det faktiske  

 anskaffelsestidspunkt til handelsværdien på tilflytningstidspunktet, jf. dog  

 stk. 2.
Stk. 2. Afskrivningsberettigede aktiver anses for erhvervet på det  

 faktiske anskaffelsestidspunkt, og de anses for erhvervet til den faktiske  

 anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.
Stk. 3. Overstiger afståelsessummen for aktiver som nævnt i stk.  

 2, 1. og 2. pkt., den beregnede værdi på tilflytningstidspunktet, nedsættes  

 de genvundne afskrivninger med forskelsbeløbet.
For aktiver, der afskrives  

 efter saldometoden, nedsættes afståelsessummen med forskelsbeløbet.  

 Nedsættelsen kan ikke overstige et beløb svarende til de i stk. 2 beregnede  

 afskrivninger.
 Stk. 4. Udgifter afholdt før tilflytningstidspunktet kan kun  

 fradrages i den skattepligtige indkomst, hvis der på afholdelsestidspunktet  

 var fradragsret for disse udgifter i medfør af § 2.
 Stk. 5. Stk. 1-4 finder tilsvarende anvendelse på personer, der  

 bliver skattepligtige efter § 2, og som ikke umiddelbart forinden har været  

 skattepligtige efter § 1.
§ 10. Hvis en person ophører med at være skattepligtig, jf. § 1,  

 uden at der er tale om dødsfald, eller en person efter bestemmelserne i en  

 dobbeltbeskatningsoverenskomst bliver hjemmehørende i udlandet, Grønland  

 eller Færøerne, anses af- og nedskrivningsberettigede aktiver, som Danmark  

 ikke efter fraflytningen har beskatningsretten til, for afhændet på  

 ophørstidspunktet.
Aktiverne anses for afhændet til handelsværdien på  

 ophørstidspunktet, dog højst med et beløb svarende til  

 anskaffelsessummen.« 9. § 48 E, stk. 5, 2. pkt., ophæves.
 10. I § 65, stk. 3, indsættes efter  

 »udlodninger«: »og udbetalinger m.v., jf. stk. 1,».
11. I § 65 A, stk. 1 , ændres »30 pct.« til:  

 »25 pct.« 12. I § 65 A, stk. 1 , indsættes efter »ligningslovens  

 § 16 A, stk. 1«: »eller afståelsessummer omfattet af ligningslovens  

 § 16 B«.
§ 3 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994,  

 foretages følgende ændringer:
 1. I § 33 indsættes efter stk. 4 som nye stykker:
 »Stk. 5. Hvis et selskab eller forening m.v. efter  

 selskabsskattelovens § 5, stk. 7, ved indkomstopgørelsen skal medregne  

 fortjeneste på aktiver og passiver, nedsættes den danske skat efter stk. 1 og  

 2 eller efter reglerne i dobbeltbeskatningsoverenskomsten med den skat, som  

 den pågældende stat, Grønland eller Færøerne kunne have pålignet overskud  

 eller kapitalvinding i det faste driftssted, såfremt dette var afstået på  

 samme tidspunkt.
Stk. 6. Skat betalt til fremmed stat, Grønland eller Færøerne af  

 sambeskattede selskaber, der ikke er skattepligtige efter  

 selskabsskattelovens § 1, kan alene fradrages i den danske skat efter stk. 1.  

 Reglerne i eventuelle dobbeltbeskatningsoverenskomster anvendes ikke.« Stk. 5 bliver herefter stk. 7.
 2. § 33 D affattes således:
»§ 33 D.
Overskud eller underskud i et fast driftssted i en  

 fremmed stat behandles efter reglerne i stk. 2-4, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af overskud i det faste driftssted efter  

 eksemptionsmetoden.
Med fast driftssted i en fremmed stat sidestilles fast  

 ejendom i en fremmed stat.
Såfremt en person eller et selskab m.v. har flere  

 faste driftssteder i samme stat, anses de i denne henseende som et fast  

 driftssted.
Som underskud anses også benyttelse af henlæggelser til  

 investeringsfonde og indskud på etableringskonti til forlods afskrivning på  

 et aktiv.
Ved eksemptionsmetoden forstås, at Danmark skal nedsætte den danske  

 skat med den del deraf, som efter forholdet mellem overskuddet i det faste  

 driftssted og den samlede beskattede indkomst falder på førstnævnte del af  

 indkomsten uanset størrelsen af den skat, der er betalt til den fremmede  

 stat.
Stk. 2. Har en person eller et selskab m.v. ved opgørelsen af  

 skattepligtig indkomst foretaget fradrag for underskud i et fast driftssted i  

 en fremmed stat, skal der i efterfølgende indkomstår, hvor der er overskud  

 heraf, eller hvor det faste driftssted eller en del heraf afhændes, ophører  

 eller omdannes til et selskab, ske genbeskatning af et beløb svarende til det  

 tidligere fradragne underskud.
I efterfølgende indkomstår skal der ved  

 opgørelsen af skattepligtig indkomst medregnes et beløb svarende til det  

 fradragne underskud, indtil der er sket beskatning af et beløb svarende til  

 det fradragne underskud.
Der skal dog højst medregnes et beløb svarende til  

 overskud eller fortjeneste i det faste driftssted, som medregnes ved  

 indkomstopgørelsen eller skatteberegningen for samme indkomstår.
 Stk. 3. Har en person eller et selskab m.v. underskud i fast  

 driftssted i en fremmed stat, kan dette underskud kun fradrages ved  

 opgørelsen af skattepligtig indkomst, i det omfang underskuddet overstiger  

 overskud eller fortjeneste i det faste driftssted for tidligere indkomstår,  

 som ikke er indgået ved beregningen efter stk. 2 eller dette stykke.
Stk. 4. Reglen i stk. 2 om genbeskatning af tidligere fradragne  

 underskud og reglen i stk. 3 om begrænsning af fradrag for underskud gælder  

 dog ikke, i det omfang overskuddet eller fortjenesten for efterfølgende  

 henholdsvis tidligere indkomstår modsvares af personens eller selskabets  

 negative indkomst ved anden virksomhed i samme indkomstår.« 3. § 33 E, stk. 1 og 2, ophæves.
 Stk. 3 bliver herefter stk. 1.
 4. I § 33 E, stk. 3, som bliver stk. 1, udgår 1.  

 pkt., og i stedet indsættes:
»Hvis et udenlandsk selskab, som udtræder af sambeskatning efter  

 selskabsskattelovens § 31, over hele sambeskatningsperioden har haft et  

 nettounderskud, der er fradraget i andre selskabers skattepligtige indkomst,  

 skal der i det indkomstår, hvor selskabet udtræder af sambeskatningen, ske  

 genbeskatning af et beløb svarende til det fradragne nettounderskud.  

 Genbeskatning sker ved, at et beløb svarende til underskuddet medregnes ved  

 opgørelsen af moderselskabets skattepligtige indkomst.« 5. I § 33 E indsættes efter stk. 3, som bliver stk. 1, som  

 nyt stykke:
»Stk. 2. Underskud, som ikke er genbeskattet efter stk. 1, 1.  

 og 2. pkt., anses for genbeskattet, efterhånden som det udenlandske selskabs  

 indkomst, jf. selskabsskattelovens § 32, eller udbytter eller aktieavancer  

 hidrørende fra det udenlandske selskab medregnes ved opgørelsen af  

 moderselskabets skattepligtige indkomst.
Hvis moderselskabet ikke skal  

 beskattes af udbytter eller aktieavancer hidrørende fra det udenlandske  

 selskab, sker genbeskatning ved, at et beløb svarende til disse udbytter og  

 avancer medregnes ved opgørelsen af den skattepligtige indkomst.
Tilsvarende  

 gælder, hvis en dobbeltbeskatningsoverenskomst nedsætter dansk beskatning af  

 udbytter eller avancer efter eksemptionsmetoden, jf. § 33 D.
Avancer opgøres  

 efter aktieavancebeskatningslovens § 6, stk. 2 og 3.« 6. I § 33 G indsættes efter stk. 3 som nyt stykke:
»Stk. 4. Stk. 1 og 2 finder tilsvarende anvendelse på  

 udbytter vedrørende aktier som nævnt i aktieavancebeskatningslovens § 2  

 a.« § 4 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 608 af 30. juni  

 1994, foretages følgende ændringer:
 1. I § 2 a, stk. 1, udgår nr. 1.
 Nr. 2 og 3 bliver herefter nr. 1 og 2.
 2. I § 2 a indsættes efter stk. 4 som nyt stykke:
»Stk. 5. Hvis et selskab har indgået aftale om skattesats  

 eller beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor ejerne af kapitalandele i selskabet er  

 hjemmehørende, anses betingelserne i stk. 1, nr. 2, og stk. 2, nr. 2, for  

 opfyldt.« 3. I § 6, stk. 5, indsættes efter 1. pkt. som nye  

 punktummer:
»Perioder, hvor besidderen af aktier er undergivet tvungen  

 sambeskatning med det udstedende selskab, jf. selskabsskattelovens § 32,  

 medregnes ikke ved beregningen af tillægget efter 1. pkt.
Er besidderen af  

 aktierne undergivet tvungen sambeskatning, jf. selskabsskattelovens § 32, i  

 hele ejerperioden, finder 1. pkt. ikke anvendelse.« 4. I § 13, stk. 1, indsættes efter 3. pkt. som nye  

 punktummer:
»Det er endvidere en betingelse, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.« § 5 I skattekontrolloven, jf. lovbekendtgørelse nr. 555 af 24. juni 1994,  

 affattes § 2, stk. 6, sidste pkt., således:
»Fritagelserne efter nr. 1 og 2 gælder ikke, hvis den skattepligtige  

 har modtaget udbytte omfattet af ligningslovens § 16 A, stk. 1, eller  

 afståelsessummer omfattet af ligningslovens § 16 B, i hvilke der ikke er  

 indeholdt udbytteskat efter kildeskattelovens § 65, medmindre udbyttet m.v.  

 er omfattet af kildeskattelovens § 65, stk. 6.« § 6 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 850 af 30. september 1994, foretages følgende  

 ændringer:
 1. I § 13, stk. 5, indsættes efter 1. pkt. som nyt punktum:
»Den personlige indkomst reduceres med fradragsberettigede udgifter,  

 der vedrører denne indkomst, uanset om disse udgifter er omfattet af § 3,  

 stk. 2.« 2. I § 15, stk. 1, ændres »kildeskattelovens § 1, nr.  

 6« til: »kildeskattelovens § 1, nr. 5«.
§ 7 I lov nr. 763 af 27. november 1991 om ophævelse af dobbeltbeskatning i  

 forbindelse med regulering af forbundne foretagenders overskud  

 (EF-voldgiftskonventionen) foretages følgende ændring:
 I § 1 indsættes efter stk. 2 som nyt stykke:
»Stk. 3. For uafhængige medlemmer af rådgivende udvalg finder  

 straffelovens §§ 152 og 152 e tilsvarende anvendelse.
Sagerne er undergivet  

 offentlig påtale.« Stk. 3 bliver herefter stk. 4.
§ 8 I lov nr. 1115 af 21. december 1994 om ændring af ligningsloven m.v.  

 (Beskatning af lønarbejde i udlandet m.v.) foretages følgende ændringer:
 1. I § 3, stk. 2 og 3, ændres »for indkomståret  

 1995« til: »fra og med indkomståret 1995«.
 2. § 3, stk. 4, affattes således:
»Stk. 4. Lovens § 1, nr. 5 og 7, har virkning fra og med  

 indkomståret 1995. 1. pkt. finder dog ikke anvendelse for lønindkomst  

 oppebåret fra den danske stat eller anden offentlig myndighed, hvis lønnen er  

 fastsat i henhold til en kollektiv aftale og det ikke udtrykkeligt fremgår af  

 denne aftale, at lønnen er fastsat under hensyn til, at den er skattefri.
I  

 så fald finder ligningslovens § 33 A ikke anvendelse.« § 9 I lov om kommunal indkomstskat, jf. lovbekendtgørelse nr. 620 af 25.  

 september 1987, som senest ændret ved § 6 i lov nr. 180 af 23. marts 1995,  

 foretages følgende ændring:
I § 2, stk. 4, ændres »§ 1, nr. 2 eller 5, i loven om  

 opkrævning af indkomst- og formueskat for personer m.v.« til: »§ 1,  

 nr. 4, i lov om opkrævning af indkomst- og formueskat for personer m.v.  

 (kildeskat).« § 10 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 726 af 5. august 1994, som ændret ved § 1 i lov nr.  

 180 af 23. marts 1995, foretages følgende ændringer:
 1. I § 1, stk. 1, indsættes efter nr. 3 som nyt nummer:
»4) Fonde og andre selvejende institutioner, der er oprettet i  

 udlandet, Færøerne eller Grønland, hvis ledelsen har sæde her i landet.
Dette  

 gælder, uanset hvor fonden eller den selvejende institution eventuelt er  

 indregistreret.« 2. I § 2 indsættes efter stk. 4 som nyt stykke:
»Stk. 5. Ved indtræden eller ophør af skattepligt som følge  

 af, at ledelsens sæde flyttes, finder de for selskaber og foreninger m.v.  

 gældende bestemmelser om indgangsværdier og ophørsbeskatning tilsvarende  

 anvendelse.« 3. I § 3, stk. 1 og 3, og § 4, stk. 1, 2 og  

3, ændres »§ 1, nr. 1 og 2« til: »§ 1, nr. 1, 2 og  

 4«.
 4. I § 4, stk. 7, § 5, stk. 1 og 2, og § 15, stk.  

 3, ændres »§ 1, nr. 1« til: »§ 1, nr. 1 og 4«.
 5. I § 14 indsættes efter stk. 1 som nyt stykke:
»Stk. 2. Fonde og andre selvejende institutioner omfattet af  

 § 1, nr. 4, sættes i skat i den kommune, hvor ledelsen har sæde.« § 11 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra indkomståret 1995, jf. dog stk.  

 3-5. Er indkomståret 1995 for et selskab eller en forening m.v. påbegyndt før  

 2. november 1994, har loven dog først virkning fra indkomståret 1996, jf. dog  

 stk. 3.
 Stk. 3. § 1, nr. 2, 4, 5, 6 og 12, § 2, nr. 5, 8, 10 og 12,  

 ligningslovens § 33, stk. 5, som affattet ved § 3, nr. 1, samt § 4, nr. 4,  

 har virkning fra den 2. november 1994.
 Stk. 4. § 2, nr. 11, har virkning i overensstemmelse med lov nr.  

 374 af 18. maj 1994 om ændring af forskellige skattelove. (Andelsselskaber) §  

 17, stk. 13.
 Stk. 5. Selskabsskattelovens § 4 A, stk. 6, som affattet ved denne  

 lovs § 1, nr. 4, og kildeskattelovens § 9, stk. 5, som affattet ved denne  

 lovs § 2, nr. 8, har virkning fra den 6. april 1995.
 Stk. 6. Selskabsskattelovens § 4, stk. 3, som affattet ved denne  

 lovs § 1, nr. 3, og selskabsskattelovens § 4 A som affattet ved denne lovs §  

 1, nr. 4, finder tilsvarende anvendelse på selskaber og foreninger m.v., der  

 som følge af denne lov bliver skattepligtige, jf. selskabsskattelovens § 1,  

 stk. 7, som affattet ved denne lovs § 1, nr. 1, jf. dog stk. 7.
 Stk. 7. Stk. 6 finder ikke anvendelse på selskaber og foreninger  

 m.v., der i indkomståret 1994 er omfattet af sambeskatning med et dansk  

 selskab, jf. selskabsskattelovens § 31.
 Stk. 8. Ligningslovens § 33 A finder anvendelse på personer, som  

 ved udløbet af indkomståret 1994 havde påbegyndt personligt arbejde i  

 tjenesteforhold under ophold uden for riget, og som på dette tidspunkt var  

 omfattet af kildeskattelovens § 1, stk. 1, nr. 2, som affattet inden  

 ophævelsen af denne bestemmelse ved denne lovs § 2, nr. 1.
 Stk. 9. Ligningslovens § 33 D, stk. 3, som affattet ved denne lovs  

 § 3, nr. 2, har virkning fra indkomståret 1996. For indkomståret 1995  

 anvendes bestemmelsen endvidere for den forholdsmæssige del af et underskud i  

 et fast driftssted, som svarer til den del af indkomståret 1995, som falder  

 efter den 6. april 1995. Bestemmelsen anvendes kun i det omfang, underskud i  

 et fast driftssted overstiger tidligere overskud eller fortjeneste i det  

 faste driftssted fra indkomståret 1992 eller senere indkomstår.
 Stk. 10. Ligningslovens § 33 E, stk. 2, som affattet ved denne  

 lovs § 3, nr. 5, har virkning ved et udenlandsk datterselskabs udtræden af  

 sambeskatning, hvor det sidste år under sambeskatning er indkomståret 1995  

 eller senere indkomstår.
Stk. 11. Skattepligtige, som skal medregne fortjeneste ved  

 opgørelse af den skattepligtige indkomst efter aktieavancebeskatningslovens §  

 2 a, som ændret ved denne lovs § 4, nr. 1 og 2, kan vælge at anvende  

 aktiernes handelsværdi den 6. april 1995 i stedet for den faktiske  

 anskaffelsessum, hvis en eventuel fortjeneste ved afståelse den 5. april 1995  

 ikke skulle medregnes ved opgørelsen af den skattepligtige indkomst.
Aktier  

 omfattet af 1. pkt. anses ved beregningen af forhøjelsen efter  

 aktieavancebeskatningslovens § 6, stk. 5, som ændret ved denne lovs § 4, nr.  

 3, for anskaffet den 6. april 1995.
 Stk. 12. For selskaber, som den 2. november 1994 opfyldte  

 betingelserne i selskabsskattelovens § 32 som affattet ved denne lovs § 1,  

 nr. 14, har bestemmelsen først virkning fra indkomståret 1998. Er  

 indkomståret 1995 for et selskab eller en forening m.v. påbegyndt før 2.  

 november 1994, har bestemmelsen dog først virkning fra indkomståret 1999.
Ændringsforslag Af skatteministeren:
 Til § 1 1) I det under nr. 14 foreslåede § 32, stk.  

 1, ændres »§ 1, stk. 1, nr. 1, 2, 2 a, 3 a, 4, 5 og 5 b« til:  

 »§ 1, stk. 1, nr. 1, 2, 2 a, 2 b, 3 a, 4, 5 og 5 b«.
 Til § 2 2) I den under nr. 8 foreslåede § 9 indsættes  

 efter stk. 3 som nyt stykke:
»Stk. 4. Overstiger afståelsessummen for aktiver som nævnt i  

 stk. 2, 1. og 2. pkt., den faktiske anskaffelsessum, nedsættes avancen med  

 forskellen mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.« Stk. 4 og 5 bliver herefter stk. 5 og 6.
 3) I det under nr. 8 foreslåede § 9, stk. 5, der  

 bliver stk. 6, ændres »Stk. 1-4« til: »Stk. 1-5«.
 Til § 10 4) Nr. 3 affattes således:
»3. I § 3, stk. 1, og § 4, stk. 1 og 3,  

 ændres »§ 1, nr. 1 og 2« til: »§ 1, nr. 1, 2 og 4«.' 5) Nr. 4 affattes således:
»4. I § 3, stk. 3, § 4, stk. 7, § 5, stk. 1 og  

2, og § 15, stk. 3, ændres »§ 1, nr. 1« til: »§  

 1, nr. 1 og 4«.' 6) Efter nr. 4 indsættes som nyt nummer:
»01. I § 4, stk. 2, ændres »§ 1, nr. 1, eller  

 2« til: »§ 1, nr. 1, 2 eller 4«.' 7) Efter nr. 5 indsættes som nyt nummer:
»02. I § 15, stk. 1, 2. pkt., ændres »stk.  

 1« til: »stk. 2«.' Til § 11 8) I stk. 2 ændres »jf. dog stk. 3-5«  

 til: »jf. dog stk. 3-7«, og »jf. dog stk. 3« ændres til:  

 »jf. dog stk. 3-7«.
 9) Efter stk. 5 indsættes som nye stykker:
 »Stk. 6. For fonde og andre selvejende institutioner omfattet  

 af fondsbeskatningslovens § 1, nr. 4, som indsat ved denne lovs § 10, nr. 1,  

 har loven virkning fra indkomståret 1996. Er indkomståret 1996 for en fond  

 eller anden selvejende institution påbegyndt den 6. april 1995, har loven dog  

 først virkning fra indkomståret 1997.
Stk. 7. Fondsbeskatningslovens § 15, stk. 1, som ændret ved denne  

 lovs § 10, nr. 02, har virkning fra indkomståret 1996.« Stk. 6-12 bliver herefter stk. 8-14.
 10) I stk. 11, som bliver stk. 13, indsættes som nyt 1.  

 pkt.:
»Aktieavancebeskatningslovens § 2 a som affattet ved denne lovs § 4,  

 nr. 1 og 2, finder anvendelse for afståelse, der foretages efter 6. april  

 1995.« Bemærkninger Til nr. 1 Der er tale om en konsekvensændring som følge af § 3, nr. 1, i  

 lov nr. 90 af 8. februar 1995 om ændring af forskellige skattelove.  

 (Beskatning af Post Danmark).
Til nr. 2 Ændringsforslaget vedrører det tilfælde, at en person, som  

 bliver fuldt skattepligtig her til landet, havde anskaffet et  

 afskrivningsberettiget aktiv inden tidspunktet for skattepligtens indtræden  

 og den pågældende senere afstår aktivet til et beløb, der overstiger den  

 faktiske anskaffelsessum.
Der foreslås indsat en regel, som regulerer den  

 skattemæssige behandling ved afståelse af aktivet.
Der kan i øvrigt henvises  

 til bemærkningerne i betænkningen til den tilsvarende bestemmelse i  

 selskabsskattelovens § 4 A, stk. 4.
 Til nr. 3 Der er tale om en konsekvensændring som følge af ændringsforslag  

 nr. 2.
 Til nr. 4-6 Der er tale om rettelse af korrekturfejl vedrørende  

 henvisninger.
 Til nr. 7 Der er tale om en konsekvensændring som følge af § 1, nr. 7, i  

 lov nr. 180 af 23. marts 1995 om ændring af forskellige skattelove.  

 (Afskaffelse af skatteårsbegrebet, beskatning ved selskabers opløsning m.v.  

 og objektivering og forenkling af dispensationsbestemmelser m.v.).
 Til nr. 8 Der er tale om en konsekvensændring som følge af ændringsforslag  

 nr. 9.
Til nr. 9 Ændringsforslaget medfører en udskydelse af lovens ikrafttræden,  

 for så vidt angår fonde oprettet efter udenlandsk lovgivning, men med  

 effektiv ledelse her i landet.
For disse fonde skal loven først have virkning  

 fra og med indkomstår, som begynder efter datoen for betænkningens afgivelse  

 den 6. april 1995.
 Til nr. 10 Ændringsforslaget præciserer, at lovens ændring af  

 aktieavancebeskatningslovens § 2 a først får virkning for afståelser, som  

 foretages efter datoen for betænkningens afgivelse den 6. april 1995.
