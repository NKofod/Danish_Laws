Håndbog om sundhedsberedskabet BEREDSKABSSTYRELSEN 1996 Forord Denne håndbog er udarbejdet efter aftale med Sundhedsministeriet som en  

 opfølgning af og et supplement til ministeriets vejledning Planlægning af  

 sundhedsberedskabet, der er udgivet i juni 1994. Denne vejledning er optrykt  

 som bilag 1 til håndbogen.
Det er Beredskabsstyrelsens hensigt, at håndbogen skal være et  

 hjælpemiddel, bl.a. for de medarbejdere i de amtskommunale og kommunale  

 forvaltninger samt på sygehusene, som er beskæftiget med  

 beredskabsplanlægning.
Således er håndbogen en praktisk uddybning og  

 konkretisering af vejledningens anbefalinger.
 Det er desuden styrelsens forventning, at håndbogen vil kunne anvendes i  

 forbindelse med undervisningsvirksomhed.
 Håndbogen erstatter bl.a. hovedparten af de sygehusberedskabscirkulærer og  

 meddelelser, som Civilforsvarsstyrelsen udsendte om sygehusberedskabet i  

 årene fra 1976 til 1991, jf. bilag 15.
 Håndbogen ledsages af en bilagssamling, hvortil der er henvist i teksten.
 Håndbog og bilagssamling vil blive udbygget og revideret af  

 Beredskabsstyrelsen.
Håndbog om sundhedsberedskabet Udgivet af: Beredskabsstyrelsen Datavej 16 3460 Birkerød 45 82 54 00 Fax: 45 82 65 65 Oplag 2.300 Trykt hos Paritas Grafik ISBN 87-89121-50-3 B 1440-95 1. udgave januar 1995 2. udgave februar 1996 Sygehusberedskabet Indholdsfortegnelse 1. Lovgrundlag m.v.
 Regler om sygehusberedskabet findes i beredskabsloven, sygehusloven (lov  

 om sygehusvæsenet) samt i sygesikringsloven.
Med beredskabslovens ikrafttræden den 1. januar 1993 blev brandvæsenet og  

 civilforsvaret sammenlagt til et redningsberedskab.
Redningsberedskabet  

 omfatter det statslige redningsberedskab, herunder det statslige regionale  

 redningsberedskab (Beredskabskorpset) og det kommunale redningsberedskab.
Beredskabsstyrelsen varetager de opgaver, der tidligere blev varetaget af  

 Statens Brandinspektion og Civilforsvarsstyrelsen.
Administrative forskrifter  

 udstedt i medfør af brandloven, civilforsvarsloven og lov om det civile  

 beredskab forbliver i kraft indtil de afløses af regler udstedt i medfør af  

 beredskabsloven.
Det fremgår af beredskabsloven, at sygehusberedskabet under krise eller  

 krig er en del af redningsberedskabet.
Dette indebærer, at sygehusberedskabet  

 i sådanne situationer vil være undergivet redningsberedskabets operative  

 ledelse.
En tilsvarende ordning var gældende, før beredskabsloven trådte i  

 kraft den 1. januar 1993 i forhold til civilforsvarets kommandomyndigheder.
I henhold til sygehuslovens § 16 a påhviler det hver amtskommune at  

 planlægge og gennemføre sådanne foranstaltninger, at der under krigsforhold  

 og under større katastrofer i fredstid kan ydes syge og tilskadekomne  

 behandling på sygehus eller behandlingssteder uden for sygehusene.
Det  

 påhviler statslige og private sygehuse at planlægge og gennemføre sådanne  

 foranstaltninger, at de på tilsvarende måde som amtskommunale sygehuse kan  

 indgå i sygehusberedskabet.
 Efter beredskabslovens § 25 skal amtskommunerne som en del af den civile  

 beredskabsplanlægning inddrage og koordinere planlægningen af  

 sygehusberedskabet, beredskabet i den primære sundhedstjeneste og  

 lægemiddelberedskabet.
 De øvrige regler om planlægning af sygehusberedskabet, som tidligere også  

 var optaget i sygehusloven, findes siden 1. januar 1994 i sygesikringsloven.
I dette kapitel dækker begrebet amtskommuner, amter og sygehuskommuner  

 tillige Hovedstadens Sygehusfællesskab.
Dette fællesskab, der er etableret 1.  

 januar 1995, indebærer et samarbejde om og en sammenlægning af sygehusdriften  

 omfattende Rigshospitalet samt Københavns og Frederiksberg kommuners  

 sygehuse.
For at undgå overlapning mellem sundhedsberedskabsplanlægningen efter  

 sygesikringsloven og den civile beredskabsplanlægning efter beredskabsloven,  

 skal det anbefales, at amtskommunens civile beredskabsplan på  

 sundhedsberedskabsområdet alene inde-holder en henvisning til amtskommunens  

 sundhedsplan.
Planlægningen af sundhedsberedskabet bør dog integreres i den  

 øvrige civile beredskabsplanlægning, således at der sikres den fornødne  

 koordination.
Sygesikringsloven indeholder bestemmelser om en sammenhængende  

 sundhedsplanlægning, som også omfatter sundhedsberedskabet.
Loven indebærer,  

 at amtskommuner og kommuner etablerer et samarbejde og indgår i en dialog om  

 den amtskommunale og kommunale indsats på sundhedsområdet.
Amtsrådet skal  

 udarbejde en selvstændig plan for ambulancetjenesten, og denne plan skal  

 indgå som en del af amtskommunens samlede sundhedsplan.
Som noget nyt indføres en fast planlægningsprocedure for den samlede  

 sundhedsplanlægning, der følger de kommunale valgperioder.
Sundhedsministeren  

 afgiver ved hver kommunale valgperiodes begyndelse en redegørelse som oplæg  

 til den kommunale og amtskommunale planlægning på sundhedsområdet.
En sådan redegørelse findes nu i Sundhedsministeriets publikation  

 Samarbejde om sundhed 1994-97, udsendt af ministeriet i januar 1994. I juni  

 1994 udsendtes Sundhedsministeriets vejledning for planlægning af  

 sundhedsberedskabet.
Vejledningen er optrykt som bilag 1.
Forud for amtsrådets behandling af den amtskommunale plan skal der  

 indhentes udtalelser fra kommunalbestyrelserne i amtskommunen og de berørte  

 alment praktiserende læger, speciallæger m.fl.
Rådgivning vedrørende planen  

 skal indhentes i Sundhedsstyrelsen, der med hensyn til sygehusberedskabsdelen  

 af sundhedsplanen indhenter Beredskabsstyrelsens rådgivning.
 Beredskabsstyrelsen varetager - i henhold til aftale med  

 Sundhedsministeriet - de styrelsesmæssige opgaver vedrørende  

 sygehusberedskabet for Sundhedsministeriet.
2. Generelt om sygehusberedskabet i fredstid 2.1. Akut medicinsk dagligdag 2.1.1. Skadestuens normale arbejdsopgaver Skadestuens normale arbejdsopgaver består oftest af korte og relativt  

 enkle opgaver af ambulant karakter.
En stor del af patienterne henvender sig selv - eventuelt efter henvisning  

 fra egen læge eller vagtlæge - og forlader atter skadestuen ved egen hjælp  

 efter endt behandling.
En del patienter indbringes akut til skadestuen med  

 ambulance med relativt ukomplicerede lidelser.
Når det drejer sig om svære livstruende tilstande, belastes skadestuen på  

 en helt anden måde og bør derfor have et beredskab udviklet herfor.
I  

 forbindelse med svære traumer vil der være tale om en modtagefunktion for  

 vurdering og behandling.
I mange tilfælde vil det være nødvendigt at have  

 fastlagte programmer for overflytning af patienter til større, specialiserede  

 sygehuse, hvor de relevante specialer findes.
2.1.2. Risikosituationer, som kræver et særligt planlægningsbehov Enhver skadestue, stor eller lille, vil i en situation med modtagelse af  

 flere svært tilskadekomne hurtigt nå sin maksimale formåen, og bør have  

 udviklet en særlig planlægning for, hvordan disse situationer skal håndteres.
På det akutmedicinske område vil en stigende belastning i reglen være  

 forårsaget af et forøget antal opgaver inden for en begrænset tidsperiode.  

 Ændring af opgavernes art vil derimod være sjælden.
Følgende ulykkestyper vil  

 være typiske:
Transportulykker - Passagerulykker ved: - Landevejstransport. - Skibstransport. -  

 Togtransport. - Flytransport.
 - Uheld i forbindelse med transport af farligt gods: - Kemiske produkter.  

 - Radioaktive stoffer.
Produktionsulykker - Farlige produktioner.
Konsekvenser af større ulykker i øvrigt - Personskader ved storbrande, herunder røgskader.
 - Psykiske reaktioner hos somatisk uskadte, pårørende og redningsmandskab.
I forbindelse med de voldsomme indtryk en ulykke vil forårsage hos de  

 personer, der er involverede i den, enten som direkte påvirkede, tilskuere,  

 pårørende eller hjælpere, vil der ofte komme psykiske reaktioner.
Der  

 henvises til afsnit 4.7. om kriseterapeutisk bistand.
Særlige forhold Forekomsten af multiresistente bakterier i Danmark er lav sammenlignet med  

 andre lande, specielt lande uden for Skandinavien.
Import af multiresistente  

 stammer er imidlertid flere gange forekommet på danske sygehuse i forbindelse  

 med overflytning af patienter fra udlandet.
Spredningen er hidtil blevet  

 standset ved brug af isolationsforanstaltninger og andre sygehushygiejniske  

 foranstaltninger, når først udbruddet er erkendt.
Det anbefales derfor, at de nødvendige forholdsregler til overvågning og  

 forebyggelse af spredning af multiresistente bakterier ved overflytning af  

 patienter fra udlandet indgår i alle sygehuses lokale  

 hygiejneberedskabsinstruks.
Tilsvarende forholdsregler må iagttages ved  

 modtagelse af tilskadekomne fra ulykker, hvor personer, der er under  

 transport fra udlandet, er involveret.
En særlig planlægning er også nødvendig for situationer, hvor en stor  

 gruppe personer samtidig rammes af en akut lidelse.
Der tænkes her specielt  

 på situationer, hvor det ikke så meget er infektionens art som antallet af  

 patienter, der rammes på en gang, der er afgørende.
Ved indsættelse af Den Danske Internationale brigade uden for Danmark i  

 humanitære, fredsbevarende og især fredsskabende operationer vil der være  

 behov for at sikre, at syge og sårede til enhver tid skal kunne transporteres  

 fra indsatsområdet til Danmark.
Der må derfor opstilles terminalområder med  

 sanitetsinstallationer til koordination af transporten, pleje samt til  

 behandling af de syge og sårede, der afventer transport.
Transportmidler,  

 mest hensigtsmæssigt i form af fly, må stilles til rådighed, ligesom der må  

 etableres modtageterminal i Danmark i et samarbejde med det civile  

 sygehusvæsen.
Forsvaret vil tage initiativ til at indgå de nødvendige aftaler  

 herom.
2.2. Alarmering Når der efter en ulykke tilkaldes hjælp via 112 indgår opkaldet til en  

 alarmeringscentral:
 - Uden for Storkøbenhavn til alarmeringscentralen på den nærmeste større  

 politistation.
 - I Storkøbenhavn til alarmeringscentralen på Hovedbrandstationen i  

 København.
- Over biltelefon til teletjenesternes servicetelefon, der beder den  

 kaldende oplyse sin position og derefter stiller samtalen direkte videre til  

 nærmeste alarmeringscentral.
Det tager således længere tid at tilkalde hjælp  

 over biltelefon, og den, der kalder, må vide, hvor han er.
 Hvis der tilkaldes hjælp ved direkte opringning til Falcks Redningskorps,  

 det kommunale redningsberedskab, Beredskabskorpset eller til et sygehus,  

 sendes meddelelsen straks videre til alarmeringscentralen.
På grundlag af de modtagne oplysninger igangsætter den vagthavende på  

 alarmeringscentralen den alarmering, der anses for nødvendig.
Ved en større  

 ulykke aktiveres umiddelbart det kommunale redningsberedskab,  

 ambulancetjenesten og sygehusvæsenet.
Endvidere sendes politiet straks til  

 skadestedet.
For så vidt angår sygehusene, underrettes som regel det nærmeste  

 sygehus eller det pågældende Akut Medicinsk Kommunikationscenter (AMK).
Figur 1: Alarmering af ambulancetjenesten Hvis den vagthavende på ambulancetjenestens vagtcentral ud fra den  

 modtagne meddelelse skønner, at der kan være behov for lægehjælp, bør der  

 straks sendes et varsel til sygehuset herom, og endelig rekvisition af  

 lægehjælp sendes senest, når enten redningsberedskabets indsatsleder eller  

 politiets indsatsleder er ankommet til skadestedet.
 Det vil være ønskeligt, at der foreligger klare og entydige aftaler  

 omkring alarmeringsproceduren, således at det er helt klart, på hvilket  

 grundlag den vagthavende på alarmeringscentralen skal beslutte, at der skal  

 ske alarmering af sygehusvæsenet.
Det statslige regionale redningsberedskab (Beredskabskorpset) har på 6  

 beredskabscentre fordelt over landet altid en styrke i 5 minutters beredskab.  

 Den kan enten tilkaldes efter ønske fra redningsberedskabets indsatsleder  

 eller på politiets initiativ.
Det kan være aftalt og indøvet, at eksempelvis  

 dele af Beredskabskorpsets udrykningsvagt eller de kommunale  

 redningsberedskaber skal virke som hjælpere for et lægehold på skadestedet  

 (som ventepladsassistenter), jf. afsnit 3.5.2. I så fald kan det være aftalt,  

 at disse tilkaldes af ambulancetjenestens vagtcentral samtidig med, at der  

 sendes et køretøj til afhentning af lægeholdet.
3. Den præhospitale indsats i fredstid 3.1. Generelt Formålet med præhospital indsats er at medvirke til:
 - At redde liv.
 - At forbedre den syge/tilskadekomnes prognose.
 - At formindske smerter og andre symptomer.
 - At afkorte det samlede sygdomsforløb.
 Den præhospitale fase betegner det tidsrum, der går, fra en person bliver  

 ramt af akut sygdom eller tilskadekomst, til vedkommende modtages på et  

 behandlingssted.
 Den præhospitale indsats omfatter de samlede aktiviteter, der indgår i den  

 præhospitale fase.
Den præhospitale indsats kan betragtes som en kæde, der omfatter evt.  

 førstehjælp ved lægmand - alarmering - kommunikation - ambulancekørsel til  

 skadested - behandling på skadested ved ambulancemandskab og/eller  

 medicinalpersonale - ambulancetransport til behandlingssted samt  

 behandling/overvågning under transport.
Samtidig omfatter den præhospitale  

 indsats kommunikation gennem hele kæden mellem de enkelte led.
Indsatsen kan  

 omfatte hele forløbet eller dele af forløbet.
Figur 2: Redningskæden Præhospital behandling omfatter enhver behandling i den præhospitale fase,  

 hvad enten den udføres af lægfolk, ambulancemandskab eller  

 medicinalpersonale.
 Der er i Danmark etableret forskellige typer ordninger hvor medicinsk  

 personale indgår i den præhospitale behandling, alle af rendez-vous typen,  

 hvor det lægebemandede køretøj afsendes samtidig med en almindelig ambulance  

 og mødes med denne på skadestedet.
 Bemandingen kan etableres ved afhentning af læger og sygeplejersker på  

 hospitalet eller i et aftalesystem med praktiserende læger, som kan  

 alarmeres.
Som anført under afsnit 1 skal amtsrådet udarbejde en selvstændig plan for  

 ambulancetjenesten, og denne plan skal indgå som en del af amtskommunens  

 samlede sundhedsplan.
Bekendtgørelse om ambulancer og et eksempel på en  

 ambulanceplan er optrykt som bilag 2 og 3.
3.2. Medicinsk koordination (koordinerende læge) 3.2.1. Definition og formål Medicinsk koordination er betegnelsen for den funktion, der omfatter  

 tilrettelæggelse og ledelse af den afhjælpende medicinske indsats ved store  

 ulykker og katastrofer.
Ved medicinsk koordination tilstræbes den efter omstændighederne bedst  

 mulige medicinske behandling på et skadested, under transport samt i  

 sundhedsvæsenet ved et pludseligt og uventet forekommende større antal  

 behandlingskrævende tilskadekomne.
Formålet er også at sikre, at den enkelte  

 patient ved større ulykker får en lige så god behandling i sygehusvæsenet,  

 som den patient, der er involveret i en mindre ulykke.
3.2.2. Opgaver Der er behov for medicinsk koordination både på skadestedet og i  

 baglandet.
Dette sidste vil sige på sygehusene (sekundær sektoren) og i andre  

 behandlingsfaciliteter (primær sektoren).
 De koordinerende opgaver på skadestedet og i baglandet skal varetages i  

 tæt samarbejde.
 På skadestedet er de koordinerende opgaver (skadestedskoordinerende læge):
 - Vurdering af situationen på skadestedet, herunder antal og art af  

 tilskadekomne (medicinsk overblik).
 - Vurdering af behovet for medicinsk indsats på skadestedet.
 - Etablering af løbende kontakt med baglandet, således at dette kan  

 informeres om situation og udvikling på skadestedet.
 - Viderebringelse af baglandets koordinerende beslutninger til  

 skadestedets samarbejdspartnere.
 - Samarbejde med indsatslederne fra redningsberedskabet og politiet.
 - Styring/ledelse af den medicinske indsats på skadestedet.
 - Ledelse af fordelingen af patienter.
 - Beslutning om ophør af den medicinske indsats på skadestedet.
 I baglandet er de koordinerende opgaver (amtskoordinerende læge):
 - Stillingtagen til og iværksættelse af relevant alarmering af det  

 nødvendige antal sygehuse i eget amt, herunder alarmering af det  

 kriseterapeutiske beredskab.
 - Fastlæggelse af niveauet for behandlingsindsats på baggrund af til  

 rådighed værende ressourcer.
 - Vurdering af behovet for medicinsk assistance fra naboamter.
 - Vurdering af behovet for medicinsk assistance fra den primære  

 sundhedstjeneste og eventuelt alarmering heraf, jf. kapitel 3.
 - Vurdering af behovet for medicinsk fjernassistance (f.eks.  

 helikoptertransport).
 - Fastlæggelse af generelt niveau for triage (trangfølgeprioritering).
 - Information og iværksættelse og opretholdelse af effektiv to-vejs  

 kommunikation med de alarmerede medicinske instanser.
 - Rådgivning ved specielle ulykker (f.eks. uheld med farlige stoffer).
 - Beslutning om ophævelse af alarmen i baglandet.
 - Debriefing umiddelbart efter indsatsen.
Det er væsentligt med god kommunikation mellem den koordinerende læge på  

 skadestedet og den koordinerende læge i baglandet.
De væsentligste  

 koordinerende opgaver påregnes udført i baglandet, og den koordinerende  

 funktion på skadestedet, vil også indebære ansvar for, at baglandets  

 koordinator har de fornødne oplysninger til at handle efter.
 Spørgsmålet om kommunikation er i øvrigt behandlet nærmere i afsnit 3.7.4.
3.2.3. Planlægning Der skal foreligge en detaljeret plan for den amtskommunale medicinske  

 koordination.
Det er nødvendigt, at der foreligger klare og entydige aftaler  

 omkring alarmeringsprocedurer og kommunikationsprocedurer, således at der  

 alene etableres en indgang til sundhedsvæsenet.
I planlægningen involveres  

 relevante partnere i egen sundhedsorganisation, politi, ambulancetjeneste,  

 det kommunale redningsberedskab, Beredskabskorpset og endelig sundhedsvæsenet  

 i tilstødende eller fjernere liggende amter.
Der må også foreligge en aftale  

 mellem sygehusvæsenet og ambulancetjenesten om fordeling af patienter til  

 sygehusene i situationer med mange tilskadekomne, indtil en  

 skadestedskoordinerende læge er kommet til stede.
 3.2.4. Uddannelseskrav m.v.
 Løsningen af de koordinerende opgaver på skadestedet kræver mindst en  

 katastrofe-medicinsk specialviden centreret omkring funktionen på selve  

 skadestedet, samt uddannelse/øvelse i at skaffe det nødvendige overblik over  

 situationen.
Det er nødvendigt, at den koordinerende læge kan være på skadestedet med  

 meget kort varsel.
Aftale herom må foreligge f.eks. med ambulancetjenesten  

 eller politiet.
 Det er derfor væsentligt at indbygge i systemet, at de umiddelbare  

 reaktioner sker automatisk, og at opgaven må løses af de læger, som befinder  

 sig på sygehuset.
Kravene til baglandets katastrofemedicinske koordination er større.
Det er  

 nødvendigt med specialviden om sygehusvæsenet i eget og tilgrænsende amter,  

 ligesom der bør være et personligt kendskab til de fungerende rutiner på et  

 skadested og et samarbejde med skadestedets ikke-medicinske tjenestegrene,  

 herunder særlig på kommunikationsområdet.
Lægen skal kunne møde på sygehuset  

 med meget kort varsel svarende til, hvad der kendes fra tilkaldevagt.
Indtil  

 denne rutinerede læge ankommer til sygehuset, varetages funktionen af en af  

 sygehusets tilstedeværende læger.
 Det bør tilsikres, at denne specialviden findes hos en tilstrækkelig  

 personkreds, som kan tilkaldes.
Der bør etableres ordninger med regionsvis/amtsvis etablering af et Akut  

 Medicinsk Kommunikationscenter (AMK) med snævert samarbejde til de øvrige  

 indsatsmyndigheders koordinationscentraler.
Fra dette center varetages  

 baglandets medicinske koordinationsfunktion.
3.3. Udrykningshold Den normale ramme om sygehusets præhospitale indsats ved mindre ulykker  

 med få tilskadekomne er en udrykningslæge eller et udrykningshold, bestående  

 af en læge og en sygeplejerske, normalt fra sygehusets anæstesiafdeling.
På  

 mindre sygehuse, hvor der ikke er reservelæger ved anæstesiafdelingen,  

 sammensættes udrykningsholdet ofte af en læge fra kirurgisk afdeling og en  

 anæstesisygeplejerske.
 Udrykningsholdets virksomhed må være forberedt på følgende områder:
 - Tilstedeværelse af behandlingsudstyr.
 - Tilstedeværelse af kommunikationsudstyr.
 - Retningslinier for alarmering og transport.
 - Tilstedeværelse af relevant påklædning m.v. som forudsætning for løsning  

 af opgaven på skadestedet og til sikring af personalets personlige sikkerhed.
 Det udstyr, der skal sætte holdet i stand til at gennemføre livreddende og  

 transportstabiliserende behandling herunder smertelindring i mange  

 forskellige situationer, pakkes i lette og håndterlige tasker eller kasser.  

 Det vigtigste krav til udstyret er, at det både svarer til det, der til  

 dagligt anvendes i sygehusets afdelinger, og at det kan virke sammen med det  

 udstyr, der findes i ambulancerne.
Udrykningsholdet må være således påklædt, at det kan opholde sig udendørs  

 i længere tid.
Påklædningen bør have en iøjnefaldende farve, yde personen  

 beskyttelse både mod varme og kulde samt sætte holdet i stand til at yde  

 førstehjælp på et skadested, hvor der kan være en vis risiko.
Endelig må  

 holdets medlemmer kunne identificeres som læge henholdsvis sygeplejerske,  

 f.eks. angivet på deres yderbeklædning.
 Udrykningsholdet skal medføre en radio eller mobiltelefon, der sætter det  

 i stand til at holde forbindelse med enten eget sygehus eller Akut Medicinsk  

 Kommunikationscenter (AMK).
 Der henvises til bilag 4 om principperne for pakning af udstyr til  

 udrykningshold og lægehold.
 Alarmeringen vil normalt ske i 2 trin.
Trin 1: Når den første ambulance er sendt af sted til skadestedet, gives  

 der et varsel til sygehuset om, at der er sket en ulykke, som kan indebære  

 behov for lægehjælp.
Samtidig sendes der et køretøj til sygehuset til  

 afhentning af udrykningsholdet.
 Trin 2: Når der er opnået et foreløbigt skøn over ulykkens omfang, følges  

 varslet op med en annullering eller en alarmering i form af en uddybende  

 meddelelse med angivelse af skadens art, skadestedets placering og den  

 planlagte transport.
Dog kan det være rimeligt, at der træffes aftale om, at der i visse  

 specielle situationer, og i tilfælde af ulykker i specielle lokale  

 risikoområder, pr. automatik udsendes lægeassistance alene på meldingen, uden  

 at der afventes tilbagemelding fra skadestedet.
Som områder med specielle  

 medicinske opgaver, som kræver forudgående analyse og specielle aftaler med  

 ambulancetjenesten kan nævnes: større tunnelsystemer, områder med tæt  

 færgetrafik, specielle industrier eller trafikknudepunkter som f.eks.  

 lufthavne.
Transporten til skadestedet kan foregå med et køretøj fra  

 ambulancetjenesten.
Der må foreligge klare aftaler med ambulancetjenesten  

 herom.
Kontaktpunktet er normalt modtagelsen/skadestuen, hvor  

 ambulancepersonalet er vant til at komme.
 Udrykningsholdets medicinske skadestedsindsats er behandlet i afsnit 3.4.  

 om lægehold, idet opgaven i princippet er den samme.
Ved store ulykker kan udrykningsholdet overgå til at varetage den  

 skadestedskoordinerende læges virksomhed.
Om den løsning skal vælges, er en  

 lokal afgørelse, men det må klart fremgå af den lokale katastrofemedicinske  

 planlægning, hvorvidt dette skal ske eller ej.
 Det må være en klar forudsætning for al præhospital skadebehandling, at  

 det først udsendte udrykningshold må vide, om behandlingsopgaven skal  

 videreføres uden koordinationsforpligtelser, eller om holdet skal overgå til  

 udelukkende at løse den skadestedskoordinerende medicinske opgave.
3.4. Lægehold Ved store ulykker, hvor behandlingsopgaven er mere omfattende såvel i art  

 som i omfang, kan der være behov for at udsende en større medicinsk enhed, et  

 lægehold, bestående af 2 læger (en kirurg og en anæstesiolog) og 2  

 sygeplejersker.
Dette lægehold udrustes med samme type udstyr og beklædning  

 som et udrykningshold.
Medicinsk skadestedsindsats omfatter to overordnede opgaver: Nødbehandling  

 og medicinsk koordination.
Vedrørende medicinsk koordination, se afsnit 3.2.  

 ovenfor.
Nødbehandling består primært i sikring af respiration og cirkulation, men  

 omfatter også smertelindring (analgesi) og transportsikring.  

 Nødbehandlingsindsatsen indledes med lægelig vurdering af, hvem der først bør  

 behandles henholdsvis borttransporteres, den såkaldte triage.
Nødbehandling  

 følger i øvrigt de almindelige principper for akut livreddende indsats.
Som hovedregel vil nødbehandling ved lægehold på skadestedet først være  

 hensigtsmæssig, når antallet af tilskadekomne i væsentlig omfang antages at  

 overstige det antal ambulancer, der kan tilkaldes.
Dette gælder dog ikke  

 ubetinget, men må bero på en medicinsk vurdering.
Udsendelse af lægehold kan  

 således være relevant, hvor det skønnes at være af livreddende betydning, at  

 der ydes lægehjælp på skadestedet eller for at sikre patientens overlevelse  

 på vej til sygehus.
 Kompetencen til at bestemme, at et lægehold skal udsendes, må på forhånd  

 være fastlagt i amtskommunens beredskabsplan.
 Transport til skadestedet sker på samme måde som for udrykningsholdets  

 vedkom-mende.
Hensigtsmæssig påklædning til udendørs indsats og det fornødne  

 behandlingsudstyr, der er pakket, så det straks kan medføres, må være oplagt  

 på en lettilgængelig måde på det sygehus, hvorfra lægehold udsendes.
Der  

 henvises til bilag 4 om principperne for pakning af udstyr til udrykningshold  

 og lægehold.
3.5. Ventepladsens indretning og placering 3.5.1. Generelt Ved ulykker og katastrofer med mange tilskadekomne kan det blive  

 nødvendigt at oprette en venteplads.
Til ventepladsen bringes kun  

 tilskadekomne, som anses for at have behov for indlæggelse på sygehus eller  

 direkte nødbehandling på stedet (liggende). Personer, der er fysisk uskadte  

 eller lettere tilskadekomne (gående), samles så vidt muligt på et  

 opsamlingssted.
Det er herefter politiets opgave at formidle transport, jf.  

 afsnit 3.7.5.
Når lægeholdet ankommer til skadestedet, bliver det som regel henvist af  

 politiets indsatsleder til ventepladsen, hvor redningspersonalet er begyndt  

 at samle de personer, som anses for at have behov for behandling/indlæggelse  

 på sygehus eller have behov for direkte nødbehandling på stedet.
Hvis der  

 ikke er udsendt en skadestedskoordinerende læge, påtager lægeholdet sig også  

 denne funktion.
Lægeholdet skal imidlertid ikke ukritisk begynde eventuel  

 nødbehandling der, hvor de tilskadekomne er samlet, men bør give sig tid til  

 at indrette ventepladsen funktionelt, før arbejdet indledes.
Såfremt  

 ventepladsen skal oprettes i det fri, bør der, før lægeholdet ankommer, være  

 opsat et telt eller lignende til anvendelse som nødbehandlingsområde.
 Lægeholdet og ventepladsens øvrige personale er i indsatsmæssig henseende  

 underlagt politiets indsatsleder.
 Ventepladsen kan indrettes som vist på figur 3 med følgende funktioner  

 eller områder:
 1. Indgangsområde/samlingssted, der kan svare til det  

 sted, hvor de tilskadekomne var anbragt, inden lægeholdets ankomst.
 2. Modtageområde/triageområde (normalt 1 læge og 2  

 ventepladsassistenter).
 3. Nødbehandlingsområde (normalt 1 læge, 2  

 sygeplejersker og 2 ventepladsassistenter).
 4. Observations- og borttransportområde (normalt 1  

 ventepladsassistent).
 5. Samlested for døde.
 Områderne nævnt i pkt. 2-4 er en del af den egentlige venteplads, jf.  

 figur 3 og 4.
 Der skal både være en ensrettet patientstrøm på ventepladsen og ensrettet  

 trafik for de ambulancer, som kører de tilskadekomne til sygehus.
Figur 3: Principskitse for indretning af venteplads samt indgangsområde/samlingssted og samlested for døde.
 En bygning nær skadestedet med mulighed for ly og læ og eventuelt varme  

 samt om muligt med adgang til vand, el og telefon vil med fordel kunne  

 anvendes.
 På den anden side bør båretransport af de tilskadekomne fra skadestedet  

 til ventepladsens indgangsområde ikke ske over en længere strækning.
 Triagen tilrettelægges, så arbejdet kan foregå i bordhøjde enten ved hjælp  

 af bårebukke eller med improviserede midler f.eks. et par borde, og der bør  

 være plads til at anbringe patienter ved siden af hinanden.
 Tilsvarende bør der i nødbehandlingsområdet være plads til 2-4 bårer ved  

 siden af hinanden.
 Observations- og borttransportområdet bør kunne rumme et større antal  

 patienter, helst med mulighed for adskillelse mellem straks-, snarest- og kan  

 vente- patienter, jf. afsnit 3.6.
Figur 4: Eksempelvis indretning af en lægebemandet venteplads 3.5.2. Hjælpepersonale og supplerende udstyr Et lægehold kan ikke virke uden hjælpere.
Det må derfor lokalt være  

 forberedt, hvem der i givet fald skal anvendes som assistenter  

 (ventepladsassistenter) for lægeholdet.
Ventepladsassistenterne kan være  

 personale fra ambulancetjenesten, værnepligtige fra Beredskabskorpsets  

 udrykningsvagt, personale fra det kommunale redningsberedskab eller personale  

 fra forsvaret efter tilkaldelse af militær hjælp, der alle vil være under  

 kommando af egne befalingsmænd.
Desuden kan der indgås aftaler med frivillige  

 organisationer, f.eks.
Dansk Røde Kors, Beredskabs-Forbundet og ASF-Dansk  

 Folkehjælp om at stille frivillige til rådighed til løsning af denne opgave.  

 På visse store arbejdspladser kan der være interne samaritterhold, som vil  

 kunne anvendes som ventepladsassistenter.
Ventepladsassistenterne skal kunne  

 være meget hurtigt på skadestedet med henblik på at indgå i den påtænkte  

 funktion.
 For at opnå maksimal udnyttelse af lægeholdets indsats må der ud over  

 ventepladsassistenter rådes over materiel og udstyr til etablering og drift  

 af ventepladsen.
3.5.3. Ventepladsassistenternes anvendelse Der bør som minimum rådes over 1 leder, der vil være den naturlige kontakt  

 til det udsendte medicinske personale, og 7 ventepladsassistenter.
Lederen af  

 ventepladsassistenterne og ventepladsassistenterne fordeles og organiseres af  

 lægeholdet.
 De kan eksempelvis anvendes til løsning af følgende opgaver:
 Hvis ventepladsassistenterne ankommer til skadestedet før lægeholdet, bør  

 de være uddannet til af sig selv at gå i gang med at indrette den anviste  

 venteplads.
3.5.4. Ventepladsudstyr Ventepladsudstyret må være klar til omgående udrykning.
Det bør derfor til  

 stadighed være oppakket på et køretøj, en påhængsvogn eller container.
 Følgende hovedgrupper af udstyr bør være oplagt:
 - Telte eller andet udstyr til ly og læ.
 - Belysningsudstyr, der skal kunne placeres højt.
 - Strømforsyning.
- Båre- og tæppemateriel, herunder bårebukke og ekstra liggeunderlag samt  

 dropstativer.
Det bemærkes, at bårerne både anvendes til indbringning til  

 ventepladsen og lejring på ventepladsen.
Der er derfor behov for et anseeligt  

 antal.
 - En forbindings- og skinnepakning, omfattende de genstande til nødhjælp,  

 som kan pakkes uden medicinalvarekompetence.
- Markeringsmateriel.
Udstyr til afmærkning af områder og færdselsretning.
- Registreringsudstyr.
Forberedt pakning med skadestedskort,  

 ventepladslog, prioriteringsmærker m.v.
- Rengøringsudstyr.
Forberedt pakning med vaske- og desinfektionsudstyr i  

 begrænset omfang, både til patienter og personale.
 - Evt. kommunikationsudstyr.
 Der henvises til bilag 5, der rummer principperne for pakning af  

 ventepladstrailer og forslag til pakning af Beredskabskorpsets  

 ventepladscontainer.
 3.6. Skadestedskort, prioriteringsmærker m.v.
3.6.1. Generelt Registrering og afmærkning af tilskadekomne på skadestedet og under  

 transport til sygehuset sker ved hjælp af skadestedskort og  

 prioriteringsmærker samt en fortegnelse over tilskadekomne (ventepladslog).
3.6.2. Skadestedskort Skadestedskortene, jf. bilag 6, medføres i ambulancer og redningskøretøjer  

 og bør ligesom prioriteringsmærkerne anvendes ved store ulykker og  

 katastrofer i fredstid.
Det er vigtigt, at kortene også anvendes ved  

 dagligdagens større ulykker, hvorved rednings-personalet bliver fortrolig med  

 eksistensen af disse og med, hvorledes de anvendes.
Skadestedskortene kan  

 rekvireres i Beredskabsstyrelsen.
 Skadestedskortene er nummererede med et fortløbende nummer og fremstillet  

 i vandafvisende papirkvalitet.
 Kortet forsynes med sejlgarn, kabelbindere, elastik el. lign. til brug ved  

 fastgørelse af kortet til den tilskadekomne.
 Eventuelle lægenotater på kortet bør så vidt muligt skrives på dansk.
Skadesstedskortet udfyldes og påsættes om muligt af redningspersonalet på  

 et så tidligt tidspunkt som muligt, efter at personalet har fået kontakt med  

 de tilskadekomne.
Ellers udfyldes og påsættes det af personalet på  

 ventepladsen.
Hvis der er et lægehold til stede på skadestedet, supplerer  

 dette i nødvendigt omfang redningspersonalets oplysninger på kortet.
3.6.3. Prioriteringsmærker Prioriteringsmærkerne - fire forskellige i alt - er fremstillet af plast  

 med reflekterende tal og overkant, jf. bilag 6. Prioriteringsmærkernes farver  

 har følgende betydning:
 - Rød farve svarer til behandlings/transportprioritet 1 Straks.
 - Gul farve svarer til behandlings/transportprioritet 2 Snarest.
 - Grøn farve svarer til behandlings/transportprioritet 3 Kan vente.
 - Hvid farve betyder, at den tilskadekomne er død - behandlingsprioritet  

 0.
 Mærkerne er forsynet med tallene 1, 2, 3 og 0 på begge sider.
Prioriteringsmærkerne kan medføres i ambulancer og redningskøretøjer til  

 brug for det autoriserede sundhedspersonale (læger, sygeplejersker og  

 ambulancebehandlere) på skadestedet.
Mærkerne vil også kunne indgå som en del  

 af lægeholdsudstyret.
Betydningen af de enkelte farver - og de tilhørende numre - forudses  

 indlært som et led i mandskabets almindelige uddannelse.
Betydningen bør dog  

 også angives på de poser eller æsker, som anvendes til opbevaring af  

 prioriteringsmærkerne.
Betydningen er endvidere påført fortegnelsen over  

 tilskadekomne (ventepladslog), jf. bilag 6.
 Prioriteringsmærkerne forhandles af Falcks Redningskorps A/S.
3.6.4. Fortegnelse over tilskadekomne (ventepladslog) Formålet med ventepladsloggen, jf. bilag 6, er at sikre, at politiets  

 indsatsleder, ambulancelederen og den skadestedskoordinerende læge til enhver  

 tid vil kunne få et overblik over, hvor mange og hvilke tilskadekomne, som er  

 blevet borttransporteret fra skadestedet, og til hvilke sygehuse de  

 pågældende er transporteret.
 Ventepladsloggen medbringes i ambulancerne, således at den umiddelbart er  

 til rådighed for ambulancelederen og den skadestedskoordinerende læge.  

 Endvidere indgår ventepladsloggen normalt i ventepladspakninger.
Fortegnelsen er udformet som en blok og er fremstillet i en vandafvisende  

 papirkvalitet.
Blokkene kan rekvireres i Beredskabsstyrelsen.
 Ventepladsloggen kan også anvendes af politiet til registrering på  

 opsamlingsstedet, jf. afsnit 3.7.5.
3.7. Samarbejdet med andre myndigheder på skadestedet 3.7.1. Generelt Som det fremgår af det forudgående, er de særlige problemer vedrørende  

 medicinsk skadestedsindsats ved store ulykker og katastrofer uløseligt  

 forbundet med samarbejdet med de øvrige myndigheder på skadestedet.
Dette  

 afsnit beskriver den eksisterende organisation omkring et skadested.
I figur  

 5 er vist en principskitse om indsatsledelse.
Figur 5: Principskitse om indsatsledelse 3.7.2. Politiets, redningsberedskabets og ambulancetjenestens opgaver Politiet Den samlede indsats ved større fredstidsskader koordineres - bortset fra  

 den tekniske ledelse af indsatsen på skadestedet - af politimesteren.
 Politipersonale sendes til skadestedet med følgende opgaver:
 - Varetagelse af sikkerhed (evt. sikkerhedsafstand).
 - Afgrænsning af skadestedet efter aftale med indsatslederen fra det  

 kommunale redningsberedskab.
 - Afspærring af det samlede skadested.
 - Bevogtning.
 - Udfinde egnet sted til kommandostade/kontaktpunkt.
 - Returmelding.
 - Supplerende melding til andre indsatsenheder.
 Herefter iværksættes følgende af politiet:
 - Kommandostade oprettes.
 - Yderligere patruljer sendes til kommandostade/kontaktpunkt.
 - Eventuel evakuering iværksættes efter aftale med indsatslederen fra det  

 kommunale redningsberedskab.
 - Efterforskning.
 - Yderligere underretning af sygehusvæsen.
 - Oprettelse af kommandostation (KSN) - sædvanligvis  

 politistationen/politigården.
 - Rekvisition af nødvendig politimæssig assistance.
 - Trafikregulering af ambulanceveje og opmarchområde.
Redningsberedskabet Når redningsberedskabet modtager en alarmering, iværksættes følgende:
 - Vagthavende indsatsleder sendes til stedet.
 - Normalt sendes en automobilsprøjte og mindst 1 hjælpekøretøj med 1  

 holdleder og et brandmandskab på mindst 7 personer til skadestedet.
 Disse to foranstaltninger udføres normalt som minimum ved alarmering.  

 Såfremt der er tale om udrykning til et objekt, hvor der er udarbejdet  

 særskilt mødeplan, kan der af mødeplanen fremgå et større antal køretøjer og  

 mandskab.
Redningsberedskabets indsatsleder har ansvaret for den tekniske ledelse af  

 indsatsen på skadestedet.
Dette indebærer, at han har ansvaret for de direkte  

 skadeafhjælpende funktioner på skadestedet og i truede områder i tilknytning  

 hertil.
Indsatslederen træffer afgørelse om, hvor og hvordan styrkerne skal  

 indsættes, og hvorledes han vil løse den samlede opgave.
Han tilkalder i  

 nødvendigt omfang yderligere styrker til assistance og afløsning på  

 skadestedet.
 Som udgangspunkt anvender indsatslederen følgende prioritering:
 1. Redning af mennesker.
 2. Redning af dyr.
 3. Fjernelse af særlige farer.
 4. Standsning af udbredelsen.
 5. Endelig bekæmpelse af skaden.
Ambulancetjenesten Når ambulancetjenestens vagtcentral modtager alarmering, afsendes så  

 hurtigt som muligt det antal ambulancer, der bliver anmodet om i  

 alarmeringen.
Ambulancetjenesten på skadestedet ledes af ambulancelederen, der altid  

 befinder sig på den først mødende ambulance.
Første ambulance nedlægges som  

 transportmiddel og er herefter basis for ambulancelederens arbejdsopgaver.
 Ambulancelederen har ansvaret for følgende opgaver:
 - Kontakt til politiets indsatsleder.
 - Tilbagemelding til egen vagtcentral om skadens omfang og antal sårede,  

 skadens art og behovet for bårepladser.
 - Organisering af nødbehandling af sårede, indtil tilkaldt læge overtager  

 opgaven.
 - Transportprioritering, indtil tilkaldt læge overtager opgaven.
 - Udpegning af modtagesygehuse i overensstemmelse med amtskommunens  

 planlægning, indtil tilkaldt læge overtager opgaven.
 - Registrering af borttransporterede sårede på ventepladslog.
 - Organisering af venteplads (for liggende tilskadekomne), indtil tilkaldt  

 læge overtager opgaven.
 Ambulancetjenestens vagtcentral vil rutinemæssigt, selv ved begrænsede  

 personskader, underrette det sygehus, hvortil de første sårede indbringes.  

 For at kunne give en livreddende førstehjælp til flere sårede på ventepladsen  

 kan ambulancelederen også beslutte at nedlægge 2. og 3. ambulance og anvende  

 mandskabet og materiellet til nødbehandlingsopgaver.
 Ved større skader kan ambulancestationen udsende en særlig leder, der på  

 ventepladsen overtager funktionen som ambulanceleder.
 Ambulancetjenesten er underlagt politiets koordinerende ledelse.
3.7.3. Koordinerende ledelse på skadestedet Ved større fredstidsskader har politidirektøren/politimesteren ansvaret  

 for den koordinerende ledelse af den samlede indsats, jf. beredskabsloven §  

 17, stk. 1. Dette indebærer følgende:
 - Etablering af kommandostade til kommunikation mellem indsatte styrker  

 fra skadestedet og ud.
 - Koordinering af ambulanceindsatsen, herunder udpegning af venteplads,  

 sikring af tilstrækkelig ambulancekapacitet og sikring af ambulanceveje samt  

 opmarchområder.
 - Formidling af tilkaldelse af særlig eller yderligere assistance.  

 Redningsberedskabets indsatsleder på skadestedet skal tilkalde assistance fra  

 en anden kommunes redningsberedskab, Beredskabskorpset eller private  

 redningsvæsener, hvis det skønnes påkrævet på grund af ulykkens karakter og  

 omfang.
 - Information af pressen og pårørende.
 - Beslutning om ophøret af den samlede indsats.
3.7.4. Kommunikation I forbindelse med store indsatser kan kommunikationen opdeles i 3 dele:
 1. Internt inden for egen indsatsenhed.
 2. Mellem de indsatte enheder.
 3. Mellem indsat enhed og eget hjemsted.
Alle indsatte enheder på skadestedet (redningsberedskab,  

 ambulancetjeneste, politi m.v.) medfører radioer til forbindelse med eget  

 hjemsted.
Enhedernes radioer virker på hver sin frekvens og kan ikke anvendes  

 til kommunikation enhederne imellem.
 Til kommunikation mellem de indsatte enheder anvendes skadestedsradioer.  

 En skadestedsradio er en lille bærbar sender/modtager med 5 kanaler, og med  

 en kort rækkevidde (1-3 km). Anvendelsen er standardiseret på landsplan  

 således:
Kanal 1: Indsatsleder - redningsberedskab Kanal 2: Indsatsleder - politi Kanal 3: Holdledere - røgdykkere Kanal 4: Reserve - specialtjeneste Kanal 5: Ambulancetjenesten og koordinerende læge Disse kanaler er tilgængelige overalt i landet.
Der er dog fortsat en del  

 skadestedsradioer vest for Storebælt, der kun har 3 kanaler.
Disse steder kan  

 man som overgangsordning anvende kanal 2 i samarbejde mellem politi,  

 ambulancetjeneste og koordinerende læge.
Den skadestedskoordinerende læge er normalt ikke tildelt en  

 skadestedsradio.
Denne har dog behov for at kunne kommunikere med  

 indsatslederne og med sygehusbaglandet.
 Nogle sygehuskommuner har derfor oprettet egne radionet.  

 Skadestedskoordinerende læge rykker ud med en mobil radio og kan over  

 sygehusvæsenets radionet have kontakt med den koordinerende læge i baglandet.
Såfremt det er nødvendigt at improvisere, kan det gøres via politiets  

 eller ambulancetjenestens radionet.
Dette vil imidlertid blokere for disse  

 enheders egen anvendelse af radionettet.
 Ved ulykker i fredstid kan kommunikationselementer omfattende radionet  

 inkl. skadestedsradioer samt mulighed for tilslutning til det offentlige  

 telenet rekvireres hos Beredskabskorpset tillige med betjening.
Nogle sygehusvæsener har indkøbt mobiltelefoner, der står klar på  

 sygehuset og medføres ved enhver udrykning fra dette.
Der kan dog opstå  

 problemer med udfald m.v. på grund af overbelastning af mobiltelefonnettet,  

 hvilket typisk vil ske ved større ulykker, hvor der bl.a. kan være stor  

 pressedækning.
Derudover vil det være muligt at indkøbe en skadestedsradio og  

 anvende de fælles kanaler efter indhentet godkendelse fra  

 Beredskabsstyrelsen.
3.7.5. Venteplads, opsamlingssted og samlested for døde Ved større ulykker med mange tilskadekomne kan det, som nævnt i afsnit  

 3.5., blive nødvendigt til brug for liggende tilskadekomne at oprette en  

 venteplads, der anvises af politiets indsatsleder.
Personer, der er fysisk uskadte eller lettere tilskadekomne (gående),  

 samles så vidt muligt på et opsamlingssted.
Det er herefter politiets opgave  

 at formidle transport samt rekvirere eventuel medicinsk bistand m.v.  

 Borttransport kan evt. ske til en fjernereliggende lokalitet, hvor en nærmere  

 afhøring og registrering kan foretages, ligesom medicinsk tilsyn og  

 krisehjælp kan indsættes.
I ulykkessituationer med mange dræbte anviser politiets indsatsleder et  

 samlested for døde.
Udvælgelsen af samlestedet, for eksempel en egnet bygning  

 på eller i nærheden af skadestedet, sker i samarbejde mellem politiets  

 indsatsleder, redningsberedskabets indsatsleder og eventuelle lægehold.  

 Samlestedet bør ligge i umiddelbar nærhed af ventepladsen, jf. figur 3.
 Af hensyn til identifikationsarbejdet og politiets almindelige  

 efterforskning af ulykkesårsagen er det vigtigt, at alle effekter forbliver  

 på findestedet, indtil en af rigspolitiets tekniske afdelinger har  

 registreret og fotograferet fundene.
 Ansvaret for løsningen af de foreliggende identifikationsopgaver påhviler  

 politiet.
3.7.6. Markering af kommandostade og redningspersonale Erfaringer har vist, at det er af stor betydning, at der hurtigst muligt  

 foretages en synlig markering af kommandostadet, hvorfor politiet i  

 øjeblikket arbejder på en ny form for afmærkning, bestående af en lysegrøn  

 paraply-trekant med teksten KST-POLITI til montering på taget af en bil.
Erfaringer fra større skadesteder har ligeledes vist, at det er meget  

 vigtigt, at de respektive ledere er tydeligt afmærket.
I den forbindelse er  

 der nedsat en arbejdsgruppe under Rigspolitichefen med repræsentanter fra  

 relevante myndigheder, der arbejder på en mere ensartet markering af ledere  

 på et skadested.
Markeringen af ledende personale på et skadested vil komme  

 til at bestå af overtræksveste (markeringsveste) i forskellige farver.
3.7.7. Forhold til presse og pårørende En situation, hvor der indsættes store styrker fra forskellige  

 myndigheder, vil altid have befolkningens og pressens bevågenhed.
Pressen benytter mange forskellige kilder til at få sammenstykket en  

 reportage fra en aktuel hændelse.
Det er af stor betydning, at alle  

 informationer fra myndighederne er koordinerede, således at oplysninger fra  

 politiets pressecenter ikke strider mod oplysninger fra andre  

 myndigheder/enkeltpersoner eller mod de faktiske observationer på  

 skadestedet.
Denne koordination af udtalelser til pressen sikres bedst ved, at  

 udtalelser om den samlede indsats henlægges til pressemøder eller ved  

 udsendelse af pressemeddelelser.
På skadestedet bør personalet kun udtale sig  

 om egen indsats.
 Politimesteren træffer beslutninger om afholdelse af pressemøder eller  

 udsendelse af pressemeddelelser, og enhver henvendelse fra offentligheden med  

 anmodning om oplysninger eller udtalelser henvises hertil.
 Ved store ulykker, f.eks. tog-, fly-, og skibsulykker, vil politiet,  

 redningsberedskabet og sygehusvæsenet blive udsat for en stor  

 forespørgselsmængde fra personer, der frygter for, at familiemedlemmer eller  

 venner er kommet til skade eller på anden måde involveret i ulykken.
 For at telefonsystemet ikke skal blive overbelastet under  

 forespørgselspresset, vil politimesteren udsende en pressemeddelelse med  

 oplysninger om, hvorledes offentligheden skal forholde sig, hvis slægtninge  

 og andre savnes eller frygtes involveret i ulykken.
Sygehusvæsenets personale bør ikke udtale sig generelt, f.eks. til  

 pressen, om tilskadekomne eller dræbte i disse ulykkessituationer, hvor  

 politiet vil foretage en central registrering af alle ofre.
Pårørende skal i  

 stedet henvises til at kontakte politiet i den politikreds, hvor de har  

 bopæl, jf. afsnit 4.4.7.
3.8. Samarbejdet med den primære sundhedstjeneste Et samarbejde med primærsektoren er hensigtsmæssigt og i forbindelse med  

 større ulykker nødvendigt, f.eks. til medvirken af løsningen af  

 identifikationsopgaver.
Primærsektorens indsats kan være et led i kæden i den præhospitale indsats  

 og bestemmes erfaringsmæssigt ofte af lokale forhold.
I områder med langt til  

 skadestuer er praktiserende læger vant til at behandle mindre skader, og der  

 er således en glidende overgang til en egentlig præhospital indsats.
 Mange steder i landet indgår hjemmesygeplejersker i et netværk med  

 ambulance- stationernes vagtcentral via mobiltelefon eller radio og kan  

 således tilkaldes, også i forbindelse med præhospital indsats, hvis der  

 foreligger aftaler herom.
 Der er således behov for, at de enkelte amter i forbindelse med  

 planlægningen af deres præhospitale organisation beskriver og aftaler  

 opgavefordeling med alle parter, som deltager eller kan deltage i den  

 præhospitale indsats, herunder den primære sundhedstjeneste.
 Beredskabet i den primære sundhedstjeneste er nærmere behandlet i  

 håndbogens kapitel 3.
4. Beredskabet på sygehuset i fredstid 4.1. Generelt Formålet med en beredskabsplanlægning er, på grundlag af de eksisterende  

 ressourcer, og efter en vurdering af de eksisterende lokale forhold og  

 særlige risikomomenter, at skabe mulighed for en hurtig tilvejebringelse af  

 tilstrækkelige ressourcer, såvel materielt som personelt, samt en hurtig  

 etablering af den nødvendige beslutningskompetence tilpasset den aktuelle  

 situation.
 Planlægningen må således baseres på følgende principper:
 - En forud aftalt opgavefordeling baseret på den normale arbejdsgang og  

 praksis.
 - Enkelhed i opbygning og indre sammenhæng, så overskuelighed tilsikres.
 - Fleksibilitet i gennemførelse hvad angår såvel omfang, rækkefølge som  

 tempo.
 - Hurtig etablering af beslutningskompetence på niveau med daglig ledelse.
 - Aftaler om ressourcekoordinering med andre samarbejdsparter, såvel inden  

 for som uden for sygehusvæsenet.
4.2. Sygehusets beredskabsplan 4.2.1. Overordnet beskrivelse af den samlede plan En overordnet beskrivelse af den samlede beredskabsplan for sygehuset kan  

 indeholde:
 Generelle oplysninger:
 - Den samlede sygehusberedskabsplan i amtet og planen for den præhospitale  

 indsats (udsendelse af lægehold m.v.).
 - Alarmering af sygehusvæsenet og samarbejdet med andre myndigheder. -  

 Principper for planen på det enkelte sygehus, herunder: -  

 Modtagelse/registrering/visitation. - Skadestue/modtagelse. - Intern  

 transport. - Evt. udskrivningsstuegang. - Bloddonortapning. - Ændringer i  

 arbejdstid og arbejdsgange.
 - Politiets opgaver (identifikation og underretning af pårørende).
 - Kriseterapi.
 - Brandberedskab.
 - Beredskab ved indbringelse af kemisk forurenede patienter.
 - Beredskab ved indbringelse af radioaktivt forurenede patienter.
 - Bombetrusler.
 - Forholdet til pressen.
 Specifikke oplysninger:
 - Beredskabsledelsens sammensætning og hovedopgaver.
 - Relevante telefonnumre.
 - Praktiske oplysninger, herunder: - Transport af personale til sygehuset.  

 - Adgangsveje og parkering. - Pasning af personalets børn.
 - Særlige forhold for det enkelte sygehus.
 - Muligheder for uddannelse og øvelser.
4.2.2. Plan for den enkelte afdeling Planen for den enkelte afdeling kan indeholde:
 - Alarmeringsinstruks.
 - Afdelingens opgaver.
 - Alarmeringsliste for afdelingens personale.
 - Materielfortegnelser og tegninger over afdelingen (efter behov).
- Action cards.
Heri beskrives de opgaver, som de medarbejdere, der  

 varetager bestemte funktioner, skal udføre i en katastrofesituation.
4.2.3. Plan for samarbejde med andre myndigheder Samarbejdsaftaler mellem sygehuset og andre myndigheder kan omfatte:
Politiet - Trafikregulering omkring sygehuset i tilfælde af store ulykker.
 - Adgangskontrol.
 - Alarmeringsproceduren for udryknings- og lægehold og for sygehusene.
 - Identifikation af døde og tilskadekomne.
Det kommunale redningsberedskab - Brandslukning på sygehuset.
 - Mødeplaner.
 - Vejvisning af brandmandskab.
 - Redning af truede personer i samarbejde med sygehusets personale.
 - Ventepladsassistenter og materiel til ventepladsen.
Ambulancetjenesten - Forhåndsorientering af skadestuen/modtagelsen.
 - Anmodning om udsendelse af udryknings- og lægehold til skadestedet.
Beredskabskorpset - Ventepladsassistenter og materiel til ventepladsen.
Den primære sundhedstjeneste og social- og sundhedsforvaltningen - Procedurer ved forceret udskrivning af patienter dels til institutioner  

 dels til hjemmet.
 - Etablering af hjemmehjælp/hjemmesygepleje.
Private firmaer og leverandører - Leverancer af varer og tjenesteydelser.
Andre sygehuse inden for såvel som uden foramtskommunen - Fordeling af tilskadekomne efter antal og behandlingsbehov.
 Som bilag 7 og 8 er optaget eksempler på beredskabsplaner udarbejdet inden  

 for de seneste år.
4.3. Trinvis aktivering af sygehusets beredskab 4.3.1. Generelt Udgangspunktet for aktiveringen af sygehusets beredskab er, at anmodninger  

 til sygehuset om assistance samt oplysninger om, hvad der er sket, aldrig vil  

 være fuldstændige og entydige, men tværtimod så sporadiske og usikre, at  

 katastrofeberedskab aldrig kan iværksættes samlet og helt, men altid stykvist  

 og delt.
 Beredskabet bør aktiveres i 3 faser - en automatikfase, en alarmeringsfase  

 og en styret fase.
4.3.2. Automatikfasen Denne fase må som anført oftest indledes på et meget ufuldstændigt  

 informationsgrundlag og gennemføres principielt uden alarmering af  

 tjenestefrit personale, idet der dog kan være automatik i relation til  

 indkaldelse af tjenestefrit personale til visse nøglefunktioner.
 Fasen omfatter aktiviteter, der umiddelbart skal sættes i gang, for at  

 medicinsk indsats på skadestedet og modtagelse af flere tilskadekomne på  

 sygehuset kan indledes uden forsinkende omstændigheder.
 Igangsætning og ledelse af automatikfasens foranstaltninger må klart være  

 delegeret til en medarbejder - her benævnt den primære beredskabsleder - som  

 i forvejen er forpligtet til at være til stede på sygehuset i vagtperioden -  

 f.eks. en 1. reservelæge i bunden vagt på den afdeling, der til daglig har  

 ansvaret for modtagelse af de kirurgiske akutpatienter.
 Automatikfasens foranstaltninger kan iværksættes af den primære  

 beredskabsleder, uden at denne skal konferere med sin overlæge.
 Automatikfasen kan omfatte følgende foranstaltninger:
 - Afsendelse af udrykningslæge eller udrykningshold (læge og  

 sygeplejerske).
 - Afsendelse af lægehold (2 læger og 2 sygeplejersker).
 - Tilkaldelse til skadestuen/modtagelsen af de nødvendige vagthavende  

 læger på sygehuset og bagvagter for at gennemføre modtagelse og behandling af  

 flere næsten samtidigt ankommende patienter, f.eks. efter en ulykke.
 - Indledning af katastrofemedicinsk koordination.
 - Forberedelse af kemimodtagelse, hvis det er oplyst, at der er tale om  

 uheld med farlige stoffer.
 - Forberedelse af modtagelse efter uheld med radioaktivitet.
 - Underretning om trufne dispositioner til den chef, der er udpeget til at  

 lede den styrede fase.
Disse foranstaltninger iværksættes en ad gangen eller flere samlet.
Det er  

 karakteristisk for alle foranstaltningerne, at de normalt ikke kræver  

 tilkaldelse af vagtfrit personale.
4.3.3. Alarmeringsfasen Alarmeringsfasen omfatter igangsætning af de aktiviteter til modtagelse og  

 behandling af et større antal tilskadekomne, som kræver indkaldelse af  

 vagtfrit personale til flere afdelinger.
Dette vil dog normalt kun være  

 aktuelt uden for dagarbejdstiden.
 Først når en eller flere af automatikfasens foranstaltninger er sat i  

 værk, og først når de modtagne informationer medfører, at det vil være  

 nødvendigt at supplere med vagtfrit personale, indledes alarmeringsfasen.
 Alarmeringsfasen iværksættes og ledes af den primære beredskabsleder.  

 Beslutningen om at iværksætte alarmeringsfasens foranstaltninger søges dog  

 telefonisk konfereret med den chef, der er udpeget til at lede den styrede  

 fase.
 Hvis den primære beredskabsleder ikke omgående kan få forbindelse med  

 denne chef, skal han iværksætte alarmeringsfasen, hvis han selv skønner, at  

 det er nødvendigt.
 Alarmeringsfasen kan omfatte følgende foranstaltninger:
 - Klargøring til katastrofemodtagelse.
 - Meddelelse om afdelingsvis tilkaldelse af vagtfrit personale fra den  

 primære beredskabsleder til eksempelvis afdelingens vagthavende  

 sygeplejerske.
 - Alarmering af yderligere afdelinger (blodbank, laboratorium,  

 portørtjeneste m.v.).
 - Oprettelse af udvidet ambulant modtagelse, herunder udvisitering af  

 patienter, der venter i skadestuen.
 - Oprettelse af medicinsk oplysningskontor for pårørende.
 - Etablering af et særligt observationsområde (holding area).
 - Skiltning og vejvisning i området.
4.3.4. Den styrede fase Den styrede fase kan ledes af en af sygehusets chefer, enten et medlem af  

 sygehusledelsen eller en af denne udpeget overlæge, der opholder sig ved en  

 telefon eller kan kaldes med personsøger.
 Den styrede fase indtræder, når denne chef er kommet til stede på  

 sygehuset og ved personlig henvendelse til den primære beredskabsleder  

 meddeler, at han nu overtager ledelsen. Øvelseserfaring viser, at personlig  

 kontakt er nødvendig for at sikre overlevering fra den foreløbige til den  

 egentlige ledelse.
 Den styrede fase kan omfatte følgende foranstaltninger:
 - Indkaldelse af administrativ beredskabsledelse.
 - Etablering af kriseterapeutisk bistand.
 - Anvisning af opholdsområde for og omsorg for pårørende.
 - Etablering af børnepasning (personalets børn).
 - Tilvejebringelse af ekstra forsyninger, forplejning og rengøring.
 - Alarmering af yderligere afdelinger, teknisk afdeling, køkken m.v.
4.4. Modtagelse af patienter 4.4.1. Generelt Akut modtagelse af mange tilskadekomne, der med få minutters mellemrum  

 ankommer til et sygehus inden for et forholdsvis kort tidsrum (30-60 min.),  

 kan ikke improviseres, men må være planlagt, gennemgået og indøvet, så hver  

 medarbejder kender sin opgave.
Modtagelse ledes af en person: visitator.
Denne foretager en kort  

 undersøgelse af hver patient ved ankomst og træffer beslutning om, hvordan og  

 dermed hvor patienten skal behandles.
 Samtidig med at visitator beslutter, hvor i sygehuset patienten skal hen,  

 vil visitator eksempelvis kunne foretage en prioritering af, i hvilken  

 rækkefølge den videre behandling skal ske.
 Prioriteringen sker normalt ved at inddele i tre grupper:
- 1. Straks - 2. Snarest - 3. Kan vente En plan for modtagelse må i øvrigt hvile på følgende principper:
- Der skal samles nødbehandlingshold i selve modtage-/skadestueområdet, så  

 visitator straks kan henvise livstruede patienter til et af  

 nødbehandlingsholdene.
De patienter, der har behov for umiddelbar livreddende  

 behandling, sendes direkte til et af nødbehandlingsholdene i modtageområdet.
 - Af hensyn til samlet styring af behandlingsressourcerne skal alle  

 patienter (også syge til normal indlæggelse) gennem modtagelsen og  

 behandlingsprioriteres af visitator.
 - Efter evt. nødbehandling i modtage-/skadestueområdet er det den  

 nødbehandlende læge, der beslutter, hvor den videre behandling skal ske, og  

 det er denne, der foretager behandlingsprioriteringen.
- Der skal udvises varsomhed med at gå i gang med komplicerede  

 behandlinger, før der er et nogenlunde overblik over ulykkens omfang.
Det er  

 sjældent de mest behandlingskrævende, der indbringes først.
De hårdest  

 tilskadekomne vil tværtimod ofte først blive fremdraget fra skadestedet efter  

 nogen tids forløb.
 - Der skal etableres ensrettet trafik i modtage-/skadestueområdet.
4.4.2. Katastrofejournal Visitators diagnose og beslutning om behandling må meddeles dem, der  

 modtager patienten.
I stedet for den daglige journal kan der anvendes en  

 særlig katastrofejournal, som også skal indeholde rubrikker til notering af  

 patientens identitet.
Registreringen af patientens data skal imidlertid vente  

 til de livreddende procedurer er gennemført.
 Indledningsvis skal behandlingen og patientens bevægelser på sygehuset  

 alene kunne tilrettelægges ved hjælp af et nummer, der tildeles hver patient  

 samtidig med visitators undersøgelse.
 Af hensyn til identifikation ved bevidstløshed bør patienten også forsynes  

 med et nummereret armbånd i forbindelse med visitators undersøgelse.  

 Armbåndets nummer skal svare til nummeret på patientens katastrofejournal.
Af hensyn til sikker identifikation ved løbenummer bør der ligge  

 katastrofejournaler og armbånd klargjort og samlet i en pose.
I posen kan der  

 også være et glas til blodprøvetagning samt en pose, til brug ved indpakning  

 af patientens værdigenstande.
 Sygehuset eller det pågældende amt kan have udarbejdet sin egen  

 katastrofejournal, eller der kan anvendes den af Amtsrådsforeningen i Danmark  

 og Beredskabsstyrelsen anbefalede, standardiserede katastrofejournal, der i  

 kopi er optrykt i bilag 6. Neutrale, fortløbende nummererede  

 katastrofejournalblanketter uden angivelse af sygehusnavn og -nummer kan  

 rekvireres i Beredskabsstyrelsen.
 Til udfyldelse af katastrofejournalen - bl.a. på grundlag af  

 skadestedskortets oplysninger skal visitator assisteres af en lægesekretær  

 eller en person fra plejepersonalet, indtil der er kommet en lægesekretær til  

 stede.
4.4.3. Udtagning af blodprøve Der kan eventuelt også udtages blod til type og forlig i forbindelse med  

 visitation og registrering.
Derved kan der senere vindes kostbar tid, men det  

 forudsætter, at der er 1-2 laboranter til stede i modtagelsen.
4.4.4. Intern transport Den ambulancebåre, som patienten ligger på ved ankomst til sygehuset, skal  

 straks bruges igen i ambulancen.
Der må derfor anvendes hospitalssenge til  

 transport i sygehuset - også af de patienter, der skal nødbehandles i  

 skadestuen.
 Den første opgave for portørtjenesten er således at sørge for fremdragning  

 af senge fra den pulje, der altid står parat ved modtagelsen, samt at  

 supplere puljen f.eks. fra en særlig sengeredningscentral (sengedepot).
Den interne transport kan nemt blive den største flaskehals ved  

 modtagelsen.
Det er derfor vigtigt, at der afsættes en portør som  

 transportleder i modtagelsen.
Han skal opholde sig i nærheden af visitator og  

 udelukkende lede anvendelsen af de andre portører.
 Derudover bør der allerede i automatikfasen kaldes det nødvendige antal  

 portører til modtagelsen og eventuelt aftales, at personalet i skadestuen  

 (nødbehandlingsholdene) selv henter og afleverer deres patienter.
 Når patienterne forlader modtagelsen registreres det, hvor patienterne går  

 hen, uanset om de går direkte til en behandlingsafdeling, indlægges på  

 sengeafdeling, går til behandling et andet sted i sygehuset eller sendes  

 hjem.
Ved modtagelsen skal der mindst være to telefoner.
En til indgående og en  

 til udgående trafik, heraf mindst en direkte forbindelse (uden om  

 omstillingen).
4.4.5. Udvidet ambulant modtagelse Samtidig med igangsætning af modtagelsen må modtage-/skadestueområdet  

 tømmes for ventende patienter, og der må oprettes en udvidet ambulant  

 modtagelse.
 Opgaverne er:
 - Overtagelse af de patienter i skadestuen, som ikke kan henvises til  

 praktiserende læge (vagtlæge).
 - Behandling af de patienter, der henvises af modtagelsens visitator.
 - Modtagelse af patienter, der ikke ankommer til sygehuset i ambulance,  

 men ved egen hjælp, gående, i taxa, i privatbiler og tilsvarende  

 (selvhenvendere).
4.4.6. Etablering af observationsområde (holding area) Observationsområdet er et venteområde for patienter, som ikke visiteres  

 direkte til en sengeafdeling, men som ønskes anbragt under løbende  

 observation og almindelig understøttende behandling indtil indlæggelse eller  

 operation.
Etablering af et observationsområde kan give tid til klargøring af  

 operationsafdelingen (tilkaldelse af operationshold).
4.4.7. Politiets registrering og identifikation Politiet har oprettet et landsdækkende edb-net, der forudsætter, at  

 forespørgsler fra pårørende til implicerede i en stor ulykke - uanset hvor i  

 landet ulykken måtte være sket skal rettes til politistationen i den  

 politikreds, hvor den pårørende bor og ikke politiet i den politikreds, hvor  

 ulykken er sket.
 Politiet er altså i stand til hurtigt at meddele de lokale  

 politistationer, hvem der har været impliceret i en ulykke, og hvor den  

 pågældende befinder sig efter ulykken.
For at kunne tilvejebringe denne centrale registrering skal politiet have  

 kopi af de data til identifikation af patienterne, som registreres ved de  

 tilskadekomnes modtagelse på sygehuset.
Side 1 af katastrofejournalen, jf.  

 bilag 6, er således forudsat udleveret til politiet.
Ved katastrofealarm kommer der derfor en medarbejder fra politiet til  

 sygehuset.
Den pågældende skal have kopi af katastrofejournalens  

 registreringsoplysninger og have mulighed for en direkte telefonforbindelse  

 til politistationen for løbende at kunne indrapportere de modtagne  

 informationer til edb-systemet.
 Ligesom under daglige forhold bistår politiet endvidere med identifikation  

 af tilskadekomne og døde.
 Samarbejdet om registrering og identifikation kan føre til, at der direkte  

 i tilslutning til den akutte modtagelse anvises et lokale, hvorfra de  

 politimæssige opgaver ledes.
4.5. Sygehusets beredskab ved uheld med kemikalier 4.5.1. Generelt og definitioner Der bør skelnes mellem kemikalieforurenede personer og kemikalieskadede  

 patienter.
Kemikalieforurenede personer har en ydre forurening af kemikalier  

 og skal renses, således at udsættelsen ophører.
Først herefter kan en  

 egentlig behandling af eventuelle kemikalieskadede patienter iværksættes.  

 Kemikalieskadede patienter har symptomer efter påvirkning af et kemisk stof.  

 Påvirkningen kan være foregået ved både indånding, indtagelse, kontakt med  

 huden eller øjet.
Modtagefaciliteter Sygehusenes modtagelse af kemikalieforurenede personer og kemikalieskadede  

 patienter bør placeres i tilknytning til det fri eller have selvstændig,  

 effektiv ventilation og separat indgang.
Desuden bør der være  

 vandinstallationer til skylning med tempereret vand.
Personlige værnemidler Det medicinske personale bør have beskyttelseshandsker.
Handskematerialet  

 vælges, så det er egnet til det pågældende arbejde, herunder specielt  

 bestandigt mod det pågældende kemiske stof.
De enkelte handskematerialers  

 modstandsdygtighed er afhængig af det valgte fabrikat.
Relevante data må  

 skaffes hos de respektive leverandører.
Der kan være tale om både  

 engangshandsker og flergangshandsker, hvor førstnævnte er at foretrække.
Sygehusene bør have rådighed over ansigtsmasker med partikelfiltre,  

 såkaldte støvmasker.
Desuden bør man have rådighed over ansigtsmasker med  

 gasfiltre.
Gasfiltre fjerner bestemte gasser og dampe fra indåndingsluften.  

 Filtrene opdeles efter anvendelsesområde ved hjælp af en bogstavsbetegnelse  

 og farvekode:
 Et kombinationsfilter, ABEK, kan anvendes i stedet for enkeltfiltrene, men  

 kombinationsfiltrets kapacitet vil være mindre.
Rensning De kemikalieforurenede personer skal principielt renses på skadestedet af  

 indsatsmandskabet, som i forvejen er iklædt egnet beskyttelsesudstyr.  

 Derefter kan eventuelt kemikalieskadede transporteres til sygehuset for  

 behandling.
Det er vigtigt at undgå, at håndteringen af kemikalieforurenede  

 personer fører til spredning af kemikalieforureningen.
Ambulancer og sygehuse  

 skal i videst muligt omfang holdes rene, så transporten ikke forsinkes af  

 rengøring eller af, at yderligere personer forurenes.
Kemikalieforurenede personer skal principielt renses, til forureningen er  

 fjernet, eller i det mindste til yderligere eksponering undgås.
Den primære  

 rensning foretages ved grundig skylning med vand.
Herefter iværksættes en  

 specifik rensning (dekontaminering). Fremskaffelse af specielle rensemidler  

 må ikke forsinke en rensning, hvorfor en primær skylning med vand altid  

 iværksættes.
Er der tale om stoffer, som er uopløselige i vand, kan sæbe ofte  

 hjælpe ved rensningen.
I figur 6 vises et flow-diagram, som illustrerer, hvordan  

 kemikalieforurenede personer efter et kemikalieuheld skal isoleres fra  

 kemikalieforureningen og have fjernet tøj, smykker og kontaktlinser, inden de  

 renses ved skylning med vand.
Herefter kan de kemikalieskadede patienter  

 transporteres til sygehuse, hvor den specifikke rensning og førstehjælp  

 iværksættes efterfulgt af eventuel observation og behandling.
Til rensning af selvhenvendere bør sygehuset indgå aftaler med det  

 kommunale redningsberedskab eller Beredskabskorpset om, at det kan rekvireres  

 til rensning af de kemikalieforurenede personer ved eller eventuelt i  

 sygehusets kemimodtagelse.
Sygehusene fritages dog ikke for at sikre egne  

 rensningsfaciliteter.
Disse kan dog begrænses til kun at omfatte rensning af  

 få og mindre forurenede personer.
Beredskabsstyrelsen har i øvrigt udarbejdet en særskilt håndbog om  

 sygehusenes kemikalieberedskab: Vejledning i håndtering af  

 kemikalieforurenede personer.
Denne håndbog er udsendt til sygehuse og andre  

 steder, hvor håndtering af kemikalieforurenede personer kan komme på tale.
Figur 6: Flow-diagram for håndtering af kemikalieforurenede personer 4.5.2. Informationssystemet om farlige stoffer Til brug for indsatsledere, behandlingspersonale, myndigheder m.v. er der  

 opbygget et informationssystem om farlige stoffer, som består af tre  

 niveauer:
 - Håndbog for indsatsledere Farlige stoffer (niveau a).
 - Indsatskort for kemikalieuheld (niveau b).
 - Kemikalieberedskabsvagten (niveau c).
Håndbog for indsatsledere Farlige stoffer Dette er en håndbog, som i skemaform giver oplysninger om en række farlige  

 stoffers egenskaber til brug ved redningsberedskabets første indsats ved et  

 mindre, akut uheld med farlige stoffer.
Indsatskort for kemikalieuheld Denne samling af indsatskort giver mere detaljerede oplysninger om de  

 enkelte kemiske stoffer, idet hvert stof er beskrevet på to A4-sider med  

 indsatsoplysninger på forsiden samt symptomer og behandlingsanvisninger på  

 bagsiden.
Kemikalieberedskabsvagten Kemikalieberedskabsvagten er en telefonisk rådgivningsordning, som er  

 døgnbemandet med kemikere fra Beredskabsstyrelsen.
Ved større uheld eller ved  

 uheld med farlige stoffer, der ikke er omhandlet af informationsystemets  

 niveau a og b, kan henvendelse ske til Kemikalieberedskabsvagten.  

 Kemikalieberedskabsvagten kan være behjælpelig ved:
 - Transportuheld, hvori der indgår farligt gods.
 - Brand, hvori der indgår farlige stoffer eller udvikles farlig brandrøg.
 - Udslip af farlige stoffer ved industri eller lignende.
 - Uheld på virksomheder omfattet af risikodirektivet.
 - Identifikation af stoffer, specielt analyse af ukendte stoffer.
 - Rådgivning i relation til bestemmelserne for vejtransport af farligt  

 gods.
 Kemikalieberedskabsvagten kan endvidere skabe kontakt til kemiske  

 virksomheder både i Danmark og i udlandet med henblik på rådgivning.
Kemikalieberedskabet i øvrigt En anden statslig instans, Giftinformationen, har døgnvagt og kan benyttes  

 i kemikalieberedskabet.
Giftinformationen giver oplysninger om farlige  

 stoffers indvirkning på mennesker.
 Disse to døgnbemandede rådgivninger kontaktes således:
Kemikalieberedskabsvagten -------------------------------------------------------------------- Farlige stoffer:
Identifikation, indsats, håndtering af kemikalieforurenede personer -------------------------------------------------------------------- Mobiltelefon (NMT) 30 43 15 21 (døgnvagt) Personsøger (OPS) 50 13 75 22 Beredskabsstyrelsen, Kemisk Laboratorium, Telefon 35 37 18 07, Telefax 35 36 56 20.
 Postadresse: Universitetsparken 2, 2100 København Ø.
Varemodtagelse og besøg: Nørre Alle 67, 7. etage, 2100 København Ø -------------------------------------------------------------------- Giftinformationen -------------------------------------------------------------------- Giftige stoffer:
Virkning på mennesker, behandling af kemikalieskadede patienter -------------------------------------------------------------------- Telefon 35 45 71 22 (inden for normal arbejdstid) Telefon 35 45 35 45 (uden for normal arbejdstid) Giftinformationen, Arbejdsmedicinsk Klinik, Rigshospitalet, Telefon 35 45 71 22 Tagensvej 20, 2200 København N, Telefax 35 45 73 49.
4.6. Sygehusets beredskab ved uheld med radioaktivitet 4.6.1. Generelt og definitioner I forbindelse med uheld med radioaktive stoffer bør der skelnes mellem  

 uheld, hvor der er blevet frigivet radioaktive stoffer, således at personen  

 er blevet forurenet eksternt og/eller internt, og uheld, hvor dette ikke er  

 sket.
Er der ikke sket nogen frigivelse, kan personer, der har været involveret  

 i uheldet, alene have fået en stråledosis fra gennemtrængende stråling som  

 gamma-stråling, energirig beta-stråling eller neutronstråling.
Sådanne  

 personer repræsenterer ikke nogen forureningsrisiko for indsatspersonellet og  

 kan umiddelbart transporteres til undersøgelse, diagnosticering og eventuel  

 behandling på et sygehuse, der har læger med specialviden om stråleskader på  

 mennesker, f.eks. på en onkologisk eller en hæmatologisk afdeling.
Det bør understreges, at kun stråleteknisk sagkyndige kan konstatere, om  

 der er sket frigivelse af radioaktive stoffer, og kun på baggrund af viden om  

 den involverede kilde.
Kan disse forudsætninger ikke opfyldes, skal man gå ud  

 fra, at der er sket frigivelse af radioaktive stoffer.
Statens Institut for  

 Strålehygiejne, som under alle omstændigheder skal underrettes om alle uheld  

 og ulykker involverende strålekilder, vil i de fleste tilfælde kunne give  

 information og vejledning til redningsberedskabets indsatsleder eller  

 sygehuspersonalet.
Personer, der har været udsat for frigivne radioaktive stoffer, vil som  

 oftest være såvel eksternt som internt forurenede, dvs, at der er  

 radioaktivitet på personens tøj, hud m.v., og radioaktivitet er f.eks. ved  

 indånding af støv eller gennem sår trængt ind i personens organisme.
Den  

 eksterne forurening bør allerede på skadestedet søges nedbragt mest muligt,  

 da den er en kilde til såvel stråling som yderligere intern forurening såvel  

 af den ramte selv som af indsatspersonel og andre.
Det bør dog påpeges, at  

 den primære opgave på skadestedet er at give livreddende førstehjælp for at  

 begrænse uheldets konsekvenser.
Der vil kun være tale om egentlige symptomer så som utilpashed, opkastning  

 og uklarhed efter udsættelse for meget store doser af gennemtrængende  

 stråling (akut stråleskade). I den langt overvejende del af de uheld eller  

 ulykker med radioaktive stoffer, der kan ske i Danmark, vil de udsatte  

 personer ikke umiddelbart frembyde somatiske symptomer som følge af  

 radioaktiviteten.
Afhængig af den modtagne strålingsdosis vil symptomer dog  

 kunne optræde efter et tidsrum, der kan strække sig fra timer til uger.
 Efter et uheld, hvor radioaktive stoffer er involveret, vil  

 indsatspersonellet og senere sygehusene skulle kunne håndtere følgende  

 hovedtyper af ulykkesofre:
 - Personer, der kun er eksternt bestrålede med eller uden andre traumer.  

 Bortset fra eventuelle traumer kan disse personer være uden symptomer, men  

 alligevel kræve opfølgende undersøgelse, diagnosticering og behandling.
 - Eksternt og internt radioaktivt forurenede personer med eller uden andre  

 traumer.
Modtagefaciliteter Sygehusenes modtagelse af radioaktivt forurenede personer kan placeres og  

 udstyres som det er beskrevet ovenfor under afsnit 4.5.1. om beredskabet mod  

 kemikalieuheld.
Det vil dog være nødvendigt at supplere med passende  

 måleudstyr betjent af personale, der har erfaring i brugen af dette.
Begge  

 dele kan som regel skaffes fra klinisk fysiologisk/nuklearmedicinske  

 afdelinger på de større sygehuse.
Personlige værnemidler Der henvises til det for kemikalieuheld i afsnit 4.5.1. anførte.
Det skal  

 pointeres, at formålet med de personlige værnemidler er at forhindre, at det  

 radioaktive materiale kommer ind i organismen hos personalet, og ikke at  

 afskærme mod de (i de fleste tilfælde ubetydelige) stråledoser, som det  

 radioaktive materiale på den forurenede kan give anledning til.
Rensning Retningslinierne herfor ligger ligeledes tæt op ad de for kemikalieuheld  

 angivne.
På skadestedet bør ikke-skadede personer selv afføre sig forurenet  

 tøj, smykker, kontaktlinser m.v. og om muligt foretage en første afvaskning.  

 Indsatspersonellet, som forudsættes iklædt hensigtsmæssigt og tilstrækkeligt  

 beskyttelsesudstyr må underkaste skadede personer den samme rensning.
De  

 forurenede effekter lægges i plasticposer, der lukkes, mærkes med personens  

 navn og anbringes et sted, hvor uvedkommende ikke kan komme til dem.
Efter  

 den primære rensning transporteres såvel skadede som ikke-skadede personer  

 til sygehuset for videre rensning og evt. behandling.
Ambulancer og andre køretøjer, der har været brugt til transport af  

 radioaktivt forurenede personer, skal kontrolmåles og evt. renses under  

 vejledning af en strålehygiejnisk sagkyndig.
Dette bør om muligt gøres mellem  

 hver transport, men skal i hvert fald gøres efter afslutningen af indsatsen.
I sygehusets modtagelse fortsættes rensningen vejledt af løbende målinger.  

 Hovedreglen er, at der fortsættes indtil der ikke kan registreres værdier  

 over instrumentets baggrundstælletal.
Til rensningen kan anvendes vand, sæbe  

 eller andre opslæmmende midler samt opløsninger indeholdende stabile isotoper  

 af det/de radioaktive stoffer.
Har der været mulighed for oralt indtag af radioaktive stoffer, fremkaldes  

 opkastning hos ikke-bevidstløse personer.
Ved viden om, at radioaktive  

 jod-isotoper er involveret, gives stabilt jod, hvis personen kan tåle dette.  

 Rensning af forurenede sår kan, under lægelig vejledning, forsøges ved hjælp  

 af kompleksdannere.
Afføring, urin og opkast opsamles.
Forurenede effekter  

 lægges også her i plasticposer, der lukkes, mærkes med personens navn og  

 anbringes et sted, hvor der er langt til faste arbejdspladser, og hvor  

 uvedkommende ikke kan komme til dem.
Efter gennemført rensning kan personen  

 evt. indlægges på almindelige sengeafsnit.
I øvrigt kan henvises til  

 vejledningen om radio-aktive stoffer i Beredskabsstyrelsens håndbog om  

 Sygehusenes kemikalieberedskab: Vejledning i håndtering af  

 kemikalieforurenede personer.
4.6.2. Information om radioaktive stoffer Indsatskort for kemikalieuheld I denne samling af stofspecifikke indsatskort, som er omtalt ovenfor i  

 afsnit 4.5.2. om kemikalieberedskabet, indgår kort for et mindre antal  

 radioaktive stoffer.
Sikkerhedskort for vejtransport I førerhuset på et køretøj, der medfører radioaktive stoffer, skal der  

 findes relevant information om den transporterede ladning (sikkerhedskort),  

 jf. reglerne for vejtransport af radioaktive stoffer.
Der er udarbejdet  

 eksempler på sikkerhedskort for transport af radioaktive stoffer i  

 almindeligehed samt specifikt for transport af uranhexafluorid.
Vagthavende ved Statens Institut for Strålehygiejne Statens Institut for Strålehygiejne skal underrettes om alle ulykker og  

 uheld i Danmark der involverer strålekilder.
Der er på instituttet etableret  

 en vagtordning, der sikrer, at man på ethvert tidspunkt af døgnet indenfor  

 maksimalt 15 minutter kan komme i kontakt med en strålehygiejnisk sagkyndig.  

 Denne vil bl.a. have alle instituttets oplysninger om strålekilder i Danmark  

 til rådighed, hvorfor han ofte umiddelbart vil kunne give en indsatsleder al  

 nødvendig information.
 Denne døgnbemandede vagtordning kontaktes således:
Vagthavende ved Statens Institut for Strålehygiejne -------------------------------------------------------------------- Radioaktive stoffer Identifikation, indsats og håndtering af radioaktivt forurenede personer -------------------------------------------------------------------- Telefon 44 94 37 73 Telefonsvarer henviser til vagthavendes mobiltelefon Statens Institut for Strålehygiejne telefon 44 88 91 19 Frederikssundsvej 378 telefax 44 53 27 73 2700 Brønshøj -------------------------------------------------------------------- 4.7. Sygehusets deltagelse i kriseterapeutisk beredskab Efter erfaringerne fra skibsbranden på færgen Scandinavian Star i april  

 1990, fremkom en redegørelse fra en arbejdsgruppe nedsat af  

 Civilforsvarsstyrelsen om et permanent beredskab for kriseterapeutisk  

 bistand.
Redegørelsen, der blev tiltrådt af sundhedsministeren, fastslår, at  

 det er sygehuskommunerne, der - som led i det almindelige sygehusberedskab -  

 er forpligtede til at planlægge en sådan bistand.
 Bistanden skal såvel kunne bidrage til at afhjælpe følgerne af mindre  

 ulykker som kunne indgå i en større kriseterapeutisk organisation, eventuelt  

 etableret som et såkaldt psyko-socialt støttecenter.
 Etablering af et støttecenter i form af hotelmæssig indkvartering over  

 flere dage er imidlertid ingen forudsætning for at yde kriseterapeutisk  

 bistand, og dette vil sandsynligvis kun sjældent blive aktuelt.
I givet fald vil situationen være så alvorlig, at en egentlig  

 katastrofestab i de fleste tilfælde er etableret under politiets ledelse,  

 hvori sygehusvæsenets chefer indgår.
Politiet vil da være rekvirerende og  

 opstillende myndighed, og sygehusvæsenets indsats vil være at stille  

 kvalificeret personale til rådighed.
 Det kan også i visse situationer forventes, at den koordinerende ledelse  

 (politiet) ved en redningsindsats ønsker bistanden tilbudt i nærheden af  

 skadestedet, hvor politiet har etableret et opsamlingssted, jf. afsnit 3.7.5.  

 Dette kan især forekomme, hvor muligheden for borttransport er begrænset,  

 eller hvor der er tid til at forberede sig, inden personkredsen ankommer, for  

 eksempel med skib eller fly til havn eller lignende.
Oftest vil der være tale om, at personer med kriseterapeutisk behov  

 indbringes eller ankommer til sygehusets skadestue for at få hjælp.
Bistanden  

 kan da ydes parallelt med den somatiske skadestuebistand.
 Af hensyn til uroen og eventuelle yderligere traumatiske oplevelser er det  

 næppe hensigtsmæssigt at yde bistanden på skadestuen, ej heller på en  

 psykiatrisk afdeling, da personerne ikke er psykisk syge, men har normale  

 reaktioner i en unormal situation.
 Indholdet af den kriseterapeutiske bistand kan kort beskrives som  

 følgende:
 - Tydeligt formuleret tilbud om bistand.
 - Mulighed for at bruge telefon m.v. til pårørende og andre.
 - Forsøg på en kort registerering af personer af hensyn til opfølgning  

 (sammen med politiet).
 - Tilbud om her og nu oversigtsbearbejdning af forløbet i form af  

 kvalificeret lytning og psykisk omsorg.
 - Eventuel visitering til yderligere psykisk eller fysisk bistand.
 - Information om hvad der skete og skal ske nu.
 - Forplejning, vask, varme, tøj m.v.
 Bistanden bør geografisk ydes det bedst mulige sted med adgang til  

 faciliteter til ovenstående opgaveløsninger.
 Målgruppen kan være direkte involverede, pårørende, tilskuere,  

 redningsmandskabet og hjælpere, samt de ansvarlige ledere.
 Alarmering bør ske på samme måde som den øvrige alarmering af sygehusenes  

 interne beredskab eller den præhospitale indsats.
 Det enkelte sygehus bør have planlagt, hvorledes sygehusets  

 kriseterapeutiske beredskab alarmeres via den somatiske skadestue.
 Den psykiatriske afdeling bør have en plan, som består af en  

 alarmeringsinstruks, en beskrivelse af afdelingens almindelige  

 beredskabsopgaver samt en beskrivelse af hvilke særlige ydelser, der skal  

 kunne leveres, og i hvilke lokaler på sygehuset ydelserne skal gives.
 Der bør ligeledes foreligge en alarmeringsliste for afdelingspersonalet,  

 og en fortegnelse over, hvilket materiel og mundering det kriseterapeutiske  

 team skal medbringe, såvel til indsats på sygehuset som ved ekstern  

 udsendelse.
 Det er det enkelte sygehus, som har ansvaret for at udpege personale til  

 det kriseterapeutiske beredskab og at tilsikre den fornødne lokale uddannelse  

 og øvelsesvirksomhed for det udpegede personale.
 Der er yderst sjældent/aldrig brug for akut hjælp inden for minutter,  

 derimod ofte for bistand i nogle timer inden for nogle timers frist.
 Samarbejdspartnerne kan være:
 - Politiet.
 - Ambulancetjenesten.
 - Det kommunale redningsberedskab.
 - Beredskabskorpset.
 - Falcks psykolognetværk.
 - Psykologtjenesten DSB og P&T.
 - Forsvarets Center for Ledelse, Psykologisk Afdeling.
 - Den sociale døgnvagt/social- og sundhedsforvaltningen.
 - Den primære sundhedstjeneste.
 - Tolke til fremmedsprogede.
 - Kirkeligt personale.
- Andre lokale frivillige organisationer, f.eks.
Dansk Røde Kors,  

 Beredskabs-Forbundet eller ASF-Dansk Folkehjælp.
 Det er nødvendigt på forhånd at have aftalt, hvilke personer der indgår i  

 det kriseterapeutiske beredskab, således at der kan gennemføres den  

 nødvendige fælles uddannelses- og øvelsesvirksomhed sammen med andre grupper  

 af redningsmandskab.
 I den kriseterapeutiske beredskabsplanlægning bør også indgå overvejelser  

 om den eventuelle opfølgning og efterbehandling inden for den primære  

 sundhedstjeneste.
 Som bilag 9 er optaget et eksempel på en plan for det kriseterapeutiske  

 beredskab.
4.8. Uddannelse og øvelsesvirksomhed Civilforsvarsstyrelsen har i 1990 udsendt et katastrofemedicinsk  

 kursuskatalog med forslag til lokale og centrale kurser.
 Kursuskataloget er inddelt i 3 hovedafsnit:
 - Lokal katastrofemedicinsk introduktion.
 - Lokale katastrofemedicinske instruktioner.
 - Katastrofemedicinsk efteruddannelse.
Lokal katastrofemedicinsk introduktion bør gives til alle nyansatte ved  

 sygehuset som led i sygehusets integrerede introduktionsprogram for  

 nyansatte.
Lokale katastrofe-medicinske instruktioner bør gives til  

 medarbejdere, som skal medvirke til specifikke procedurer for sygehuse i  

 forbindelse med katastrofeberedskabet.
Katastrofemedicinsk efteruddannelse  

 omfatter den mere specialiserede kursusvirksomhed.
 Det er imidlertid ikke nødvendigvis de kostbare kurser, som betinger  

 tilstedeværelsen af et effektivt uddannelsesniveau inden for det  

 katastrofemedicinske område på sygehuset.
 Lokalt vil der være mulighed for (eventuelt på afdelingsplan) at arrangere  

 kortere seminarer eller møder, mindre alarmerings- og kommunikationsøvelser  

 eller dilemmaøvelser, hvor personalegrupper stilles over for  

 problemstillinger, som i papirøvelser løses i fællesskab.
 Opmærksomheden skal også henledes på muligheden for at deltage i øvelser  

 som arrangeres af de kommunale redningsberedskaber og politiet eller af  

 Beredskabskorpset.
4.9. Evakuering I fredstid har sygehusets ledelse ansvar for planlægning af flugtveje og  

 evakueringsplaner for enkeltafdelinger til andre afdelinger på sygehuset,  

 f.eks. i forbindelse med brand.
 Såfremt sygehuset på grund af ombygninger eller større ulykker på  

 sygehuset bliver midlertidigt uanvendeligt, gennemføres en overflytning af  

 patienterne til andre sygehuse ved sygehusledelsens foranstaltning.
5. Sygehusberedskabet under krise eller krig 5.1. Generelt 5.1.1. Det medicinske skadebillede Krigen er den katastrofe, som medfører de mest uoverskuelige konsekvenser  

 for sygehuse og sundhedsvæsen.
Samtidig med, at et stort antal mennesker  

 skades, vil der ofte opstå forsyningsvanskeligheder med alvorlige  

 mangelsituationer.
På det enkelte sygehus vil principperne for den fredsmæssige  

 beredskabsplan kunne følges også i krig, hvorfor et velfungerende  

 fredstidsberedskab vil have den største betydning for et fungerende krise-  

 eller krigsberedskab.
Nødvendigheden af samarbejde sygehuse og sygehusvæsener  

 imellem, og koordineringen med det omkringliggende samfunds ressourcer vil  

 være altafgørende.
 Det vil være umuligt entydigt at beskrive skadebilledet i en  

 krigssiutation, men alle - også nyere - erfaringer fortæller om omfattende  

 tab af menneskeliv, såvel blandt de væbnede styrker som i befolkningen.
Det aktuelle efterretningsmæssige planlægningsgrundlag for Danmark  

 indeholder oplysninger om, hvilke typer af våben, der kan tænkes anvendt mod  

 dansk område i en eventuel krig.
Der kan fortsat regnes med følgende -  

 enkeltvis eller i kombination:
 - Konventionelle våben.
 - Kemiske våben.
 - Kernevåben.
 Virkningerne af specielt kemiske og atomare våben vil kunne berøre dansk  

 område, også selv om der ikke foregår egentlige kamphandlinger i landet.
 Der henvises i øvrigt til bilag 10 om det aktuelle efterretningsmæssige  

 planlægnings-grundlag.
 Karakteristisk for de anførte situationer vil være:
 - Stor risiko for udbrud af panik.
 - Risiko for sammenbrud af telekommunikation og anden  

 forsyningsvirksomhed.
 - Stort behov for hurtig og korrekt information fra myndighederne.
 - Stort behov for at kunne indsætte og koordinere indsatsen af omfattende  

 og forskelligartede hjælpeenheder.
 - Stort behov for et fleksibelt sygehusberedskab.
 I en krigssituation vil sygehusberedskabet set i relation til en nok så  

 stor fredstidskatastrofe blive udsat for en stærkt forøget og anderledes  

 belastning, idet der ud over modtagelsen af et ikke beregneligt antal sårede  

 fra befolkningen også indbringes sårede soldater og tilskadekomne fra  

 redningsberedskabets styrker.
 Hertil kommer, at behandlingsmuligheden på vante lokaliteter måske er  

 umuliggjort, ligesom den daglige teknologi samt forsyningen af el og varme  

 ikke kan påregnes at være til rådighed.
Sygehusenes behandlingskapacitet må udbygges i størst muligt omfang.
Dette  

 bør fortsat ske ved, at alle ressourcer inddrages i beredskabet.
Karakteren af de skader, der opstår under krigsforhold, afhænger af,  

 hvilke våbentyper der bliver anvendt.
Anvendelsen af konventionelle våben vil  

 først og fremmest bevirke skader, der kræver kirurgisk behandling.
Sådanne  

 skader kan bl.a. opstå ved sammenstyrtninger, brande og eksplosioner, hvortil  

 kommer projektil- og sprængstykkeskader.
 Brugen af kemiske kampstoffer vil kræve en medicinsk behandling, hvortil  

 kommer de personskader, der skyldes ioniserende stråling som følge af brugen  

 af kernevåben.
 Ud over de nævnte skader vil den almindelige sundhedstilstand i  

 befolkningen givetvis også ændres drastisk under krigsforhold, idet  

 muligheden for opståen af epidemier er til stede.
Den forøgede og forandrede belastning af sygehusvæsenet nødvendiggør en  

 tilpasning af den fredsmæssige virksomhed til de under krigsforhold  

 forandrede krav.
En lægelig bedømmelse af de syge og tilskadekomnes akutte og  

 endelige behov for behandling må være grundlaget for prioriteringen af  

 behandlingsindsatsen.
 Muligheden for at udskyde behandlingen af visse af de sygdomme, der under  

 normale forhold ville blive behandlet samt anvendelse af krigskirurgiske  

 behandlingsprincipper, må udnyttes for at skabe maksimal plads på  

 behandlingsstederne for de krigsskadede.
 Skadebilledet i en krig vil i øvrigt kunne medføre:
 - Periodisk lokal eller regional overbelastning af sygehusenes og  

 ambulancetjenestens kapacitet, selv om disse forstærkes ved overgangen til  

 krigsberedskab.
 - En særlig alvorlig belastning inden for afgrænsede sektorer såsom  

 kirurgisk behandling, intensiv overvågning eller brandsårsbehandling.
 - Et øget antal af alvorligt kvæstede med multiple skader, som medfører  

 krav om hurtig og ressourcekrævende førsteindsats og kirurgisk  

 sygehusbehandling.
5.1.2. Præhospital indsats Umiddelbart kan det virke nødvendigt at udsende skadestedskoordinerende  

 læge og lægehold til skadesteder i krig.
Men kun i særlige tilfælde vil det  

 være hensigtsmæssigt at udsende sådanne på samme måde som i fredstid.
 Forudsætningen for at få et medicinsk-fagligt udbytte af den fremskudte  

 medicinske koordination og behandling er, at sygehus- og behandlingsbaglandet  

 er intakt, således at en nuanceret fordeling kan foretages til den relevante  

 behandling.
I krigstid må det imidlertid forventes, at fordelingen af de tilskadekomne  

 vil ske efter simple geografiske overvejelser i forbindelse med skadestedets  

 placering.
Også opdelingen af tilskadekomne efter læsioner vil blive  

 betydeligt forenklet.
De, der selv vil kunne bevæge sig til et  

 behandlingssted, vil blive henvist til den primære sundhedstjeneste -  

 eventuelt til en særlig nødskadestue.
Kun de, der skal transporteres af  

 andre, vil blive bragt til et sygehus.
 Endvidere vil der være maksimal belastning på sygehusene, så det kan være  

 højst betænkeligt at sende ressourcer i form af lægehold ud på skadestederne.
Redningsberedskabet har ikke en selvstændig lægetjeneste på samme måde som  

 det militære forsvar, men har uddannet værnepligtigt redningsmandskab til at  

 arbejde på ventepladser ved krigstidsskadesteder, til transportklargøring og  

 prioritering af tilskadekomne.
Disse funktioner vil således stadig blive  

 varetaget, men på et væsentligt lavere medicinsk ambitionsniveau end i  

 fredstid.
5.2. Udbygning af ledelsesfunktionen og andre administrative funktioner Sygehusberedskabet indgår, som det tidligere er nævnt, under krise eller  

 krig som en del af redningsberedskabet.
Dette indebærer, at redningsberedskabets kommandomyndighed overtager den  

 operative ledelse af sygehusberedskabet.
Den operative ledelse vedrører især  

 afgørelsen af, på hvilke sygehuse større grupper af civile og militære  

 tilskadekomne skal indlægges.
Redningsberedskabets overordnede kommandomyndighed er Beredskabsstyrelsen, som vil fortsætte sine fredstidsfunktioner i stærkt begrænset omfang.  

 Endvidere vil der bl.a. med personale fra styrelsen blive etableret en  

 Beredskabsstyrelsens Landskommando (BRLK), Beredskabsstyrelsens Østre  

 Landsdelskommando (BREK) og Beredskabsstyrelsens Vestre Landsdelskommando  

 (BRVK). De i fredstid etablerede beredskabscentre vil som sådanne blive  

 opløst, og der vil i de syv regioner blive oprettet  

 beredskabsregionskommandoer med en eller flere mobile beredskabskolonner.
 Som rådgivere for cheferne for landsdels- og regionskommandoerne vil der  

 skulle knyttes personer med sygehusadministrativ og lægelig sagkundskab.  

 Udpegning af disse bør ske i fredstid med henblik på den nødvendige  

 uddannelses- og øvelsesvirksomhed, jf. afsnit 5.7.2.
 I de centrale forvaltninger og på sygehusene etableres beredskabsledelser  

 med forpligtelse til at kunne virke på døgnbasis.
 Såfremt overgang til krigsberedskab medfører en ændret struktur på de  

 enkelte sygehuse ved udvidelse af visse behandlings- og sengeafdelinger, må  

 der også tages hensyn hertil på ledelses- og øvrige administrative niveauer.  

 Det kan være nødvendigt at etablere ændrede ansvars- og kompetencefordelinger  

 mellem sygehuse, de centrale forvaltninger og regionskommandoerne med henblik  

 på styring af ressourcerne.
 Sygehusberedskabets omstilling fra fredsforhold til krigsberedskab sker i  

 et vist omfang med udgangspunkt i totalforsvarets beredskabsplan og andre  

 gældende beredskabsbestemmelser.
5.3. Udvidelse af behandlingskapaciteten I modsætning til tidligere opstilles der ikke fra centralt hold et krav  

 til sygehusvæsenet om forøgelse af sygehusenes behandlingskapacitet med en  

 bestemt procent f.eks. målt i forhold til antal operationer i fredstid.
 På grundlag af den fredsmæssige kapacitet opstilles der alene en  

 forventning om, at de enkelte sygehuse planlægger for en  

 behandlingskapacitetsudvidelse, som under udnyttelse af realistiske  

 yderligere ressourcer med hensyn til personale, udstyr, bygningskapacitet og  

 forbrugsvarer herunder lægemidler, sætter sygehuset i stand til i den  

 aktuelle situation at kunne modtage og behandle så stort et antal patienter  

 som muligt.
 Følgende foranstaltninger kan iværksættes:
- Ændrede visitationsregler for modtagelse af patienter, hvis sygdom ikke  

 har direkte forbindelse med krigsbegivenheder, således at kun patienter med  

 uafviseligt behandlingsbehov modtages.
Herved frigøres kapacitet til  

 behandling af egentlige krigsofre.
 - Styrkelse af den præhospitale indsats i samarbejde med den primære  

 sundhedstjeneste bl.a. med det formål at lette presset på sygehusene.
 - Alene indlæggelse af hårdt sårede patienter på sygehusene i meget  

 belastede situationer, medens lettere tilskadekomne så vidt muligt allerede  

 på skadestedet henvises til den primære sundhedstjeneste og til  

 redningsberedskabets forskellige former for førstehjælpstjeneste.
 - Ændring af behandlingsprincipper, således at hovedvægten lægges på  

 behandling af de patienter, hvis udsigter til helbredelse (overlevelse) er  

 størst (triage), samt overgang til anvendelse af krigskirugiske  

 behandlingsprincipper på de civile sygehuse.
- Forøgelse af behandlingspersonalet.
Dette vil hovedsagelig kunne ske ved  

 ophør af deltidsansættelse, indkaldelse af personale på orlov, udvidelse af  

 arbejdstiden generelt og formentlig i beskedent omfang ved ansættelse af  

 yderligere faguddannet personale.
Endvidere vil overførsel af personale fra  

 mindre belastede sygehusafdelinger til mere belastede være en mulighed.
Også  

 læge- og sygeplejestuderende vil kunne inddrages i beredskabet.
Der må i  

 denne forbindelse tages hensyn til, at en mindre del af personalet ved  

 beredskabsforøgelse vil have pligt til at møde ved forsvaret eller  

 redningsberedskabet.
Sygehusene skal tilstræbe, at personer i egentlige  

 nøglestillinger på sygehusene søges fritaget herfor ved designering, jf.  

 afsnit 5.5.
- Planlægning af etablering af ekstra operationsstuer med birum (sikrede  

 reservebehandlingsafsnit), såfremt lokale hensyn taler herfor.
Med henblik  

 herpå bør det overvejes at bibeholde (oplagre) ældre udstyr til denne  

 anvendelse.
Såfremt der lokalt i det enkelte amt skønnes at være behov for at  

 kunne etablere yderligere behandlingskapacitet til behandling af krigsofre,  

 kan der peges på følgende løsningsmodeller: Amtet vil kunne etablere en sådan  

 kapacitet ved at bibeholde eksisterende operationsstuer m.m. eller blot de  

 nødvendige tekniske installationer til sådanne på sygehuse, som er omdannet,  

 eller som i de kommende år omdannes til rene medicinske sygehuse.
I en  

 beredskabssituation vil man ved overførsel af personale og nødvendigt udstyr  

 kunne genoptage den kirurgiske virksomhed der.
Dette kan bl.a. være relevant  

 i områder, der i en krigssituation vil kunne risikere afskæring fra det  

 sygehus, som normalt betjener områdets befolkning for lidelser, der kræver  

 kirurgisk behandling.
Generelt vil behovet for etablering af sådanne enheder  

 også kunne opstå i amter, hvor hovedparten af den kirurgiske behandling sker  

 på et enkelt højt specialiseret sygehus.
I tilfælde af hel eller delvis  

 lukning af et sådant sygehus på grund af krigsskader, vil amtet ikke kunne  

 tilbyde befolkningen den nødvendige behandling på andre sygehuse, men vil  

 være helt afhængig af overførsel af patienter til nabosygehuskommunernes  

 sygehuse.
5.4. Udvidelse af plejekapaciteten Såvel det øgede pres, som kan tænkes at opstå på det enkelte sygehus i en  

 krigssituation, som den større behandlingskapacitet, som forudsættes  

 etableret, vil medføre et forøget pres på sengeafdelingerne på sygehusene.
I  

 de senere år er den gennemsnitlige indlæggelsestid for patienter på  

 sygehusene blevet reduceret, men det må formodes, at patienter med  

 krigsskader vil have behov for en længere liggetid på grund af skadernes  

 karakter.
Også dette vil, efterhånden som de tilskadekomne indlægges, bevirke  

 et forøget behov for længerevarende pleje.
 Følgende foranstaltninger kan iværksættes med henblik på udvidelse af  

 sygehusenes kapacitet på dette område:
- Udskrivning af en del af de patienter, som er indlagt, før behovet for  

 ekstra sengepladser opstår.
Med støtte i øvelseserfaringer skønnes ca. 50-75  

 pct. af fredstidspatienterne, hvis det er nødvendigt, at kunne udskrives før  

 planlagt.
For en del af patienterne er dette dog betinget af fortsat pleje i  

 hjemmet af den primære sundhedstjeneste eller f.eks. på social  

 døgninstitution.
- Udvidelse af sengekapaciteten ved opstilling af ekstra senge på selve  

 sygehuset, dog må flugtveje og udgangsveje, ligesom i fredstid, ikke spærres  

 af senge o.a.
Yderligere sengepladser vil kunne tilvejebringes ved indgåelse  

 af aftaler med nærtliggende hoteller, kursuscentre m.v.
Der kan endelig  

 etableres sengeafdelinger i skoler, sportshaller m.m., men dette forudsætter  

 aftaler om levering og/eller oplagring af nødvendigt materiel.
Anvendelse  

 f.eks. af et hotel til formålet har den fordel, at en del af den logistiske  

 baggrund altid er til stede i form af møblering, køkken- og  

 rengøringsfunktion, og at personalet derfra eventuelt vil kunne gøre tjeneste  

 som hjælpepersonale.
Sengeafdelinger i lokaler uden for sygehusene kan  

 eventuelt anvendes til patienter med lavere plejebehov.
Det forudsættes i  

 alle tilfælde, at afdelingerne drives som en del af sygehuset.
- Forøgelse af plejepersonalet vil primært skulle ske på samme måde som på  

 behandlingsafdelingerne.
Herudover kan personalet suppleres med frivillige,  

 som bør have modtaget en uddannelse med henblik herpå i fredstid.
 - Planlægning af tilvejebringelse eller oplagring af nødvendigt materiel  

 og udstyr med henblik på kapacitetsudvidelse må dog under alle omstændigheder  

 foretages.
5.5. Personaleforhold Spørgsmålet om sygehusenes bemanding i en krise- eller krigssituation er  

 kort berørt ovenfor.
I dette afsnit fokuseres der på den enkelte medarbejders  

 forhold i disse ekstraordinære situationer.
 Med hjemmel i beredskabslovens § 57 er de ansatte på sygehusene forpligtet  

 til at udføre de opgaver inden for beredskabet, som de bliver pålagt.
 De ansatte må også være forberedt på, at gældende overenskomster vil være  

 suspenderet med hensyn til arbejdstid, fridage og ferier, og at  

 deltidsansatte kan blive pålagt at arbejde flere timer, end deres ansættelse  

 lyder på.
De ansatte kan også forvente at skulle påtage sig nye opgaver.
Som  

 eksempel kan nævnes hjælp ved etablering af og tjeneste på sengeafdelinger,  

 der oprettes som sup-plement til sygehusets almindelige afdelinger (tidligere  

 benævnt sygehusannekser), hvor der bl.a. vil blive behov for ledende  

 personale og for personale til undervisning af nyt personale.
De ansatte må i  

 øvrigt selv være indstillet på, som et led i beredskabsopbygningen, at skulle  

 modtage uddannelse for eksempel i patientmodtagelse i krig og i  

 krigskirurgiske behandlingsprincipper.
 Pasning af de ansattes børn bør være indeholdt i planerne for  

 sygehusberedskabet.
 De ansatte er som medicinalpersonale omfattet af en særlig beskyttelse i  

 henhold til tillægsprotokol I til Geneve konventionen af 12. august 1949  

 vedrørende beskyttelse af ofre i internationale væbnede konflikter.
I forbindelse med ansættelse af nyt personale bør dette orienteres om de  

 beredskabsmæssige forpligtelser, og sygehuset bør skaffe sig oplysninger om,  

 hvorvidt de på-gældende har mødepligt ved forsvaret eller redningsberedskabet  

 under krise eller krig.
Personer, der ansættes i nøglefunktioner på  

 sygehuset, vil normalt kunne fritages for en sådan mødepligt (designeres).  

 Ved ansættelse af sygeplejersker bør det søges oplyst, om disse har tegnet  

 kontrakt om rådighedspligt med Forsvarets Sanitetstjeneste.
Om designering  

 henvises til Indenrigsministeriets bekendtgørelse nr. 934 af 6. december 1993  

 om fritagelse for mødepligt ved redningsberedskabet og forsvaret under krise  

 eller krig samt Indenrigsministeriets vejledning nr. 192 af 6. december 1993  

 om samme emne.
Beredskabsstyrelsen har indgået en aftale med forsvaret, som tilsigter at  

 løse eventuelle tvistigheder om personalets placering i krig.
Det bemærkes i  

 denne forbindelse, at det alene er forsvaret og Beredskabsstyrelsen, der kan  

 fritage en ansat for en eventuel mødepligt ved henholdsvis forsvaret og ved  

 redningsberedskabet.
Sygehusmyndighederne har ikke på egen hånd mulighed for  

 at træffe denne beslutning, uanset om den ansatte indtager en nøglestilling  

 på sygehuset.
Det er herudover af betydning, at personale i nøglestillinger normalt ikke  

 påtager sig frivillig tjeneste i for eksempel hjemmeværnet eller i det øvrige  

 redningsberedskab.
Dette bør fremhæves over for de pågældende for eksempel  

 ved deres ansættelsessamtale med sygehuset og/eller ved sygehusets  

 introduktionskursus for nyansatte.
 Man kan ikke i alle tilfælde på forhånd definere begrebet nøglepersoner,  

 idet omfanget af denne gruppe vil afhænge både af sygehusets betydning for  

 sygehusberedskabet og af dets organisatoriske opbygning.
5.6. Sikring af sygehusets fortsatte drift Sygehusene vil i en krigssituation ikke i alle tilfælde kunne forvente at  

 modtage normale, nødvendige forsyninger af elektricitet, vand, fjernvarme og  

 naturgas fra de sædvanlige leverandører.
Ligeledes vil selve sygehuset kunne blive ramt af direkte beskadigelser  

 forårsaget af krigsbegivenhederne.
Endelig kan levering af visse  

 serviceydelser og vitale forsyninger blive umuliggjort eller reduceret.
Det vil derfor være nødvendigt allerede i fredstid at planlægge og i et  

 vist omfang gennemføre foranstaltninger for at undgå, at sygehuset på grund  

 af ovenstående forhold helt eller delvist må indstille driften i en  

 krigssituation.
Det er endvidere nødvendigt at planlægge for en udvidelse af  

 visse afdelingers kapacitet i en krigssituation.
 Der vil være brug for planlægning m.v. på følgende områder:
 - Sikring af alternativ elektricitets-, vand- og varmeforsyning, herunder  

 nødbelysning ved strømsvigt.
 - Sikring af mulighed for fortsat autoklavering og anden sterilisation  

 eventuelt ved omstilling til andre arbejdsprocedurer.
 - Sikring af tekniske installationer og bygningsdele (herunder  

 vinduesruder) mod direkte følger af krigsskader.
 - Sikring af vitale behandlings- og undersøgelsesrum.
- Forberedelse af overførelse af en del af behandlingsvirksomheden til  

 sygehusets kælderetage.
Dette kan bl.a. ske ved bibeholdelse af de sikrede  

 reservebehandlingsafsnit, som er tilvejebragt på mange sygehuse.
 - Forberedelse af alternativ forsyning af afdelingerne med medicinske  

 luftarter.
 - Sikring af alternativ vaskerifunktion.
 - Afmærkning af sygehuset med røde kors.
 - Forberedelse af udbygning af hjælpe- og serviceafdelinger i takt med  

 udvidelse af sygehusets behandlings- og plejekapacitet: - Intern  

 transporttjeneste. - Rengøring. - Ekstern kørselsafdeling. - Teknisk  

 afdeling. - Eventuelt eget vaskeri.
 Det er, som det er nævnt under de to foregående punkter vigtigt at  

 sygehuset også sikrer, at nøglepersonale til løsning af ovennævnte opgaver  

 søges fritaget for mødepligt ved forsvaret og redningsberedskabet  

 (designering).
5.7. Samarbejdet med andre myndigheder 5.7.1. Generelt Det danske totalforsvar består af det militære forsvar, politiet,  

 redningsberedskabet og det civile beredskab.
 Sygehusberedskabet indgår under krise eller krig i redningsberedskabet,  

 mens den øvrige del af sundhedsberedskabet er en del af det civile beredskab.
 Det civile beredskabs opgave er at planlægge og træffe foranstaltninger  

 med henblik på under krise eller krig at videreføre samfundets funktioner  

 samt at yde støtte til landets samlede forsvar.
 Totalforsvaret defineres som den samlede og koordinerede indsats på alle  

 områder med henblik på at opretholde forsvarsviljen og sikre den bedst mulige  

 udnyttelse af alle militære og civile ressourcer til at forebygge krig, at  

 forsvare landet og at opretholde et organiseret og fungerende samfund,  

 herunder beskytte befolkningens liv og ejendom.
 Formålet med planlægningen og gennemførelsen af sygehusberedskabet fremgår  

 af sygehuslovens § 16 a, og tillige af beredskabslovens § 1, hvorefter det er  

 redningsberedskabets opgave at forebygge, begrænse og afhjælpe skader på  

 personer, ejendom m.v. ved ulykker og katastrofer, herunder krigshandlinger,  

 eller overhængende fare herfor.
5.7.2. Forholdet til det øvrige redningsberedskab Sygehusberedskabet som en del af redningsberedskabet Under krise eller krig skal der kunne ydes syge og tilskadekomne  

 behandling på sygehuse eller andet særligt behandlingssted.
Dette  

 sygehusberedskab indgår som en integreret del af landets samlede  

 redningsberedskab.
Sygehusberedskabet skal kunne tage sig af et meget stort antal syge og  

 tilskadekomne under særdeles vanskelige vilkår, hvor samfundet ikke fungerer  

 normalt.
I det landsdækkende redningsberedskab indgår bl.a.:
 - Et kommunalt redningsberedskab, der bl.a. tager sig af redning af  

 tilskadekomne og brandslukningsopgaver.
 - Et statsligt beredskabskorps, der bl.a. skal yde assistance til det  

 kommunale redningsberedskab.
 - En ambulancetjeneste, der transporterer patienter til og fra sygehuse.
 Som følge af de meget vanskelige forhold under en krig er det af afgørende  

 betydning, at alle berørte myndigheder bærer ansvaret for planlægning og  

 gennemførelse af deres egne beredskabsopgaver, men at de samtidig indgår  

 under en fælles koordinerende ledelse.
 Den centrale ledelse, (Beredskabsstyrelsen, Beredskabsstyrelsens  

 Landskommando, Beredskabsstyrelsens Østre Landsdelskommando,  

 Beredskabsstyrelsens Vestre Landsdelskommando og de 7  

 beredskabsregionskommandoer), har især til opgave:
 - At give overordnede direktiver for etablering af  

 beredskabsforanstaltninger, således at beredskabsopbygningen over hele landet  

 sker i overensstemmelse med den mobilisering m.v., der finder sted inden for  

 det samlede totalforsvar.
 - At foretage den overordnede fordeling af syge og tilskadekomne på  

 baggrund af oplysninger om transportmuligheder, behandlingskapacitet,  

 eventuelle krigshandlinger og andre operative forhold.
Sygehusberedskabets organisation under krise eller krig Amtskommunerne iværksætter de beredskabsforanstaltninger for sygehusene,  

 som Beredskabsstyrelsen eller Redningsberedskabets kommandomyndigheder  

 bestemmer jf. § 4 i Indenrigsministeriets bekendtgørelse nr. 220 af 21. maj  

 1982 om civilforsvarets organisation og indsats under krig og andre  

 ekstraordinære forhold.
Beredskabsforanstaltningerne er optaget i  

 Civilforsvarets beredskabsbestemmelser.
Disse myndigheder er  

 sygehusberedskabets taktiske og koordinerende organisation under krigsforhold  

 og andre ekstraordinære forhold.
 Redningsberedskabet samarbejder på landsdels- og regionsplan med  

 forsvarets kommandomyndigheder om behandlingen af militære syge og sårede.  

 Amtskommunerne skal foretage den endelige behandling af de militære syge og  

 sårede, som ikke færdigbehandles af forsvarets sanitetstjeneste.
Samarbejdet mellem amtskommunerne og beredskabsregionen på sygehusområdet Samarbejdsformerne mellem amtskommunerne og beredskabsregionerne i en  

 beredskabssituation kan variere fra region til region, men det er afgørende,  

 at der allerede i fredstid etableres et tæt samarbejde, således at dette kan  

 fungere videre i en krigs-situation.
Kompetencefordelingen mellem amtskommunerne og det øvrige  

 redningsberedskab på sygehusområdet Amtskommunerne varetager såvel i fredstid som under krise eller krig  

 driften af sygehusvæsenet.
Amtskommunerne planlægger sygehusberedskabet i fredstid.
De varetager også  

 i krigstid hovedparten af ledelsesopgaverne vedrørende sygehusberedskabet.  

 Amtskommunerne har således ansvaret for tilvejebringelse af ressourcer, for  

 fastlæggelse af behandlingsformer og behandlingsniveau samt for ændringer  

 heri.
 Redningsberedskabet har som nævnt under krise eller krig den endelige  

 kompetence på det operative område og træffer på landsdelsniveau og  

 regionsniveau de nødvendige operative beslutninger vedrørende  

 sygehusberedskabet.
Det er ikke muligt udtømmende at angive de operative beslutninger, der kan  

 komme på tale, idet det afhænger af den konkrete situation og samarbejdet i  

 den enkelte region.
De væsentligste operative beslutninger vil være udpegning  

 af indlæggelsessygehuse samt evakuering af sygehuse.
For at sikre det bedst mulige beslutningsgrundlag indgår der i  

 redningsberedskabets landsdelskommandoer sygehusberedskabs-,  

 sygehusadministrativ og lægelig sagkundskab, der udpeges af  

 Beredskabsstyrelsen.
På tilsvarende måde indgår der i regionskommandoerne  

 sygehusadministrativ og lægelig sagkundskab, der udpeges af de pågældende  

 amtskommuner inden for regionen.
Udpegning bør foretages i fredstid.
Til  

 støtte for disse sagkyndige kan der oprettes en særlig  

 sygehusberedskabssektion i kommandocentralen, jf. nedenfor.
 Den sygehusadministrative og lægelige sagkundskab er faglig rådgiver for  

 landsdels- og regionskommandoen og skal som repræsentant for sygehusvæsenet  

 sikre en koordineret og fagligt korrekt anvendelse af sygehusressourcerne.
Beredskabsregionen meddeler trufne operative beslutninger til de berørte  

 sygehusforvaltninger og sygehuse.
Sygehusmyndighederne vil dog være  

 selvstændigt ansvarlige og suveræne med hensyn til den praktiske løsning af  

 beredskabsopgaverne.
Sygehusberedskabssektionens etablering og opgaver Hvis det er besluttet at etablere en særlig sygehusberedskabssektion, vil  

 landelskommandoen og beredskabsregionskommandoen ved en forøgelse af  

 beredskabet indkalde sygehusberedskabssektionen til døgntjeneste i  

 kommandocentralen.
Når sygehusberedskabssektionen er etableret, er den en stabsfunktion til  

 landsdelsledelsen og regionsledelsen.
Sektionen yder rådgivning vedrørende  

 den overordnede styring af sygehusvæsenets samlede ressourcer.
 Sektionen varetager endvidere en række praktiske opgaver for  

 beredskabsregionskommandoen på det sygehusberedskabsmæssige område,  

 eksempelvis:
 - Videregivelse af ordrer og meldinger til sygehusene og  

 sygehusforvaltningerne.
 - Modtagelse og sagsbehandling af rapporter og meldinger fra sygehusene og  

 sygehusforvaltningerne, herunder udarbejdelse af statusoversigter m.m.
 - Orientering af sygehusforvaltningerne og formidling af samarbejde mellem  

 disse.
 - Overordnet koordinering af forsyningen med blodprodukter, når dette er  

 påkrævet.
 - Medvirken ved prioritering af fordelingen af kritiske forsyninger og  

 tildeling af transportstøtte.
 - Koordinering af samarbejdet med sygehusberedskabssektionen i andre  

 beredskabsregioner.
 - Medvirken til løsning af opgaver i øvrigt vedrørende det etablerede  

 sygehusberedskab.
 Sektionen fungerer som forbindelses- og koordineringsorgan til de  

 amtskommunale sygehusforvaltninger og sundhedsmyndigheder.
Sygehusberedskabssektionen skal således beskæftige sig med de  

 problemstillinger, som affødes af krise- eller krigstidshændelserne, medens  

 de respektive forvaltninger/direktorater fortsætter med normale fredsmæssige  

 forvaltningsopgaver.
Det skal bemærkes, at et konkret samarbejde mellem  

 forvaltninger/direktorater og sygehusberedskabssektionen i visse situationer  

 er en forudsætning for opgavernes løsning.
Redningsberedskabets Ambulancetjeneste (Udarbejdes senere) 5.7.3. Forholdet til forsvaret Planlægningen af sygehusberedskabet har som baggrund det til en hver tid  

 gældende danske efterretningsmæssige planlægningsgrundlag, som udarbejdes af  

 Forsvars-ministeriet.
Det seneste efterretningsmæssige planlægningsgrundlag  

 er udsendt af Forsvarsministeriet den 31. marts 1992. Planlægningsgrundlaget  

 er optaget som bilag 10.
Det nærmere samarbejde mellem sygehusberedskabet og forsvaret bygger på  

 bestemmelser for samarbejdet mellem forsvaret og redningsberedskabet under  

 krise eller krig fra oktober 1995. Det fremgår heraf, at omsorgen for syge og  

 sårede omfatter følgende opgaver: opsamling på skadestedet, ydelse af  

 førstehjælp samt transport og indlæggelse på sygehuse.
Der skelnes i  

 almindelighed ikke mellem civile og militære syge og sårede.
Omsorgen for  

 disse to kategorier begrænses alene af, at redningsberedskabet ikke løser  

 opgaver i forbindelse med omsorgen for syge og sårede i de områder, hvor der  

 foregår kamphandlinger.
Indlæggelse af syge og sårede fra forsvaret på civile sygehuse gennemføres  

 ved at beredskabsregionen meddeler oplysning om, på hvilke sygehuse  

 indlæggelse skal finde sted.
Indlæggelse på sygehuse i 2 eller flere regioner  

 koordineres af Beredskabsstyrelsens Østre Landsdelskommando eller  

 Beredskabsstyrelsens Vestre Landsdelskommando.
I henhold til samarbejdsbestemmelserne skal de mellem redningsberedskabet  

 og forsvaret i henhold til nærværende bestemmelse trufne aftaler om  

 samarbejde foreligge i planer.
Der er under henvisning hertil indgået aftaler  

 mellem Østre Landkommando og Beredskabsstyrelsens Østre Landsdelskommando og  

 mellem Hærens Operative Kommando og Beredskabsstyrelsens Vestre  

 Landsdelskommando om indlæggelse af militære patienter på civile sygehuse.
 En nærmere beskrivelse af den militære sanitets- og sundhedstjeneste er  

 optaget som bilag 11.
5.7.4. Forholdet til politiet (Udarbejdes senere) 5.7.5. Forholdet til det civile beredskab (den primære sundhedstjenste  

 m.v.) I planlægningen af sygehusberedskabet, herunder planerne for at udvide  

 kapaciteten for modtagelse af akut tilskadekomne og syge i krise og krigstid  

 indgår muligheden af at udskrive et større antal patienter.
Det drejer sig om  

 de patienter, som ikke er pleje- eller behandlingskrævende i en grad, der  

 forudsætter, at de er indlagt på sygehus.
 Under øvelser har sygehusene landet over gentagne gange vurderet, i  

 hvilket omfang det vil være muligt at skaffe ledig sengekapacitet på denne  

 måde, og resultaterne har hver gang været, at mellem 50 og 75 pct. af de  

 indlagte vil kunne udskrives til eget hjem eller plejeinstitution, afhængig  

 af hvilken kategori af patienter, der er tale om.
 En væsentlig forudsætning er imidlertid, at primærkommunerne er i stand  

 til at påtage sig opgaven med at fortsætte den nødvendige pleje og det  

 nødvendige lægetilsyn efter udskrivningen.
 En del af de patienter, som udskrives, vil være personer der er indlagt  

 med henblik på en forestående behandling, men hvor behandlingen udsættes, og  

 hvor personen vil være i stand til at klare sig i eget hjem med egen eller  

 familiens hjælp.
 Derudover vil en gruppe kunne klare sig i eget hjem, såfremt de får den  

 nødvendige hjemmepleje/sygeplejehjælp, og der bliver leveret nødvendige  

 hjælpemidler og medicin.
 En del vil imidlertid ikke være i stand hertil, selv med støtte, men vil  

 have behov for en placering på en plejeinstitution.
 Fordelingen mellem disse 3 grupper har ved den seneste øvelse med  

 udskrivningsstuegang, fra 1991, været 60 pct. til hjemmet uden anden støtte  

 end medicin, 20 pct. til hjemmet med hjemmepleje og 20 pct. til  

 plejeinstitution.
 Den normale procedure ved udskrivning af personer, som har brug for enten  

 hjælp i hjemmet eller en plejehjemsplads, er, at den enkelte afdeling  

 kontakter hjemkommunens social- og sundhedsforvaltning og med den aftaler,  

 hvilken støtte i hjemmet der er behov for, og hvornår personen udskrives,  

 eller aftaler, hvornår der er en plejehjemsplads ledig.
 Det vil derfor være hensigtsmæssigt at planlægge en fremgangsmåde som for  

 hvert sygehus og hver kommune koordinerer overførslen af personer fra  

 sygehussektoren til hjemkommunerne.
Der bør endvidere laves en plan for, hvorledes de praktiserende læger m.v.  

 inddrages.
Eksempelvis kan man udstrække sommerferie-ordningerne, hvor kun en  

 del (ca. halvdelen) af lægekonsultationerne er åbne, til også at gælde i  

 disse særlige situationer til at varetage den nødvendige almindelige  

 lægehjælp.
De øvrige læger m.v. kan så indsættes til at tilse de forceret  

 udskrevne og indgå sammen med sygeplejersker og sekretærer m.v. i særlige  

 nødskadestuehold.
Det vil være formålstjenligt, at der på forhånd er en plan  

 for bemandingen af og opgaverne for sådanne nødskadestuehold, ligesom der bør  

 være gjort overvejelser med henblik på placeringer af nødskadestuer.
 Samtidig må der skønnes over behov for ekstra senge og linned til  

 plejehjemmene og over, hvorledes der tilvejebringes udstyr til nødskadestuer.
 Embedslægerne bør inddrages i planlægningen af områdets hygiejneforhold,  

 især med henblik på levnedsmidler og drikkevand samt faren for smitte  

 (epidemifare). Et kontaktnet herom bør være aftalt også hvad angår  

 retslægelige og miljømedicinske forhold.
Et særligt problem udgør transporten i forbindelse med forceret  

 udskrivning.
Den nødvendige kapacitet må forudberegnes og aftaler træffes,  

 mest hensigtsmæssigt med de taxaselskaber og busfirmaer, som sygehuse og  

 plejehjem normalt benytter.
I disse aftaler kan også indarbejdes regler om,  

 hvorledes sygehus- og andet personale kan afhentes til tjenestestedet.
 Disse emner er uddybende behandlet i kapitel 3.
 Der bør endvidere planlægges for, hvorledes personalets børn kan passes.  

 Denne planlægning kan ske i et samarbejde med socialforvaltningen i de  

 pågældende kommuner.
5.8. Evakuering Under krise eller krig følges retningslinierne fra den fredsmæssige  

 evakuering for så vidt angår enkeltafdelinger og hele sygehuse.
Evakueringen  

 gennemføres ved henholdsvis sygehusledelsens og beredskabsregionens  

 (sygehusberedskabssektionens) foranstaltning.
 Det skønnes ikke muligt ved moderne sygehusdrift at flytte hele sygehuse  

 til gen-etablering i nye lokaliteter, eller at etablere nye sygehuse i øvrigt  

 i krigstid uden en meget omfattende og kostbar planlægning og indkøb.
Personale og mulige forbrugsvarelagre forudsættes flyttet sammen med  

 patienterne til de modtagende sygehuse.
Der skønnes derfor ikke at være noget  

 behov for en særlig planlægning af evakuering af det enkelte sygehus under  

 krise eller krig.
 Civilforsvarsstyrelsen udsendte den 16. marts 1990 en vejledning om  

 udarbejdelse af evakueringsplaner for institutioner m.v.
5.9. Bedriftsværn Kommunerne kan pålægge sygehusene at etablere bedriftsværn i  

 overensstemmelse med de gældende regler.
Der forventes udsendt en ny  

 bekendtgørelse fra Indenrigsministeriet om bedriftsværn i henhold til  

 beredskabslovens § 37 til afløsning af ministeriets bekendtgørelse fra 1951.
5.10. Uddannelse og øvelsesvirksomhed Som det er fremhævet under afsnittet om det fredsmæssige beredskab, er det  

 en forudsætning for i en given situation at kunne aktivere beredskabet, at  

 personalet modtager den nødvendige uddannelse med henblik på  

 beredskabsforøgelse, og at der gennemføres øvelser af forskellig art.
Dette  

 vil i lige så høj grad være relevant med henblik på det krigsmæssige  

 beredskab.
 Uddannelse i emner vedrørende etablering af fredsmæssigt beredskab er den  

 nød-vendige, men ikke tilstrækkelige forudsætning for, at sygehusene vil  

 kunne virke i en krigssituation.
Med hensyn til øvelser anbefales det, at sygehusene afprøver det  

 krigsmæssige beredskab ved gennemførelse af planspil og lign.  

 Sygehusforvaltninger og sygehuse vil endvidere kunne deltage i de af  

 myndighederne arrangerede totalforsvarsøvelser.
Endelig bør sygehusene  

 udnytte mulighederne for at deltage i de af forsvaret og redningsberedskabet  

 afholdte øvelser (live øvelser).
6. Udviklingstendenser i sygehusvæsnet af betydning  

 for beredskabet Sygehusene vil i højere grad konkurrere indbyrdes på behandlingstilbud og  

 kvalitet.
De enkelte sygehuse vil bestræbe sig på en mere rationel og  

 effektiv patientbehandling, som samtidig er i overensstemmelse med  

 patienternes behov og ønsker.
Dette medfører, at færre sygehuse i fremtiden  

 vil have akut funktion, idet udviklingen tyder på en yderligere opdeling af  

 sygehuse med elektiv/akut funktion og øget specialisering.
 I beredskabsmæssig sammenhæng er det vigtigt at følge denne udvikling  

 løbende med henblik på en tilpasning af sundhedsberedskabet.
 Endvidere tages megen ny teknologi i anvendelse i disse år, hvilket har  

 konsekvenser på en række områder - både for den enkelte patient, for arbejdet  

 i sundhedsvæsenet og for det øvrige samfund.
 For arbejdet i sundhedsvæsenet betyder anvendelsen af ny teknologi:
- De indlagte patienter på hospitalet vil generelt være mere  

 behandlingskrævende, idet henviste patienter behandles i ambulatorier og i  

 dagkirugiske enheder.
Det må derfor forventes, at hurtig frigørelse af  

 sengepladser i fremtiden bliver vanskeligere, da de patienter, der ligger i  

 dem, er dårligere.
- Store grupper af sundhedspersonale er vant til at anvende højteknologi i  

 det daglige arbejde.
Derfor vil meget sundhedspersonale have vanskeligheder  

 ved at klare den basale skadebehandling uden denne teknologi.
- Der vil være behov for en målrettet uddannelse af en mindre gruppe af  

 det sundhedspersonale, som til daglig passer skadestuer og  

 intensivafdelinger.
Deres opgave vil være at varetage den akutte  

 skadebehandling - i nogle situationer med primitive hjælpemidler.
Gruppen  

 skal endvidere kunne koordinere arbejdet og sætte andre i gang.
 For opgavefordelingen mellem primærsektoren og sekundærsektoren betyder  

 anvendelsen af ny teknologi:
 - Det bliver muligt for den praktiserende læge at gennemføre flere  

 undersøgelser og behandlinger forud for hospitalsindlæggelser og efter  

 udskrivningen.
 - Samarbejdet mellem sygehussektoren og den primære sektor vil blive  

 udbygget.
Denne udvikling er allerede igang i forbindelse med de fælles  

 sundhedsplaner, som amtskommuner og kommuner arbejder med i øjeblikket.  

 Planlægningen af sundhedsberedskabet afhænger af denne udvikling, og det er  

 vigtigt, at der på sundhedsberedskabets område foregår en løbende diskussion  

 og kvalitetsudvikling i et tværfagligt regi, så alle faggrupper kender deres  

 opgaver og samarbejdsrelationer.
Kapitel 2 Lægemiddelberedskabet Indholdsfortegnelse 1. Antidotberedskabet 1.1. Sygehusenes  

 basisbeholdninger 1.2. Suppleringslagre 1.3. Speciallagre 1.4.  

 Autorisationsordningen 1.5. Redningsberedskabets og forsvarets  

 antidotbeholdninger 1. Antidotberedskabet Amtskommunerne og Hovedstadens Sygehusfællesskab er ansvarlige for, at der  

 eksisterer et relevant antidotberedskab på sygehusene, idet der er tale om et  

 lægemiddelforsyningsproblem.
En arbejdsgruppe under Beredskabsstyrelsen har anbefalet, at der indføres  

 en tredeling af antidotberedskabet i basisbeholdninger, suppleringslagre og  

 speciallagre.
Arbejdsgruppen har i den forbindelse gjort bemærkning om, at  

 dens forslag (basisbeholdninger og suppleringslagre) skal ses som et hele,  

 således at gennemførelse af det samlede system er en forudsætning for at få  

 et velfungerende landsdækkende antidotberedskab.
1.1. Sygehusenes basisbeholdninger Antidotberedskabet på det enkelte sygehus (basisbeholdningen) bør være  

 afpasset den normale daglige brug ved forgiftningsbehandling, og rumme et  

 bredt spektrum af antidoter til brug ved forgiftninger af enkeltpersoner  

 enten i tilfælde af mindre ulykker eller som følge af selvmordsforsøg.
 Beholdningerne bør tilpasses de lokale forhold, og indholdet meddeles  

 såvel til andre sygehuse i området som til Giftinformationen på  

 Rigshospitalet med henblik på muligheden for en central registrering.
Der henvises til det i bilag 12 optagne eksempel på sammensætningen af et  

 amts antidotlager/basislager.
Det bemærkes, at der ikke er foretaget en  

 faglig vurdering af indholdet af Århus Amts antidotsortiment, men at bilaget  

 alene medtages for at anbefale den anvendte systematik som hensigtsmæssig og  

 overskuelig.
Visse stoffer forekommer på grund af deres anvendelsesområde  

 såvel i basisbeholdningerne som i suppleringslagrene/speciallagrene.
1.2. Suppleringslagre Rundt omkring i landet bør der herudover placeres supplerende lagre,  

 specielt tilpasset det mulige behov ved større kemikalieuheld.
Lagrene kan  

 enten placeres i de enkelte amter, eller - efter aftale amterne imellem -  

 regionsvis eller ud fra andre kriterier, når henses til, at stofferne normalt  

 bør kunne være fremme på behandlingsstedet i løbet af 30 minutter.
Sådanne lagre bør som minimum have en standardiseret sammensætning, jf.  

 det som bilag 12 optagne pakningsforslag, men suppleres under hensyn til  

 lokale eller regionale forhold.
Det tilføjes, at bilaget er udarbejdet af  

 Beredskabsstyrelsens Laboratorium som en ekstrakt af anbefalingerne i  

 håndbogen Sygehusenes kemikalieberedskab, Vejledning i håndtering af  

 kemikalieforurenede personer.
Alle akutmodtagende sygehuse i det område, der skal dækkes af  

 suppleringslageret, skal have at vide, hvor det befinder sig, hvilket indhold  

 det har og hvorledes det rekvireres.
Det samme meddeles til Giftinformationen  

 på Rigshospitalet med henblik på muligheden for en central registrering.
Suppleringslageret bør placeres et sted, hvor der er døgnbetjening, f.eks.  

 på en centralt placeret skadestue.
Det vedligeholdes af det til sygehuset  

 knyttede sygehusapotek for at sikre friskning og fornødne autorisationer.  

 Dette er af stor betydning, fordi lagerets indhold i hovedsagen har  

 beredskabsmæssig relevans og derfor kun sjældent forventes taget i brug i  

 praksis.
 Det må være forudsætningen, at dette lager skal anvendes ved større  

 ulykker med flere tilskadekomne, at antidoterne i videst muligt omfang skal  

 være registrerede lægemidler, samt at lagerstørrelsen skal afpasses til et  

 formodet antal tilskadekomne.
Sammensætningen og størrelsen af det i bilaget foreslåede suppleringslager  

 er baseret på et skøn ud fra de ulykker og ulykkestyper, der er kendt fra  

 ind- og udland.
Som udgangspunkt er lageret dimensioneret til 50  

 tilskadekomne.
En fuldstændig realisation af den skitserede løsning omkring  

 suppleringslagre forudsætter, at nogle af de her omhandlede antidoter formelt  

 undtages fra apoteksforbeholdet.
Sundhedsministeriet har givet tilsagn om  

 positivt at medvirke til en sådan løsning.
1.3. Speciallagre Sygehusvæsenets beholdninger af visse modgifte, bl.a. mod hugormebid og  

 svampeforgiftning, er på grund af sjælden brug og høje priser mangelfulde,  

 varierende og ikke almindeligt kendte.
Det eksisterende beredskab på området vil kunne rationaliseres, således at  

 speciallagre af visse antidoter alene indgår i lagrene på 3-4 store  

 sygehusapoteker fordelt rundt om i landet.
Dette vil nødvendiggøre en aftale  

 amterne imellem, hvis det ønskede formål skal opnås.
Opbevaring af en antidot op til ca. 150 km fra behandlingsstedet vil  

 medføre forsinkelse af behandlingen.
For at en antidot kan indgå i et  

 speciallager, må det således være en forudsætning, at behandlingseffekten  

 ikke forringes afgørende ved en udskydelse af behandlingen i op til 2 timer  

 fra diagnosen.
En anden forudsætning er, at antidoten er andre behandlinger  

 overlegen, og at der er en besparelse ved central administration af  

 antidoten.
 Når disse forhold indgår i udvælgelsen af indholdet af speciallagrene, kan  

 der anbefales en sammensætning, som fremgår af bilag 12. Det bemærkes i denne  

 forbindelse, at den i bilaget foreslåede lagerstørrelse er baseret på 10  

 tilskadekomne.
 Hvor sådanne speciallagre findes, hvilke antidoter, der er tale om, og i  

 hvor store mængder de forefindes, meddeles såvel til de sygehuse, der kunne  

 tænkes at ville trække på det pågældende lager som til Giftinformationen på  

 Rigshospitalet for at sikre en central registrering.
 Det bemærkes, at ingen af antidoterne i denne gruppe har relevans for  

 kemikalieuheld.
1.4. Autorisationsordningen Enkelte af de i bilag 12 nævnte antidoter er ikke-markedsførte lægemidler.  

 Lægemidler af denne art må ifølge lægemiddellovens § 25, stk. 2, kun anvendes  

 i patientbehandlingen efter indhentet tilladelse fra Sundhedsstyrelsen.
 Ansøgning om tilladelse til udlevering af ikke-markedsførte lægemidler  

 indsendes til Sundhedsstyrelsens Lægemiddelafdeling, hvor ansøgningsskema og  

 vejledning kan rekvireres.
Er der tale om velkendte lægemidler meddeler Sundhedsstyrelsen tilladelse  

 til, at udlevering må finde sted efter ordination af en til den ansøgende  

 afdeling knyttet læge til brug i afdelingens antidotberedskab.
Udleveringen  

 skal foregå via et apotek/sygehus-apotek.
 Skal et suppleringslager dække flere sygehuse i et område, skal samtlige  

 sygehuse (de ansvarlige afdelinger) have tilladelse til at anvende det  

 ikke-markedsførte præparat.
Ønskes tilladelse til at anvende de pågældende antidoter i et nærmere  

 bestemt område, eksempelvis på alle sygehuse i et amt, kan der indsendes en  

 fælles ansøgning til Sundhedsstyrelsen.
Lægemidlets navn og  

 behandlingsdiagnose skal anføres.
En liste over de ansøgende afdelinger og de  

 for behandlingen ansvarlige lægers navne og underskrifter skal vedlægges.
1.5. Redningsberedskabets og forsvarets antidotbeholdninger Gennem de statslige regionale beredskabscentre er der umiddelbar adgang  

 til følgende mængder autoinjektorer mod nervegas:
 Der er endvidere på øvrige depoter, der hovedsagelig er placeret i  

 Nordsjælland, i alt oplagt 15.750 autoinjektorer.
Ved forsvarets enkelte tjenestesteder m.v. findes herudover et større  

 antal autoinjektorer med henholdsvis Atropin 2 mg og Atropin 2 mg + Toxogonin  

 200 mg.
Kapitel 3 Beredskabet i den primære sundhedstjeneste Indholdsfortegnelse 1. Lovgrundlag 1.1. Beredskabsloven 1.2.  

 Sygesikringsloven 1.3. Lovgivningen og den lokale planlægning 1.4.  

 Lovgivningen og den centrale planlægning 2. Definition, formål og opgaver 3. Principper for beredskabsplanlægningen i den  

 primære sundheds tjeneste 3.1. Overordnede planlægningsprincipper 3.2.  

 Operationelle planlægningsprincipper 3.3. Embedslægeinstitutionerne 3.4.  

 Ledelse og kompetenceforhold 4. Personkreds 4.1. Beredskabspligt 4.2. Personkreds 5. Opgaver for beredskabet i den primære  

 sundhedstjeneste 5.1. Afgrænsning, opgavefordelingen mellem kommune og amts  

 kommune 5.2. Forceret udskrivning fra sygehusene 5.3. Nødskadestuer og  

 ekstraordinær åbning af praktiserende lægers konsultationer 5.4. Udryknings-  

 og lægehold 5.5. Hygiejne og epidemibekæmpelse 5.6. Omsorg, herunder  

 kriseterapeutisk bistand 1. Lovgrundlag Sundhedsberedskabet omfatter sygehusberedskabet, lægemiddelberedskabet og  

 beredskabet i den primære sundhedstjeneste.
Begrebet lovfæstedes med  

 ikrafttrædelsen af sygesikringslovens kapitel 6 a den 1. januar 1994.  

 Begrebet anvendes også i bemærkningerne til beredskabsloven, der trådte i  

 kraft den 1. januar 1993.
1.1. Beredskabsloven Af beredskabslovens § 25 fremgår, at kommunalbestyrelsen skal udarbejde en  

 samlet plan for kommunens redningsberedskab og civile beredskab.
Amtsrådet  

 skal tilsvarende udarbejde en samlet plan for amtskommunens civile beredskab.
 Af bemærkningerne fremgår, at planerne for det civile beredskab bl.a. skal  

 omfatte opgaverne inden for det samlede sundheds- og socialområde, dvs.  

 sundhedsberedskabet (sygehusberedskabet, beredskabet i den primære  

 sundhedstjeneste og lægemiddelberedskabet) koordineret med tilgrænsende  

 områder.
 Sundhedsberedskabsplanlægningen skal således koordineres med de øvrige  

 områder inden for det civile beredskab, mens den amtskommunale plan for det  

 civile beredskab kan nøjes med at indeholde en henvisning til sundhedsplanen,  

 der udarbejdes efter reglerne i sygesikringslovens kapitel 6 a, jf. afsnit  

 1.3.
I beredskabslovens § 1 og sygehuslovens § 16 a findes regler af betydning  

 for den amtskommunale planlægning af sygehusberedskabet.
Der findes ikke  

 tilsvarende regler i lovgivningen om planlægningen af beredskabet i den  

 primære sundhedstjeneste og lægemiddelberedskabet.
1.2. Sygesikringsloven Planlægnings- og samarbejdsbestemmelserne i sygesikringslovens kapitel 6 a  

 omfatter såvel kommunernes som amtskommunernes indsats på det samlede  

 sundhedsområde.
 Efter lovens § 27 d skal kommunalbestyrelsen en gang i hver valgperiode  

 udarbejde en redegørelse for sundhedsområdet, herunder for  

 sundhedsberedskabet i kommunen.
Af § 27 e fremgår, at der for hver amtskommune skal foreligge en plan for  

 tilrettelæggelsen af amtskommunens virksomhed på sundhedsområdet, bl.a.  

 omfattende ambulancetjenesten og sundhedsberedskabet i amtskommunen.
Denne  

 plan skal behandles i amtsrådet en gang i hver valgperiode.
 Loven fastslår, at amter og kommuner skal etablere et samarbejde om den  

 amtskommunale og kommunale indsats på sundhedsområdet og på tilgrænsende  

 områder.
 Forud for behandlingen af amtskommunens sundhedsplan skal der indhentes  

 udtalelser fra kommunalbestyrelserne i amtskommunen og de berørte læger m.fl.  

 Endvidere skal embedslægeinstitutionerne inddrages i den amtskommunale  

 sundhedsplanlægning, ligesom Sundhedsstyrelsens rådgivning skal indhentes.
 I loven og bemærkningerne hertil fremhæves flere steder behovet for det  

 bredest mulige samarbejde inden for sundhedssektoren og en tæt koordinering  

 af beslægtede områder, også omfattende sundhedsberedskabet.
1.3. Lovgivningen og den lokale planlægning Som det fremgår af ovenstående figurerer sundhedsberedskabet  

 (sygehusberedskabet, beredskabet i den primære sundhedstjeneste og  

 lægemiddelberedskabet) i 2 forskellige planlægningskomplekser, dels i de  

 planer, der skal udarbejdes for det civile beredskab efter beredskabsloven,  

 og dels i de planer eller redegørelser for sundhedsområdet, der skal  

 udarbejdes efter sygesikringsloven.
For at undgå problemer som følge heraf anbefales det, at den amtskommunale  

 civile beredskabsplan alene indeholder en henvisning til sundhedsplanen, for  

 så vidt angår sundhedsberedskabet.
Området bør dog integreres i arbejdet med  

 den civile beredskabsplanlægning, således at der kan ske den fornødne  

 koordination med øvrige civile beredskabsområder.
1.4. Lovgivningen og den centrale planlægning Efter beredskabsloven fastsætter de enkelte ministre hver inden for deres  

 område vejledende retningslinier for amtskommunernes og kommunernes civile  

 beredskabsplanlægning.
 Efter sygesikringsloven udarbejder sundhedsministeren efter forhandling  

 med de kommunale organisationer m.fl. en vejledning for  

 sundhedsplanlægningen, herunder sundhedsberedskabet.
 Det er således sundhedsministerens opgave at udarbejde vejledende  

 retningslinier for sundhedsberedskabet, som det indgår i begge  

 plankomplekser.
Dette er sket ved udsendelsen af en vejledning i juni 1994 om planlægning  

 af sundhedsberedskabet.
Vejledningen er optrykt som bilag 1.
 Beredskabsstyrelsen varetager efter aftale med Sundhedsministeriet de  

 styrelsesmæssige opgaver på sygehusberedskabsområdet, medens de tilsvarende  

 opgaver inden for beredskabet i den primære sundhedstjeneste og  

 lægemiddelberedskabet varetages af Sundhedsstyrelsen.
2. Definition, formål og opgaver Sundhedsberedskabet er sundhedsvæsenets evne til at udvide og omstille sin  

 behandlings- og plejekapacitet m.v. - udover det daglige beredskab - såvel  

 ved fredstidskatastrofer som under krise eller krig.
 Beredskabet i den primære sundhedstjeneste er et beredskab i den del af  

 sundhedsvæsenet, der ligger udenfor sygehusene.
 Formålet med det samlede sundhedsberedskab er i videst muligt omfang at  

 undgå tab af menneskeliv, førlighed og helbred i tilfælde af  

 ulykker/katastrofer, krise eller krig.
 De opgaver, sundhedsberedskabet skal tage sig af, vil være bestemt af  

 konkret indtrufne hændelser og disse følgevirkninger, og vil i vekslende  

 omfang inddrage såvel sygehusberedskabet som beredskabet i den primære  

 sundhedstjeneste og lægemiddelberedskabet.
 Hvis en konkret indtruffen hændelse indebærer, at et større antal  

 mennesker pådrager sig skader, som kræver sygehusbehandling, betyder det, at  

 flere almindelige skader og sygdomstilfælde må behandles og plejes i  

 primærsektoren, da sygehusvæsenet må aflastes.
 På grund af svigtende infrastruktur (f.eks. vandforsyning, renovation  

 eller elforsyning) kan der også blive tale om ændrede hygiejniske forhold med  

 øget risiko for epidemier, ligesom forureningsulykker kan give forøgede  

 opgaver for den primære sundhedstjeneste.
Desuden kan der lokalt forekomme stigende befolkningstal som følge af  

 modtagelse og indkvartering af evakuenter og andre nødstedte.
Heraf følger  

 stigende behov for indsats fra den primære sundhedstjeneste.
3. Principper for beredskabsplanlægningen i den  

 primære sundhedstjeneste 3.1. Overordnede planlægningsprincipper I overensstemmelse med de generelle principper, der lægges til grund for  

 beredskabsplanlægning, skal de beredskabsmæssige opgaver i den primære  

 sundhedstjeneste i videst muligt omfang udføres af de personer, der har  

 opgaverne til hverdag, og de skal bygge på kendte planlægningssystemer og  

 samarbejdsrutiner.
 Udgangspunktet er planlægning af en gradvis udbygning af det daglige  

 beredskab, først med sigte på at imødegå større ulykker og katastrofer i  

 fredstid, og i sidste række for at dække en krigssituation.
 Planlægningen bør således baseres på følgende overordnede principper:
 - En forud aftalt opgavefordeling baseret på normale arbejdsgange og  

 praksis.
 - Enkelhed i opbygning og indre sammenhæng, så overskuelighed sikres.
 - Fleksibilitet i gennemførelse hvad angår såvel omfang, rækkefølge og  

 tempo.
 - Hurtig etablering og placering af entydig beslutningskompetence.
 - Forudgående aftaler om ressourcekoordinering med andre  

 samarbejdspartnere, herunder kommuner, amtskommuner m.fl.
 - Inddragelse af den medicinske koordinationsfunktion i amtet, jf. afsnit  

 3.2.1.
3.2. Operationelle planlægningsprincipper 3.2.1. Generelt For at sikre at det samlede beredskab kan imødegå de opståede behov, er  

 det nødvendigt, at de enkelte deltagere i beredskabet - også i primærsektoren  

 - fleksibelt kan tilpasse deres personale-, materiel- og handlekapacitet,  

 samt at der foregår koordination og samarbejde, både i planlægning og i  

 udførelse.
 Planlægningen, der som nævnt skal koordineres med sygehusberedskabet,  

 lægemiddelberedskabet og med det øvrige civile beredskab, omfatter følgende  

 hovedelementer:
 - Organisationsoversigt med fastlæggelse af ledelse, ansvar og kompetence.
 - Aktiveringsbeskrivelse.
 - Lokalitets, lokale- og personaleoversigt, herunder designering af nøgle  

 personer.
 - Kommunikationsveje og -materiel.
 - Opgavebeskrivelse.
 - Beskrivelse af samarbejdsrelationer.
 Planen kan bestå af en overordnet del, som skitserer hovedlinierne i  

 beredskabet, men bør i øvrigt - for de enkelte delområder - følges af  

 konkrete beskrivelser, f.eks. de såkaldte action-cards eller huskelister,  

 hvis formål er, at enhver ansat kan se, hvad hans eller hendes opgaver er i  

 beredskabet.
 Dette er en forudsætning for realistisk implementering af planen.
3.2.2. Medicinsk koordination Medicinsk koordination er den samlede betegnelse for den funktion, der  

 omfatter tilrettelæggelse og ledelse af den afhjælpende medicinske indsats  

 ved store ulykker og katastrofer.
Funktionen er detaljeret beskrevet i  

 håndbogens kapitel 1, afsnit 3.2.
 Der vil være behov for medicinsk koordination både på skadestedet og i  

 baglandet (såvel i sygehusvæsenet som i primærsektoren). Opgaverne på  

 skadestedet varetages af den skadestedskoordinerende læge og opgaverne i  

 baglandet af den amtskoordinerende læge.
Den amtskommune, hvori ulykken er sket, er ansvarlig for den medicinske  

 indsats og dermed for den medicinske koordination.
I forbindelse med større  

 ulykker eller katastrofer kan det være nødvendigt med indsats fra mere end en  

 amtskommune.
Der må derfor foreligge entydige aftaler om alarmering og  

 koordination imellem tilgrænsende amtskommuner.
 Det bør af planerne fremgå hvem der har det lægelige ansvar for amtets  

 medicinske koordination.
3.3. Embedslægeinstitutionerne 3.3.1 . Embedslægeinstitutionernes medvirken i sundhedsberedskabet Befolkningens sundhed tilstræbes opretholdt af de kommunale og  

 amtskommunale sundhedsmyndigheder og embedslægeinstitutionerne.
 Embedslægerne er sundhedsfaglige rådgivere for statslige og lokale  

 myndigheder, herunder amt, kommuner og politi.
 Embedslægeinstitutionerne skal generelt ifølge § 6 i bekendtgørelse nr.  

 474 af 19. september 1974 om embedslægeinstitutionernes virksomhed  

 (embedslægebekendtgørelsen):
 - Følge sundhedsforholdene i amtsrådskredsen.
 - Påse, at sundhedslovgivningen overholdes.
 - Henlede myndighedernes opmærksomhed på mangler ved de sundhedsmæssige  

 foranstaltninger.
 - Fremkomme med forslag til forbedringer.
 Desuden yder embedslægerne løbende sundhedsfaglig rådgivning til de  

 myndigheder, som er forpligtede til at føre tilsyn med miljømæssige og  

 hygiejniske forhold jf. afsnit 5.5, og til at gribe ind med afhjælpende  

 foranstaltninger, hvis forholdene medfører sundhedsmæssig risiko for  

 borgerne.
 Ifølge embedslægebekendtgørelsen påhviler det embedslægeinstitutionerne at  

 give orientering om væsentlige forhold af sundhedsmæssig betydning og  

 medvirke ved myndighedernes sundhedsoplysende virksomhed overfor befolkningen  

 eller grupper af denne.
Embedslægernes forpligtelser ændres i princippet ikke under ulykkes-,  

 katastrofe-, krise- eller krigstilstand, men må antages at få en øget  

 betydning.
Behovet for information af befolkningen om en række  

 sundhedsmæssige forhold vil formentlig være stort i en ulykkes-, katastrofe-,  

 krise- eller krigssituation, og der kan derfor forudses et behov for  

 rådgivning fra embedslægeinstitutionerne.
 Kendskab til, overvågning og vurdering af sundhedsforholdene er vigtigt  

 for at forudse og imødegå en mulig forværring i befolkningens  

 sundhedstilstand.
 Embedslægerne har indgående kendskab til organiseringen af amtets  

 sundhedsvæsen og til sundhedspersonalet, og kan derfor rådgive herom.
 Embedslægeinstitutionerne bør på ovennævnte baggrund inddrages og medvirke  

 til kommunernes og amtskommunernes planlægning af spørgsmål vedrørende:
 - Generelle sundhedsproblemer for befolkningen.
 - Befolkningsoplysning om sundhedsforhold.
 - Sundhedspersonalets faglige kompetence og adfærd.
 - Sundhed relateret til drikkevand og levnedsmidler.
 - Spildevand og renovation.
 - Forebyggelse og bekæmpelse af smitsomme sygdomme.
 - Sundhedsfaglig rådgivning i forbindelse med flygtninge og evakuenter.
 - Forureninger i miljøet, der kan påvirke menneskers sundhed.
 - Fordeling af lægemidler, vacciner m.v.
3.3.2. Embedslægeinstitutionernes rolle under krise eller krig Som et led i totalforsvaret på det regionale niveau er en række  

 embedslæger udpeget som rådgivere for regionsamtmændene i civilregionernes  

 sundhedssektioner.
 I tilfælde, hvor opståede sundhedsrisici kvantitativt overstiger de  

 pågældende lokale instansers muligheder for at forebygge eller afbøde, eller  

 hvor de ikke dækkes af deres faglige viden, må problemerne forelægges  

 civilregionernes sundhedssektioner, der evt. forelægger dem for de centrale  

 sundhedsmyndigheder.
 Civilregionernes sundhedssektioner vil kunne modtage henvendelse fra  

 forsvaret, politiet og redningsberedskabet samt fra øvrige myndigheder i den  

 pågældende region vedrørende hygiejniske og almene sundhedsmæssige forhold.
3.4. Ledelse og kompetenceforhold Under en fredstidskatastrofe bevares de normale ledelses- og  

 kommandoforhold fuldt ud.
Dette vil også i videst muligt omfang ske under  

 krise- eller krigsforhold.
Det er herefter fortsat amtsrådet og  

 kommunalbestyrelsen, der træffer afgørelse om anvendelse af henholdsvis  

 amtskommunens og kommunens ressourcer inden for det civile beredskabs område.
I visse situationer vil der dog naturligt opstå et behov for samarbejde og  

 koordination af forskellige kommuners og amtskommuners ressourcer.
Så vidt  

 muligt bør sådanne problemstillinger løses på forhånd ved gensidige  

 frivillige aftaler.
Man kan i den forbindelse forestille sig en begrænset  

 suverænitetsafgivelse fra en kommune til en amtskommune af hensyn til  

 koordinationen af indsatsen på den primære sundhedstjenestes område.
Der skal  

 i øvrigt henvises til omtalen af den amtslige medicinske koordinations  

 funktion i afsnit 3.2.1. samt i håndbogens kapitel 1, afsnit 3.2.
Under krise eller krig er der også en anden mulighed for at løse en  

 eventuel uenighed på det civile beredskabs område mellem flere kommunale  

 myndigheder.
Beredskabslovens § 32 åbner mulighed for, at indenrigsministeren  

 kan kræve en amtskommunes eller kommunes ressourcer inden for det civile  

 beredskab stillet til rådighed for en anden amtskommunes eller kommunes  

 civile beredskab.
Denne mulighed er udnyttet i bekendtgørelse nr. 1070 af 15.  

 december 1994 om civilregioner m.v., hvorefter kompetencen er delegeret til  

 regionsamtmanden.
4. Personkreds 4.1. Beredskabspligt I medfør af beredskabslovens § 57 skal offentligt ansatte og ansatte i  

 offentlige og private virksomheder og institutioner udføre de opgaver inden  

 for redningsberedskabet og det civile beredskab, der pålægges dem.
 I henhold til beredskabslovens § 28, stk. 1, kan vedkommende minister  

 pålægge offentlige myndigheder og private og offentlige virksomheder og  

 institutioner at yde bistand ved planlægning og udførelse af opgaver inden  

 for det civile beredskab.
 Af bemærkningerne til loven fremgår, at der er en nøje sammenhæng mellem  

 disse 2 bestemmelser, der i øvrigt indebærer en udvidelse af den hidtidige  

 generelle forpligtelse til at bistå ved planlægningen og udførelsen af civile  

 beredskabsopgaver, således at denne pligt nu omfatter både offentlige og  

 private virksomheder og institutioner samt ansatte heri.
 Formålet med udvidelsen af forpligtelsen efter § 28, stk. 1, var efter  

 lovbemærkningerne at tilvejebringe en hjemmel, der sikrer, at al  

 samfundsvigtig virksomhed kan videreføres, uanset om denne foregår i  

 offentligt eller privat regi.
 På denne baggrund har Indenrigsministeriet konkluderet, at såvel alment  

 praktiserende læger under den offentlige sygesikring som alment praktiserende  

 læger ansat i anpartsselskaber i medfør af § 57 kan pålægges at udføre civile  

 beredskabsopgaver, der naturligt henhører til udførelsen af deres erhverv, da  

 den virksomhed, de udøver, må betragtes som samfundsvigtig virksomhed.  

 Tilsvarende gælder for offentligt ansatte læger.
4.2. Personkreds Den primære sundhedstjenestes personale omfatter sundhedspersonalet uden  

 for sygehusene, herunder blandt andre: Alment praktiserende læger,  

 praktiserende speciallæger, skolelæger, apotekere, farmaceuter, psykologer,  

 tandlæger, sygeplejersker i lægepraksis, hjemmesygeplejersker,  

 sundhedsplejersker, plejehjemssygeplejersker, plejehjemsassistenter,  

 sygehjælpere, fysio- og ergoterapeuter, lægesekretærer, perso-nale i  

 levnedsmiddelkontrollen samt social- og sundhedsassistenter.
Amtskommunerne bør i deres planlægning tage stilling til, hvorledes  

 personkredsen, herunder de alment praktiserende læger og andre  

 ikke-offentligt ansatte, kan indgå i det samlede beredskab.
Der kan være  

 behov for at drøfte den nærmere tilrettelæggelse med de faglige  

 organisationer.
Der kan ligeledes være behov for lokalt fastlagte  

 samarbejdsaftaler.
 Amtskommunerne kan benytte denne aftalemulighed i planlægningsfasen, og  

 først lade aftalen aktivere, når situationen kræver, at der skal løses  

 opgaver inden for det samlede sundhedsberedskab, f.eks. bemanding af  

 nødskadestuer.
 De forskellige faggrupper inden for den primære sundhedstjeneste har til  

 hverdag en række forskelligartede opgaver inden for sundhedsfremme,  

 forebyggelse, sygdomsbehandling, pleje og omsorg.
 I en krise- eller krigssituation vil der fortsat være behov for såvel  

 forebyggelse som for behandlende aktiviteter, men formentlig vil hovedvægten  

 ligge på behandlingssiden, hvilket kan betyde ændret opgavefordeling  

 faggrupperne imellem, ligesom grænserne mellem sygehussektoren og  

 primærsektoren kan tænkes forskudt.
5. Opgaver for beredskabet i den primære  

 sundhedstjeneste 5.1. Afgrænsning, opgavefordelingen mellem kommune og amtskommune Planlægningen af beredskabet i den primære sundhedstjeneste omfatter 2  

 hovedelementer:
1. En planlægning for at sikre en videreførelse af de  

 daglige opgaver på trods af større ulykker, katastrofer, krise eller krig,  

 tilpasset de ændrede krav, som den konkrete situation kan stille.
Her kan  

 f.eks. være behov for en justering af det daglige ambitionsniveau i  

 behandlingen, tilpasning af serviceydelser og en forskydning af grænserne  

 mellem de opgaver, der normalt varetages i sygehussektoren og i  

 primærsektoren.
 2. En planlægning for de nye opgaver som den primære  

 sundhedstjeneste skal varetage i en situation, hvor den bl.a. skal supplere  

 sygehusberedskabet ved at modtage de ekstraordinært udskrevne patienter fra  

 sygehusene, og i et vist omfang plejekrævende patienter samt behandle lettere  

 tilskadekomne.
 I hovedoverskrifter er den primære sundhedstjenestes nye opgaver i disse  

 situationer følgende:
 - Modtagelse, pleje og behandling af ekstraordinært udskrevne patienterne  

 fra sygehusene (forceret udskrivning).
 - Behandling af lettere tilskadekomne, evt. på særlige nødskadestuer, til  

 aflastning af sygehusvæsenet og lægevagten.
 - Etablering af udrykningsordninger af praktiserende læger m.fl. til  

 skadesteder, når amtets koordinerende læge anmoder derom.
 - Varetagelse af hygiejniske foranstaltninger og profylakse samt  

 behandling af infektioner og epidemiske sygdomme.
 - Ydelse af anden omsorg til tilskadekomne, syge og handicappede, herunder  

 evt. kriseterapi.
 Kommunerne er ansvarlige for udførelsen af samtlige af de ovennævnte  

 opgaver.
 Amtskommunerne skal i samarbejde med kommunerne:
 - Opstille målene for kommunernes indsats.
 - Koordinere indsatsen.
 - Yde faglig og uddannelsesmæssig støtte.
 Planlægningen bør også omfatte overvejelser/aftaler om, hvem der  

 beslutter, at de enkelte foranstaltninger iværksættes inden for den primære  

 sundhestjenestes område.
 I et vist omfang udløses iværksættelse af foranstaltninger og opgaver af  

 beslutninger, der er truffet et andet sted, f.eks. i sygehussektoren i  

 forbindelse med forceret udskrivning af patienter.
 Planlægningen bør derfor omfatte koordinering af kommunernes og  

 amtskommunernes planer og af ledelse og kommandoveje, jf. afsnit 3.4.
5.2. Forceret udskrivning fra sygehusene 5.2.1. Generelt Med henblik på at skaffe det maksimale antal ledige sengepladser til  

 tilskadekomne og akut syge i tilfælde af større ulykker, katastrofer, krise  

 eller krig, påregner sygehusene at udskrive patienter før normal tid.
Det vil  

 dreje sig om patienter, der ikke er akut pleje- og behandlingskrævende i en  

 sådan grad, at det kræver egentlig sygehusindlæggelse, men måske nok anden  

 hjælp og pleje.
Under øvelser har sygehusene hidtil vurderet, at mellem 50-70 pct. af de  

 sygehusindlagte patienter vil kunne udskrives enten til eget hjem eller  

 plejeinstitution.
Denne procentdel er dog formentlig faldende på grund af de  

 almindelige udviklingstendenser i sygehusvæsenet, jf. håndbogens kapitel 1,  

 afsnit 6.
 En væsentlig forudsætning for den forcerede udskrivning er, at kommunerne  

 planlægningsmæssigt har sikret mulighederne for nødvendig pleje og lægetilsyn  

 efter udskrivningen.
 En del af patienterne, hvis planlagte behandling tåler udsættelse, vil  

 efter udskrivningen være i stand til at klare sig i eget hjem uden særlig  

 hjælp ud over eventuel medicin eller hjælpemidler. Øvelsesmæssigt har dette  

 drejet sig om ca. 60 pct. af de udskrevne.
En anden gruppe på ca. 20 pct. af de udskrevne vil kunne klare sig i eget  

 hjem med hjemmehjælp/hjemmesygepleje.
De sidste 20 pct. har efter de  

 øvelsesmæssige erfaringer haft behov for placering på en plejeinstitution  

 efter udskrivningen.
 I tilfælde af behov for en forceret udskrivning fra et eller flere  

 sygehuse informeres kommunerne tidligst muligt med henblik på iværksættelse  

 af kommunernes planer for visitering af patienter, etablering af  

 hjemmehjælps- eller hjemmesygeplejetilbud og modtagelse på  

 plejeinstitutioner.
Sygehusafdelingerne registrerer ved stuegang de patienter, der kan  

 udskrives før tiden med navn, adresse og CPR-nummer.
Endvidere opdeles de i  

 følgende 3 grupper:
 - Kan udskrives til eget hjem med/uden hjælpemidler og med/uden medicin,  

 men uden hjemmepleje.
 - Kan udskrives til eget hjem med hjemmepleje.
 - Kan udskrives til plejeinstitution.
 Den normale procedure ved udskrivning af patienter, som har brug for hjælp  

 efter udskrivningen, bør følges længst muligt, men vil næppe kunne følges  

 fuldt ud i en krise- eller krigssituation.
 Det kan derfor anbefales, at sygehusene i en krise- eller krigssituation  

 opstiller kommunevise lister over patienter, der kan udskrives, og at det  

 forud med beredskabsregionen aftales, at den som fælles operativ ledelse for  

 sygehusberedskabet på baggrund af disse lister underretter de involverede  

 kommuner/kommunale redningsberedskaber.
 Disse myndigheder vil - eventuelt i samarbejde med Redningsberedskabets  

 Ambulancetjeneste - kunne sørge for afhentning af patienterne med henblik på  

 en lokal visitering i overensstemmelse med kommunernes planlægning for  

 sundhedsberedskabet.
 Kommunerne må i planlægningsfasen med amtskommunerne aftale, hvor hurtigt  

 afhentning af patienterne i disse situationer skal ske, samt om og i hvilken  

 periode de udskrevne patienter kan opholde sig på sygehuset, eventuelt på en  

 særlig udslusnings-/venteafdeling, etableret til formålet.
 Sygehuset medgiver nødvendige hjælpemidler efter de derom gældende regler  

 og bør også medgive medicin til en kortere periode, hvorefter den primære  

 sundhedssektor overtager opgaven.
 Også på dette punkt forudsættes en forudgående koordination af  

 amtskommunens sygehusberedskabsplaner med kommunens planer for modtagelsen af  

 patienterne inden for sundhedsberedskabets rammer.
 Kommunerne må endvidere planlægge for en lokal visitering af de modtagne  

 patienter og for, hvor denne visitering skal finde sted.
 Forholdene omkring forceret udskrivning af udenamts patienter bør  

 overvejes særskilt, og eventuelle aftaler træffes.
Af kompetencemæssige årsager kan denne procedure ikke anvendes direkte i  

 fredstid, idet beredskabsregionerne ikke er etableret.
De samme principper er  

 dog ellers anvendelige også ved større ulykker og katastrofer i fredstid,  

 hvor forceret udskrivning kan være aktuel.
Ved større ulykker og katastrofer i fredstid vil forceret udskrivning af  

 egentligt behandlings- eller plejekrævende patienter, formentligt kun rent  

 undtagelsesvist komme på tale.
Muligheden for at omvisitere/overføre  

 patienter til andre sygehuse synes mere nærliggende.
Selvhjulpne patienter, der kan transporteres hjem med offentlige  

 transportmidler, egen bil, taxa eller almindelig sygetransport, vil normalt  

 kunne udskrives uden at belaste det kommunale hjælpesystem.
Yderligere  

 kapacitet på sygehusene vil endvidere kunne skaffes ved overførsel af lettere  

 behandlings- eller plejekrævende patienter til særlige afdelinger, der  

 etableres til formålet.
5.2.2. Hjemmeplejen og plejehjem Mange steder i landet indgår hjemmesygeplejersker i et netværk med  

 ambulancestationernes vagtcentral via mobiltelefon eller radio og kan således  

 tilkaldes, også i forbindelse med præhospital indsats, hvis der foreligger  

 aftaler herom.
 Til modtagelse og fordeling af patienter, der udskrives ekstraordinært fra  

 sygehusene i forbindelse med større ulykker og katastrofer i fredstid og i  

 krigstid ved sygehusenes etablering af størst mulig kapacitet, påhviler det  

 hjemmeplejen at gennemføre den nødvendige planlægning.
Hjemmesygeplejerskerne aflægger kun absolut nødvendige besøg.
Særligt  

 svage patienter overflyttes til plejehjem eller plejehjemsannexer  

 (lokalcentre, hoteller/moteller etc.). Hjemmeplejeydelserne kan omlægges, så  

 alene klienternes basale behov tilgodeses.
 Planlægningen for hjemmeplejen omfatter en række elementer, som det vil  

 være hensigtsmæssigt, at der foreligger en beskrivelse af, herunder:
 - En beskrivelse af grundlag/situation for planens iværksættelse.
 - En alarmerings- eller tilkaldeplan.
 - En beskrivelse af styrings-/kommandoveje.
 - Aftaler med sygehusene om udskrivningsprocedure.
 - En plan for pleje af de patienter/klienter der er tilsluttet  

 hjemmeplejen.
 - En plan for pleje af patienter fra sygehuse og nødskadestuer (kan være i  

 eget hjem/kan ikke være i eget hjem).
 - Aftaler med plejehjem.
 - En oversigt over behov for lægemidler, sygeplejeartikler m.m.
 - En oversigt over personale, materiel og faciliteter.
 - Aftaler med henblik på etablering af en plejehjemslæge-funktion.
5.3. Nødskadestuer og ekstraordinær åbning af praktiserende lægers  

 konsultationer 5.3.1. Generelt Primærsektorens beredskab skal kunne varetage opgaver til støtte og  

 aflastning af sygehusvæsenet.
I mange situationer vil det kunne være hensigtsmæssigt med en  

 ekstraordinær åbningstid hos praktiserende læger efter lokal aftale.
Dette  

 kan f.eks. være tilfældet ved frygt hos befolkningen for forgiftninger eller  

 epidemier.
En sådan ekstraordinær åbningstid vil kunne aflaste såvel  

 vagtlægeordninger som skadestuer væsentligt.
Til behandling af lettere tilskadekomne, visiteret og indbragt fra et  

 skadested kan der planlægges og forberedes oprettelse af nødskadestuer.  

 Behandlingstilbuddet i primærsektoren må i disse situationer bl.a. omfatte  

 behandling af mindre læsioner og forbrændinger og behandling af psykiske  

 skader.
Nødskadestuerne kan i mange tilfælde oprettes i forbindelse med de  

 eksisterende vagtkonsultationer, der er etableret landet over.
 Behandling af patienter udsat for forurening/forgiftning med farlige  

 stoffer bør dog normalt varetages af sygehusvæsenet.
 Både organisatorisk og administrativt vil det være hensigtsmæssigt med så  

 få indgange til sundhedsvæsenet som muligt, og det vil være påkrævet at skåne  

 sygehusvæsenet mest muligt.
Det må således forudses, at der kan komme et meget blandet klientel til  

 nødskadestuen, herunder en del patienter, der henvender sig uden forudgående  

 visitation.
Det vil derfor være hensigtsmæssigt på nødskadestuerne at samle  

 sundhedsfagligt personale med forskellig uddannelse og praktisk erfaring i  

 skadestuebehandling, så de mange forskellige behov kan dækkes.
Det vil  

 desuden være nødvendigt med kommunikationslinier til socialsektoren og  

 sygehusvæsenet, da mange af de opståede behov vil kunne have berøring til  

 disse sektorer.
 Etablering af nødskadestuer i forbindelse med en fredstidskatastrofe vil  

 være undtagelsen på grund af en relativ lang etableringstid.
5.3.2. Organisation En nødskadestue skal have en vis størrelse for at løse de ovenfor nævnte  

 opgaver.
Det vurderes at befolkningsgrundlaget pr. nødskadestue bør være i  

 størrelsesorden 20.000 indbyggere.
Der kan således være behov for at flere  

 kommuner går sammen i planlægningen, da nødskadestuerne etableres og drives  

 af kommunerne i lokaliteter, der er tilvejebragt og indrettet af dem.
 I planlægningen skal der indgå overvejelser om anskaffelse af udstyr  

 (lejer, apparatur, instrumenter, lægemidler, forbindingsstoffer m.v.). Dette  

 foreslås anskaffet af amts-kommunerne, hvorfra kommunerne kan rekvirere det.
Personalefunktioner, som skal indgå i arbejdet på nødskadestuerne bør være  

 udpeget på forhånd.
F.eks. bør der være praktiserende læger samt evt.  

 speciallæger, sekretærer, sundhedsplejersker, fysioterapeuter, tandlæger og  

 psykologer.
 Der bør endvidere udpeges en organisatorisk leder af nødskadestuen foruden  

 en visitator/patientmodtager.
5.3.3. Indretning Egnede lokaliteter til nødskadestuer kunne f.eks. være store lægehuse,  

 lægevagtskonsultationer, skoler eller lignende institutioner, som besidder  

 visse faciliteter i forvejen.
 Nødskadestuen bør klart kunne markeres med Røde Kors skilte eller flag.  

 Lokaliteten skal være registreret til formålet, og være forsynet med sikret  

 telefon, så der kan ringes derfra.
 Der bør være rigelig plads på nødskadestuen, herunder mulighed for  

 venteværelse, behandlerrum, samtalerum, observationsrum, kontor, køkken,  

 toilet- og badefaciliteter.
 Der skal være opvarmning, og der bør være mulighed for nød elforsyning.
 Ved etableringen bør alle utensilier kunne bringes direkte til  

 nødskadestuen, og der må være mulighed for supplering af utensilier.
5.4. Udryknings- og lægehold I sygehusvæsenets planlægning forudsættes det, at der kan udsendes  

 udrykningshold eller lægehold til et skadested.
Ulykken kan imidlertid være af et sådant omfang, at sygehusenes ressourcer  

 ikke er tilstrækkelige.
Der kan f.eks. være behov for flere lægehold.
I disse  

 tilfælde må den primære sundhedstjeneste efter anmodning fra sygehusvæsenet  

 kunne udsende udrykningshold.
Aktivering af udrykningshold fra primærsektoren bør ske via amtets  

 medicinske koordinationsfunktion, hvorfra man har overblik over den samlede  

 skadesituation og de medicinske konsekvenser, og dermed hvilken indsats, der  

 vil være behov for med henblik på at imødegå situationen.
Der bør foreligge  

 aftaler om, hvorledes primærsektorens udrykningshold alarmeres.
En række amter har i nogle områder organiseret en præhospitalsbehandling  

 udgående fra primærsektoren.
Det vil være naturligt at udbygge en i  

 dagligdagen fungerende funktion ved at inddrage disse læger i planlægningen  

 for etablering og udsendelse af udrykningshold, idet de i forvejen er trænede  

 og udstyret med det fornødne materiel.
 Planlægning for etablering og udsendelse af udrykningshold omfatter  

 følgende emner:
 - Styring (beslutning om udsendelse m.v.).
 - Iværksættelse (alarmerings- eller tilkaldeplan).
 - Materiel (katastrofekuffert, beskyttelsesudstyr, kommunikationsudstyr).
 - Uddannelse (katastrofemedicin).
5.5. Hygiejne og epidemibekæmpelse Formålet med det hygiejniske beredskab er at medvirke til at opretholde  

 befolkningens sundhed.
I det daglige varetages forhold, der vedrører almen hygiejne i et  

 samarbejde mellem myndighederne og de faglige specialister på området,  

 herunder embedslægeinstitutionerne, miljø- og levnedsmiddelkontrollen samt de  

 mikrobiologiske afdelinger på sygehusene.
Under krise eller krig er det  

 absolut nødvendigt at videreføre arbejdet med at sikre den almene hygiejne.
 Væsentlige områder er:
 - Information til befolkningen vedrørende sundhedsforhold.
 - Epidemier, herunder vaccinationer.
 - Miljømæssige og toksikologiske forhold.
 - Evakuerede og andre nødstedte.
 - Drikkevand og levnedsmidler.
 - Energiforsyning.
 - Spildevand og renovation.
 F.eks. kan drikkevand og levnedsmidler i en krise- eller krigssituation  

 være uanvendelige for mennesker p.g.a. sammenbrud af samfundets infrastruktur  

 (svigtende el- og vandforsyning), samt ved luftbåren forurening med kemiske,  

 biologiske eller radioaktive stoffer.
 Der vil være behov for indsats på følgende hovedområder:
- Forebyggelse og bekæmpelse af smitsomme sygdomme.
Epidemikommisionerne,  

 hvori embedslægerne deltager, er tillagt kompetence til at træffe  

 foranstaltninger, eksempelvis isolering af personer eller afspærring af  

 områder.
 - Sundhedsfaglige overvejelser og rådgivning: - Ved uheld med farlige  

 stoffer. - I forbindelse med evakuering/flytning/indkvartering. - I  

 forbindelse med drikkevand og levnedsmidler. - I forbindelse med håndtering  

 af affald/renovation.
 På denne baggrund må det anbefales at inddrage såvel  

 embedslægeinstitutionerne som miljø- og levnedsmiddelkontrollen i planlægning  

 af sundhedsberedskabet, herunder det almen hygiejniske beredskab.
 Desuden vil der både i planlægningen og i en eventuel indsats være behov  

 for et lokalt, tværadministrativt og tværfagligt samarbejde mellem  

 politikredse, kommuner, amtskommuner, civilregion og øvrige dele af  

 totalforsvaret.
5.6. Omsorg, herunder kriseterapeutisk bistand I planlægningen bør indgå overvejelser om organisation og gennemførelse af  

 omsorgstilbud til syge og handicappede, herunder kriseterapi.
Planlægningen bør koordineres med de eksisterende planer for det  

 kriseterapeutiske beredskab jf. håndbogens kapitel 1, afsnit 4.7.,  

 omhandlende sygehusberedskabet, således at kommunerne kan overtage  

 forpligtelserne for den fortsatte behandling af og omsorg for involverede fra  

 en ulykke, når sygehusvæsenet har afsluttet sit kriseterapeutiske tilbud.  

 Sundhedsministeriets vejledning for planlægning af sundhedsberedskabet, juni  

 1994 Indhold Indledning Definitioner Lovgrundlag Sygehusberedskabet Lovgrundlag Planlægningsgrundlag Sammenfatning De enkelte dele af sygehusberedskabsplanlægningen Lægemiddelberedskabet Lovgrundlag Indhold Formål Beredskabet i den primære sundhedstjeneste Almindelige beredskabsprincipper Opgaver for beredskabet i den primære sundhedstjeneste Ledelse og kompetenceforhold Personkreds Afsluttende bemærkninger Indledning Det fremgår af § 27 i beredskabsloven, lov nr. 1054 af 23. december 1992,  

 at de enkelte ministre hver inden for deres område fastsætter vejledende  

 retningslinier for amtskommunernes og kommunernes civile  

 beredskabsplanlægning.
Det fremgår endvidere af § 27 c, stk. 2, i sygesikringsloven,  

 lovbekendtgørelse nr. 77 af 31. januar 1994, at sundhedsministeren efter  

 forhandling med de kommunale organisationer og Københavns og Frederiksberg  

 kommuner udarbejder en vejledning for sundhedsplanlægningen, herunder  

 sundhedsberedskabet.
Af bemærkningerne til bestemmelsen fremgår, at den  

 faglige vejledning vedrørende sundhedsberedskabet eventuelt kan udfærdiges i  

 sammenhæng med den vejledning om sundhedsberedskabet, der udarbejdes i  

 henhold til beredskabsloven.
 Sundhedsministeriet har valgt at udnytte denne mulighed ved udsendelsen af  

 denne vejledning.
 Bestemmelserne i vejledningen for amtskommuner gælder tillige for  

 Københavns og Frederiksberg kommuner.
Definitioner Sundhedsberedskabet defineres som sundhedsvæsenets evne til at kunne  

 udvide og omstille sin behandlings- og plejekapacitet m.v. - udover det  

 daglige beredskab - såvel ved fredstidskatastrofer som under krise eller  

 krig.
 Sundhedsberedskabet omfatter sygehusberedskabet, beredskabet i den primære  

 sundhedstjeneste og lægemiddelberedskabet.
 Sygehusberedskabet er beredskabet i det samlede sygehusvæsen, dvs. i  

 amtskom-munerne, i Københavns og Frederiksberg kommuner samt på de statslige  

 og private sygehuse.
 Lægemiddelberedskabet er et beredskab af lægemidler, der kan imødekomme de  

 ændrede krav til forbrug, forsyning og distribution, som må forudses at ville  

 opstå i en fredsmæssig katastofesituation samt i en krise- eller  

 krigssituation.
Beredskabet i den primære sundhedstjeneste er et beredskab i den del af  

 sundhedsvæsenet, der ligger uden for sygehusene.
Det vil sige lægepraksis,  

 speciallægepraksis, tandlægepraksis, fysio- og ergoterapi, hjemmesygepleje,  

 sundhedspleje m.v.
Lovgrundlag Under krise eller krig indgår sygehusberedskabet i redningsberedskabet,  

 jf. beredskabslovens § 1, stk. 2, mens det øvrige sundhedsberedskab er en del  

 af det civile beredskab.
I denne situation indgår sundhedsberedskabet som en  

 del af totalforsvaret.
Det fremgår af beredskabslovens § 25, at kommunalbestyrelsen skal  

 udarbejde en samlet plan for kommunens redningsberedskab og civile beredskab,  

 herunder for sundhedsberedskabet.
Amtsrådet skal udarbejde en samlet plan for  

 amtskommunens civile beredskab, herunder for sundhedsberedskabet.
 Regler om planlægning af sundhedsberedskabet findes herudover i  

 sygesikringsloven:
 - Det fremgår af lovens kapitel 6.a, at der for hver amtskommune skal  

 foreligge en plan for tilrettelæggelsen af amtskommunens virksomhed på  

 sundhedsområdet (sundhedsplanen), der bl.a. skal omfatte sundhedsberedskabet.  

 Amtsrådet skal behandle planen på et møde i hver kommunal valgperiode.
 - Forud for amtsrådets behandling af forslag til sundhedsplan skal  

 amtsrådet indhente udtalelser over forslaget fra kommunalbestyrelserne i  

 amtskommunen og de berørte alment praktiserende læger, speciallæger og øvrige  

 ydere i privat praksis.
- Forud for amtsrådets behandling af forslag til sundhedsplan skal  

 amtsrådet indhente Sundhedsstyrelsens rådgivning.
Rådgivning vedrørende  

 sygehusberedskabsdelen indhentes af Sundhedsstyrelsen hos  

 Beredskabsstyrelsen.
 - Amtsrådet skal ændre sundhedsplanen forud for gennemførelse af  

 væsentlige ændringer i amtskommunens sundhedsvæsen, der ikke er forudsat i  

 planen.
 - Den af amtsrådet vedtagne sundhedsplan og senere ændringer heri  

 indsendes til sundhedsministeren og Sundhedsstyrelsen.
Med disse planlægningsbestemmelser er de lovgivningsmæssige rammer for de  

 kommende års planlægning af sundhedsberedskabet fastlagt.
Der sikres en  

 sammenhæng mellem sundhedsberedskabet og det civile beredskab i øvrigt,  

 ligesom sygesikringsloven sikrer en sammenhæng i planlægningen af beredskabet  

 med den almindelige udvikling indenfor sundhedsområdet.
Sygehusberedskabet Lovgrundlag Det fremgår af § 16 a i sygehusloven, at det påhviler hver amtskommune at  

 planlægge og gennemføre sådanne foranstaltninger, at der under krigsforhold  

 og under større katastrofer i fredstid kan ydes syge og tilskadekomne  

 behandling på sygehus eller behandlingssteder uden for sygehusene.
Det  

 påhviler statslige og private sygehuse at planlægge og gennemføre sådanne  

 foranstaltninger, at de på tilsvarende måde som amtskommunale sygehuse kan  

 indgå i sygehusberedskabet.
Det fremgår af beredskabslovens § 1, stk. 2, at sygehusberedskabet under  

 krise eller krig er en del af redningsberedskabet.
Dette indebærer, at  

 sygehusberedskabet i sådanne situationer vil være undergivet  

 redningsberedskabets operative ledelse.
Planlægningsgrundlag Planlægningen af beredskabet vedrører såvel den personelle kapacitet, den  

 kirurgiske, medicinske og psykiatriske behandlingsopgave, plejeopgaven som de  

 dertil hørende tekniske, bygningsmæssige, forsyningsmæssige og administrative  

 opgaver.
Sygehusvæsenets daglige beredskab er kun dimensioneret ud fra, at det skal  

 kunne dække almindeligt forekommende ulykker, der erfaringsmæssigt indtræffer  

 med visse mellemrum i amtskommunerne.
Der er herudover behov for en  

 sygehusberedskabs-planlægning for fredstidskatastrofer og andre store  

 ulykker.
Sygehusberedskabet for fredstidskatastrofer baserer sig på, at det  

 eksisterende behandlingsniveau og dets principper skal fortsætte uændret.
 Der er fortsat behov for også at foretage en planlægning for en krise-  

 eller krigssituation, såvel inden for sygehusområdet som for de øvrige dele  

 af sundhedsberedskabet.
 Nøgleordet for fremtidens sygehusberedskabsplanlægning for en krise- eller  

 krigs-situation er fleksibilitet, dvs. evne til omstilling og tilpasning.
 Dette understøtter det hensigtsmæssige i at lade planlægningen af  

 sygehusberedskabet tage sit udgangspunkt i et effektivt fredsmæssigt  

 katastrofeberedskab, der inden for en given varslingsperiode - der faktisk er  

 blevet længere - kan tilpasses/udvides efter de behov, der kan tænkes at  

 opstå i en krise- eller krigssituationer.
 Beredskabet bør af samfundsøkonomiske årsager tilrettelægges således, at  

 udgifter til foranstaltninger, der udelukkende har et krigsmæssigt formål,  

 begrænses til områder, hvor beredskabet nødvendigvis må være etableret i  

 fredstid.
Der er ikke i dag mulighed for en præcis angivelse af målsætningen for  

 sygehusberedskabet under krise eller krig, udover det alment gældende ønske  

 om at kunne yde det bedst mulige i en given situation for så mange patienter  

 som muligt.
Til brug for den konkrete planlægningsvirksomhed er det  

 imidlertid af flere grunde ønskeligt at konkretisere, hvilke behov  

 beredskabet skal kunne opfylde:
 - Befolkningens behov for behandlinger for almindelige lidelser, i det  

 omfang disse er uopsættelige.
 - Befolkningens behov for behandling for lidelser opstået som følge af  

 katastrofer og krigsskader.
 - Redningsberedskabets behov for behandling af syge og sårede.
 - Forsvarets behov for behandling af syge og sårede.
 - Behovet for sygehusydelser kan i et vist omfang opgøres negativt ved at  

 konstatere, at en vis del af de almindelige sygehuspatienter vil kunne  

 førtidsudskrives, eller at indlæggelse vil kunne udsættes. Øvelseserfaringer  

 angiver mulighed for førtidsudskrivning af op til ca. 75 pct. i den somatiske  

 sektor.
 - En negativ behovsopgørelse kan også foretages ved at lægge til grund, at  

 befolkningens generelle forventninger til sygehusvæsenets ydelser kan  

 reduceres i en krigssituation, men næppe i en fredsmæssig  

 katastrofesituation.
Det er som nævnt ikke muligt at foretage en præcis behovsvurdering, men  

 der kan såvel ved fredstidskatastrofer som under krise eller krig forventes  

 et stigende pres på sygehusvæsenets samlede ressourcer.
En del af dette pres  

 på sygehusvæsenet vil - ved en hensigtsmæssig samlet planlægning af  

 sundhedsberedskabet - kunne kanaliseres ud til den øvrige del af  

 sundhedsvæsenet.
Det er kendetegnende for sygehusvæsenets opgaver i en katastrofesituation  

 og i en krise- eller krigssituation, at presset ofte opstår akut og indebærer  

 umiddelbart livs- og velfærdstruende situationer.
I modsætning til f.eks.  

 beredskabet i primærsektoren er sygehusbehandlingen endvidere i høj grad  

 afhængig af tekniske og bygningsmæssige faciliteter.
Dette forhold  

 understreger vigtigheden af, at der foretages en analyse af, hvilke elementer  

 i beredskabet der vil kunne fremstå som »flaskehalse« for en  

 hensigtsmæssig og fleksibel udvidelse og omstilling af kapaciteten til de  

 ændrede behov, således at de nødvendige foranstaltninger til imødegåelse  

 heraf vil kunne træffes.
For så vidt angår den største katastrofe (krigen) er det vigtigt at have  

 identificeret de særlige områder af beredskabet, der eventuelt kræver  

 særskilte planlægningsforanstaltninger.
Der kan i denne forbindelse bl.a.  

 peges på problemer med fastholdelse af det nødvendige personale i en  

 mobiliseringssituation.
Den personelle kapacitet er et afgørende element i  

 beredskabet.
Derfor er det væsentligt i planlægningen, at klarlægge de  

 personelle ressourcer, at definere nøglefunktioner og løbende at revidere  

 behovet for designeringer (fritagelse for mødepligt ved forsvaret eller  

 redningsberedskabet for at forette tjeneste i en civil stilling, jf.  

 beredskabslovens § 59).
 Der kan endvidere peges på behovet for uddannelse og øvelser med henblik  

 på løsning af de særlige opgaver, der opstår i en krigssituation.
Planlægning af sygehusberedskabet bør - som anden beredskabsplanlægning -  

 tage udgangspunkt i en beskrivelse af den grundlæggende sektors struktur  

 m.v., således som den ser ud på nuværende tidspunkt.
Derudover bør der også i  

 den løbende planlægning tages højde for den udvikling, sektoren undergår, i  

 det omfang denne har beredskabsmæssig interesse.
Sammenfatning - Det er amtskommunernes ansvar at planlægge et beredskab, der tager  

 udgangspunkt i det fredsmæssige katastrofeberedskab med mulighed for i en  

 krise- eller krigssituation under anvendelse af de samlede ressourcer i  

 sundhedsvæsenet at opfylde yderligere behov.
Inden for disse rammer er det  

 overladt til amtskommunerne selv at afgøre, hvorledes dette beredskab  

 planlægges og tilvejebringes, herunder at den fornødne koordination med andre  

 amtskommuner foretages.
 - Planlægningen af sygehusberedskabet foretages med udgangspunkt i den  

 definition af det samlede sundhedsberedskab, som er anført i afsnit 1.
 - Planlægningsansvaret medfører også ansvar for, at planlægningen konkret  

 resulterer i et beredskab som forudset i planen.
 - De eksisterende regler vedrørende ledelses- og koordinationsforhold for  

 sygehusberedskabet under krise eller krig som en del af det statslige  

 redningsberedskab gøres bekendte på de relevante niveauer.
 - Væsentlige planlægningsforudsætninger (herunder konsekvensundersøgelser  

 af katastrofer) ajourføres løbende af centrale myndigheder i en dialog med  

 amtskommunerne med det formål at tilpasse beredskabet til ændringer i  

 sundhedsvæsenets struktur, kapacitet, produktivitet og den sundhedsfaglige  

 udvikling.
 - Amtskommunerne skal i planlægningsarbejdet tage højde for udviklingen i  

 amtskommunen i øvrigt.
 - Det afgøres af amtskommunerne, hvorvidt beredskabet med hensyn til  

 hospitalsudstyr og forbrugsvarer (sygehusutensilier) skal etableres ved hjælp  

 af lagre (indkøbte/omsætningslagre) eller på anden måde, som sikrer, at  

 udstyret ikke forældes og kan anvendes i sammenhæng med det udstyr,  

 sygehusene anvender til daglig.
De enkelte dele af sygehusberedskabsplanlægningen Der udarbejdes en samlet sygehusberedskabsplan for amtskommunen som en del  

 af den samlede sundhedsberedskabsplan.
Der redegøres tillige i planen for  

 samarbejdet med omliggende amtskommuners sygehusvæsen.
Der redegøres  

 endvidere for det praktiske samarbejde mellem sygehusene ved katastrofer og  

 store ulykker, om alarmering, samlet ledelse, præhospital indsats og  

 kommunikation.
 Planen skal primært tage sigte på fredsmæssige katastrofer og store  

 ulykker, men skal tillige beskrive udbygningen af beredskabet under krise  

 eller krig.
 Der udarbejdes en sygehusberedskabsplan for amtskommunens enkelte  

 sygehuse.
Disse planer beskriver samarbejdet med andre sygehuse i amtskommunen og i  

 andre amtskommuner.
Planen skal indeholde et afsnit om alarmering af  

 sygehuset, beredskabsledelse, præhospital indsats, herunder medicinsk  

 koordination, samarbejde med andre redningsmyndigheder og den primære  

 sundhedstjeneste, kommunikation med skadested, kriseterapi og modtagelse af  

 patienter på sygehuset, herunder patienter, der har været udsat for farlige  

 kemikalier eller radioaktivitet.
Endelig skal planen indeholde et afsnit om  

 evakuering af sygehuset.
Med henblik på en krise- eller krigssituation  

 udbygges den fredsmæssige plan for sygehuset med planer for ændring af  

 ledelsesfunktionen og øvrige administrative funktioner, yderligere udvidelse  

 af behandlingskapaciteten og af plejekapaciteten samt sikring af sygehusenes  

 fortsatte drift.
 Udarbejdelsen af beredskabsplanerne bør ske i samarbejde med politiet samt  

 øvrige myndigheder, som forestår eller deltager i indsatsen ved store ulykker  

 og katastrofer, f.eks. det kommunale redningsberedskab, ambulanceberedskabet  

 og det statslige regionale redningsberedskab.
 Det er af stor betydning for beredskabet, at der gennemføres uddannelse af  

 personalet med henblik på at kunne virke i en katastrofe- eller  

 krigssituation samt at beredskabet afprøves ved afholdelse af øvelser.
Lægemiddelberedskabet Lovgrundlag Før 1. januar 1993 udgjorde lov om det civile beredskab, jf.  

 lovbekendtgørelse nr. 279 af 3. juni 1985 med senere ændring, det retlige  

 grundlag for etablering af et lægemiddelberedskab.Med hjemmel i lov om det  

 civile beredskab udsendte Indenrigsministeriet cirkulære nr. 124 af 17.  

 august 1987 om vejledende retningslinier for planlægningen af beredskabet i  

 primær sundhedstjeneste under krise og krig.
Af cirkulærets punkt 6 om  

 lægemidler fremgår det, at amtsrådene vil blive ansvarlige for  

 lægemiddelberedskabet og må derfor planlægge for, at såvel sygehuse som  

 praktiserende læger kan forsynes med lægemidler.
 Med vedtagelsen af beredskabsloven er der for så vidt angår  

 lægemiddelberedskabet skabt et mere entydigt lovgrundlag for en administrativ  

 og organisatorisk placering af lægemiddelberedskabet i en beredskabsmæssig  

 sammenhæng.
 Det er amtskommunens ansvar som en del af den samlede  

 beredskabsplanlægning at planlægge og opbygge et lægemiddelberedskab i amtet.
Indhold I overensstemmelse med lægemiddelloven skal lægemidler forstås som varer,  

 der er bestemt til at tilføres mennesker eller dyr for at forebygge, lindre,  

 behandle eller helbrede sygdom, sygdomssymptomer og smerter eller for at  

 påvirke legemsfunktioner.
Da sera, vacciner, medicinske gasarter og  

 radioaktive lægemidler er omfattet af denne definition af lægemidler, bør  

 disse tilllige med blod og blodprodukter indgå i lægemiddelberedskabet.
Tilstedeværelsen af en række utensilier er en grundlæggende forudsætning  

 for anvendelsen af visse lægemidler.
I en beredskabsmæssig sammenhæng bør et  

 forsyningsberedskab af disse utensilier derfor helt naturligt knyttes sammen  

 med planlægningen af et lægemiddelberedskab.
Det sundhedsmæssige beredskab er begrænset til at omfatte lægemidler til  

 mennesker.
Et beredskab af veterinære lægemidler er således ikke omfattet af  

 denne vejledning.
Formål Et velfungerende lægemiddelberedskab skal for det første kunne sikre, at  

 den normale forsyning med lægemidler og utensilier til behandling og pleje  

 m.v. af patienter for sygdomme, der ikke står i direkte forbindelse med en  

 given katastrofesituation, skal kunne opretholdes.
Der vil dog naturligvis  

 kunne ske en tilpasning til den konkrete katastrofesituation.
For det andet skal lægemiddelberedskabet kunne opfylde de særlige behov  

 for lægemidler og utensilier til behandling af sygdomme og skader, der er en  

 direkte eller indirekte følge af katastrofesituationer.
Forsyningen skal også  

 her dække såvel den primære sundhedstjeneste som sygehusvæsenet.  

 Lægemiddelberedskabet kan derfor planlægningsmæssigt opdeles i et  

 normalforsyningsberedskab og et katastrofeforsyningsberedskab:
 -Normalforsyningsberedskabet skal såvel i fredstid som under krise eller  

 krig forstås som den del af lægemiddelberedskabet, der sigter mod, at  

 befolkningen i en given situation kan behandles som normalt med lægemidler på  

 et serviceniveau, der er tilpasset situationen.
 -Katastrofeforsyningsberedskabet skal såvel i fredstid som under krise  

 eller krig forstås som den del af lægemiddelberedskabet, der sigter mod at  

 afbøde virkningerne af den ekstraordinære situation, det være sig de direkte  

 som de afledede virkninger.
 Et grundlæggende hensyn ved planlægningen og dimensioneringen af det  

 samlede lægemiddelberedskab i de enkelte amtskommuner bør være, at  

 beredskabet nøje tilpasses de behov for forskellige lægemidler, der i den  

 givne situation må forventes at være i sygehusvæsenet og den primære  

 sundhedstjeneste.
 Spørgsmålet om hvilke lægemidler og utensilier, som skal anvendes på  

 sygehusene og i den primære sundhedstjeneste, bør derfor baseres på en lokal  

 vurdering af behandlingskapaciteten på de enkelte sygehuse og en vurdering  

 af, hvilke typer af patienter, der i den givne situation skal behandles på  

 sygehusene, og hvilke, der eventuelt vil kunne udskrives til behandling i den  

 primære sundhedstjeneste.
Beredskabet i den primære sundhedstjeneste Almindelige beredskabsprincipper Planlægningen af beredskabet i den primære sundhedstjeneste indgår sammen  

 med sygehusberedskabet som en del af den samlede plan for amtskommunens  

 beredskab, der også omfatter opgaver inden for socialsektoren og  

 lægemiddelberedskabet.
I overensstemmelse med de generelle principper, der lægges til grund for  

 planlægningen af det civile beredskab, vil opgaverne i den primære  

 sundhedstjeneste i videst muligt omfang skulle udføres af de samme, som løser  

 opgaverne til hverdag.
Det betyder, at opgaverne i væsentligt omfang løses  

 lokalt, og at eksisterende planlægningsystemer og samarbejdsformer udnyttes  

 mest muligt.
 Opgaver for beredskabet i den primære sundhedstjeneste:
 - Behandling af dagligdagens sygdomstilfælde i nødvendigt omfang.
 - Behandling af ekstraordinært udskrevne patienter fra sygehusene.
 - Behandling af lettere tilskadekomne, evt. på særlige nødskadestuer til  

 aflastning af sygehusvæsenet.
 - Medvirken til information af personale og befolkning.
 - Varetagelse af hygiejniske foranstaltninger og profylakse samt  

 behandling af infektioner og epidemiske sygdomme.
 - Ydelse af anden omsorg til tilskadekomne, syge og handicappede, herunder  

 evt. kriseterapi.
 - Etablering af lægeudrykningsordning.
 - Medvirken til politiets identifikation af døde.
 Amtskommunen skal i samarbejde med primærkommunerne:
 - Opstille målene for primærkommunernes indsats.
 - Tilrettelægge et mellemkommunalt samarbejde.
 - Opstille en organisationsplan, der fastlægger den samlede organisation  

 og koordinering af indsatsen inden for den primære sundhedstjeneste.
 - Yde faglig og uddannelsesmæssig støtte.
Ledelse og kompetenceforhold De normale ledelses- og samarbejdsrelationer skal bevares i videst muligt  

 omfang.
For at kunne udnytte ressourcerne effektivt og hurtigt kan der i særlige  

 situationer være behov for, at en primærkommune på aftalemæssigt grundlag og  

 for en midlertidig periode helt eller delvist varetager opgaver, som normalt  

 varetages af amtskommunen eller omvendt.
Der tænkes eksempelvis på, at en  

 primærkommune etablerer en nødskadestue som aflastning af amtskommunens  

 sygehusvæsen og på, at det amtskommunale sygehusvæsen overtager vaccination  

 af borgere som aflastning af de praktiserende læger.
Den koordinerende  

 indsats, som påhviler amtskommunerne må ske på et aftalemæssigt grundlag, da  

 amtskommunerne ikke har instruksbeføjelser over for kommunerne.
 I øvrigt henvises til de beføjelser, der under krise eller krig kan udøves  

 af de særlige forvaltningsorganer, der bliver udpeget i henhold til  

 beredskabslovens § 31. Her vil navnlig sundhedssektionerne ved  

 civilregionerne kunne bidrage til den fornødne prioritering og koordinering i  

 totalforsvarsmæssig henseende.
Personkreds Den primære sundhedstjenestes personale omfatter sundhedspersonalet uden  

 for sygehusene, herunder blandt andre: Praktiserende læger, praktiserende  

 speciallæger, skolelæger, apotekere, farmaceuter, kliniske psykologer,  

 tandlæger, sygeplejersker i lægepraksis, hjemmesygeplejersker,  

 sundhedsplejersker, plejehjemssygeplejersker, plejehjemsassistenter,  

 sygehjælpere, jordemødre, fysio- og ergoterapeuter samt social- og  

 sundhedshjælpere.
Amtskommunerne bør i deres planlægning tage stilling til, hvorledes  

 personkredsen, herunder de praktiserende læger og andre ikke-offentligt  

 ansatte, kan indgå i det samlede beredskab.
Der kan være behov for at drøfte  

 den nærmere tilrettelæggelse med de faglige organisationer.
Embedslægeinstitutionen inddrages i planlægningen af beredskabet i den  

 primære sundhedstjeneste, idet embedslægerne varetager væsentlige opgaver  

 indenfor socialmedicin, retsmedicin, hygiejne- og miljøområdet samt epidemisk  

 rådgivning.
Endvidere er embedslægerne rådgivende i sundhedsfaglige spørgsmål  

 over for amtskommuner og kommuner i spørgsmål især vedrørende:
 - Befolkningsoplysning om sundhedsforhold.
 - Sundhedspersonalets faglige kompetence.
 - Smitsomme sygdomme.
 - Sanitære forhold.
 - Forurening med giftstoffer.
 - Flygtninge, evakuering.
 - Bolig- og bygningsforhold.
Afsluttende bemærkninger Denne vejledning erstatter Indenrigsministeriets cirkulære nr. 59 af 13.  

 juni 1985 om vejledende retningslinier for planlægningen af  

 sygehusberedskabet og cirkulære nr. 124 af 17. august 1987 om planlægningen  

 af beredskabet i primær sundhedstjeneste under krise og krig.
 Beredskabsstyrelsen vil til supplering af denne vejledning udgive en  

 håndbog om sundhedsberedskabet til støtte især for planlæggere i de  

 amtskommunale sygehus- og sundhedsforvaltninger, på sygehusene og i den  

 kommunale administration.
 Bilag 2:
Sundhedsministeriets bekendtgørelse nr. 987 af 6. december 1994 om  

 ambulancer (Udeladt her) Bilag 3:
Frederiksborg Amts plan af oktober 1994 for ambulancetjenestens  

 organisation (Udeladt her) Bilag 4:
Principper for pakning af udstyr til udrykningshold og lægehold Generelle krav Udstyret bør principielt kunne bæres af lægeholdet selv, og det bør  

 opmagasineres let tilgængeligt i nærheden af skadestuen, hvorfra udsendelsen  

 må forventes at foregå.
Denne vil sædvanligvis foregå med en ambulance eller  

 lignende køretøj.
Udstyret kan f.eks. være pakket på et bårestativ, som kan  

 køres ud til udrykningskøretøjet, og som på skadestedet kan fungere som bord.
Udstyret kan med fordel være placeret i et antal tasker, helst i klare  

 farver med refleksmarkeringer.
Taskerne skal være overskuelige og robuste, og  

 indholdet være fikseret, så at overblikket bevares, selvom tasken vælter.
 Udstyr for udrykningslæge eller for anæstesilæge og anæstesisygeplejerske  

 på udrykningshold og på lægehold.
Disse personer er grundstammen i medicinsk præhospital behandling og skal  

 kunne fungere helt selvstændigt.
De kan have ens tasker som opfylder  

 nedennævnte krav, hvorved de hver kan behandle 1-2 tilskadekomne eller akut  

 syge, evt. også som led i en daglig præhospital indsats.
Deres udstyr bør  

 derfor placeres i en enkel bærbar taske, gerne en rygsæk eller bælteenhed.
 Tasken skal indeholde udstyr til at:
- ventilere - intubere (også børn) - etablere intravenøs adgang - opsætte drop - forebygge hypotermi - foretage nødbandagering af sår - aflaste overtrykspneumothorax Desuden bør udstyret indeholde prioriteringsmærker og skadestedskort.
Indholdet i en sådan taske er det samme, som benyttes i det daglige, når  

 en anæstesiafdeling ledsager en patient, der overflyttes fra et sygehus til  

 et andet.
Ved at lade tasken være af samme type, som de tasker, der anvendes  

 til katastrofeudstyret, vil man opnå, at anæstesipersonalet vil være bekendte  

 med deres katastrofeudstyr ud fra de daglige patientledsagelser.
Lægeholdets øvrige medlemmer (kirurg og eventuelt skadestuesygeplejerske) Disse vil sædvanligvis skulle arbejde fast ved en venteplads.
Deres udstyr  

 bør indeholde nødskadestueudstyr, dvs. forbindinger, pleuradræn, udstyr til  

 kateterisation af central vene og til venefremlægning, skinner til fiksation  

 af brud, halskrave, folietæpper, dropsæt og infusioner, udstyr til hæmostase  

 og suturering.
Desuden sug, nødtrakeostomisæt og BT-apparat.
Desuden bør  

 ventepladsen have en forstærkning af det udstyr, som  

 anæstesilæge/sygeplejerske bærer rundt på, dvs. venflon, tuber, dropsæt,  

 saltvand, og yderligere medicin.
Herudover bør der medbringes en pakke med diverse praktisk grej, så som  

 sejlgarn, lygter, skilte til markering af de forskellige områder på  

 ventepladsen, minestrimler til afgrænsning af ventepladsen, regnslag,  

 affaldsposer, kanyleboks og spray til brandsårsbehandling.
Lægeholdet kan  

 desuden medbringe et antal hvide engangsovertræksdragter til eventuelle  

 forbipasserende læger eller sygeplejersker, der melder sig til assistance.
Lederudstyr Lægeholdet bør medføre dels kommunikationsudstyr i form af f.eks.  

 mobiltelefon og/eller skadestedsradioer, desuden en lommebog med beskrivelse  

 af opgaverne i den medicinske skadestedskoordination og væsentlige  

 telefonnumre.
Desuden skriveudstyr, og mappe med papir til notater.
 Den skadestedskoordinerende læge (KOOL) bør klart være markeret som sådan,  

 f.eks. ved brug af markeringsvest.
Lægeholdets personlige beklædning Tøjet bør være i en klar farve med refleksmarkeringer.
Der skal være påsat  

 markeringer af, hvorvidt bæreren er læge eller sygeplejerske.
Opmærksomheden  

 henledes på, at der mellem Dansk Røde Kors og Dansk Katastrofemedicinsk  

 Selskab er indgået aftale om, at læger og sygeplejersker, der udsendes fra en  

 medicinalinstitution til et skadested, kan benytte Røde Kors markeringen,  

 omgivet af en blå cirkel med hjemsygehusets navn.
Tøjet skal kunne beskytte mod kulde, blæst og til en vis grad mod regn.  

 Det er en fordel, hvis tøjet er to-delt.
Erfaringsmæssigt er det en fordel  

 med knæbeskyttere.
Der bør være en lomme i jakken til telefon eller radio.  

 Endvidere skal lægeholdet have støvler (helst sikkerhedsstøvler) og hjelme  

 mærket med et rødt kors til markering af, at bærerne er medicinalpersonale.
 I lommerne bør fast placeres følgende:
 Lygte, blyant/tusch-pen, handsker (arbejdshandsker eller fingervanter),  

 beholder til brugte kanyler, saks, staseslange og stetoskop samt action-card,  

 der beskriver bærerens opgaver.
 Bilag 5:
Principper for pakning af ventepladstrailer/-container og forslag til  

 pakning af Beredskabskorpsets ventepladscontainer Principper for pakning af ventepladstrailer/-container Formålet med en ventepladstrailer/-container er, at der hurtigt ved hjælp  

 af ventepladsassistenter kan placeres en nødskadestue tæt ved et skadested,  

 og at der kan medbringes udstyr, der supplerer det udstyr, lægeholdet har  

 med.
Ventepladsen skal etableres et praktisk sted, hvor lægeholdet kan udføre  

 triage, visitation og nødbehandling i lys, varme og uden udsættelse for regn  

 og vejrlig, og kan f.eks. indrettes i en bygning, et hurtigt opsætteligt  

 telt, eller i en container.
 Ventepladsenheden kunne opbygges med:
En behandlingsdel der indeholder nødforbindinger, infusionsvæsker i termopakning,  

 folietæpper, forbindinger, liggeunderlag, bårer, skinner, halskraver,  

 førstehjælpstasker, udstyr til rensning og afvaskning, iltfordelingsudstyr,  

 iltbomber til iltbehandling af et større antal tilskadekomne, sprayflasker  

 til brandsår, ligposer, loftshængte dropstativer, tæpper og bækkener.
En administrativ enhed der indeholder en skriveplads, markeringstavle, spritmarkere,  

 manilla-mærker, blyanter, skadestedskort, prioriteringsmærker og  

 ventepladslog.
En sanitær enhed der indeholder vanddunke, affaldsposer, engangshandsker, fade,  

 engangsdrikkekrus og kaffe/temaskine, mikrobølgeovn samt papirhåndklæder,  

 vaske- og desinfektionsudstyr.
En praktisk enhed der indeholder værktøjskasse, sejlgarnsruller, kabeltromler med  

 fordelingsstik, halogenlygter, håndlygter, engangspresenninger, bårebukke,  

 forlængerledninger, ekstra batterier, kost, megafon, strømkilde, bæreseler,  

 skilte, minestrimmel, skadestedsradioer og mobiltelefoner.
Telt/container der bør kunne klargøres i løbet af få minutter.
Bør kunne opvarmes og have  

 godt lys til eventuelle nødbehandlinger.
Skal kunne stå fast, trods evt.  

 påvirkning af blæst eller lavtgående helikopter.
Hvis kernen i ventepladsenheden er en container, kan den udbygges med  

 telte til en egentlig venteplads.
Udfoldning af markiser kan give god  

 arbejdsplads for visiterende læge.
Forslag til pakning af Beredskabskorpsets ventepladscontainer Ventepladsenhed:
- 2 stk. telte, inkl. varmluftaggregat - 1 stk. 8 kW generator - 2 stk. kabeltromler med store stikdåser (fordeler) - 2 x 500 W lygter på trefod til fleksibel belysning af bl.a. området  

 omkring ventepladsenheden - drivmidler i dunke - førstehjælpskasse (til ventepladsens personel) Behandlingsudstyr:
- 20 stk. bårer - 10 hovedpuder - 10 stk. bårebukke, sammenklappelige - 4 borde, sammenklappelige og med arbejdsvenlig højde, solide og nemme at  

 rengøre - 40 stk. stropper til fastholdelse på båre - 20 stk. bærestykker - 4 stk. rygbårer - 4 stk. halskraver - 40 stk. tæpper - 30 stk. aluminiums-folietæpper - 2 stk. bæreseler til brug ved flytning af patienter - 4 stk. oppustelige benskinner - 10 stk.
A-tasker - 10 stk.
B-tasker - supplerende sterile forbindinger: bl.a.: - 450 stk. 15 x 15 gazekompres  

 - 60 stk. 25 x 40 gazekompres - 30 stk. 20 x 25 gazekompres - hæfteplaster - plaster på rulle - 150 stk. trekantede tørklæder - sikkerhedsnåle - 2 sakse - 40 injektionskanyler - 25 stk. 2 ml sprøjter - 10 stk. 5 ml sprøjter - 5 stk. 10 ml sprøjter - 20 stk. venflon - venflonplaster - 3 stk. kanylebokse - 2 stk. lave trådrulleborde til placering af lægeholdstasker,  

 forbindinger m.m.
- 10 stk. dropstativer - 20 infusionsvæsker, saltvandsposer til drop, evt. i termopakning - 10 stk. sprayflasker til brandsår - 25 stk. ligposer - 5 stk. bækkener - engangshandsker Administrativt udstyr:
- 2 stk. skriveunderlag med beskyttelsesplast - 2 stk. skrivepulte med regulerbare ben - 1 stk. kasse med bl.a.: - ventepladslog - 20 stk. spritpenne i  

 forskellige farver - 150 stk. manilla-mærker med snor - blyanter - 150 stk.  

 skadestedskort - 25 sæt prioriteringsmærker Sanitært udstyr:
- 20 stk. affaldsække, plastik - 4 stk. affaldsstativer, sammenklappelige - udstyr til rensning og afvaskning: - 5 stk. vanddunke a 5 l til vand til  

 sårrensning m.m. - 5 stk. fade/skåle - 1 beholder med sæbe på væg til  

 albueudtag ved håndvask - papirhåndklæder Praktisk udstyr:
- 1 stk. kasse med: - skilte beregnet til såvel jordspyd som ophængning:  

 venteplads, registrering, triage, nødbehandling, straks, snarest, kan vente,  

 døde, ambulanceopmarch, opsamlingsplads - 2 blanke skilte til såvel jordspyd  

 som ophængning - 20 henvisningspile - min. 100 meter afspærringsbånd - 20  

 jordspyd med plade til skilte - værktøjskasse: bl.a med hammer, søm, stifter,  

 skruer, isolerbånd, skruetrækker, skiftenøgle, bidetang, sejlgarn, saks m.m.  

 - 10 stk. håndlygter i kasse + ekstra batterier - 4 stk. engangspresenninger  

 - rengøringsudstyr, herunder 2 koste og 2 fejebakker, 2 gummiskrabere, 2  

 spande samt gulvklude - 150 stk. plastposer til personlige ejendele En del af pakningsudstyret vil skulle »friskes« i  

 overensstemmelse med sundhedsmyndighedernes anbefalinger: det gælder f.eks.  

 kanyler, sprøjter og venflon.
 Iltfordelingsudstyr og iltbomber til behandling af et større antal  

 tilskadekomne vil kunne indgå i pakningen.
 Bilag 6:
Skadestedskort (Udeladt her) Prioriteringsmærker Prioriteringsmærker bruges til afmærkning af tilskadekomne på skadestedet  

 ved store ulykker og katastrofer for umiddelbart synligt af fastslå den mest  

 hensigtsmæssige rækkefølge ved behandling og borttransport.
 Mærkerne kan indgå i ambulancer og redningskøretøjers udstyr, og kan også  

 medbringes af skadestedskoordinerende læge, udrykningshold eller lægehold.
Mærkerne er fremstillet af plastik i format 95 x 140 mm.
De er udført med  

 farve og reflekterende tal (lysegrå med sort kant) på begge sider og med  

 reflekterende overkant i samme farve som tallet.
Den reflekterende overkant  

 er 35 mm, og heri er der et hul på ca. 9 mm.
De forsynes med sejlgarn,  

 elastik, plastbinder eller lign. til fastgørelse på den tilskadekomne.
 Betydningen af mærkernes farve og talangivelse er:
 Prioriteringsmærkerne forhandles af Falcks Redningskorps A/S.
Vejledning i udfyldelse af katastrofejournal Katastrofejournalen indeholder de patientoplysninger, som er nødvendige  

 for visitation og behandling i en masseskadesituation, indtil den endelige  

 journal foreligger.
 Journalen består af 3 dele:
- Afrivelig del, som bruges af sygehuset og af politiet til registrering  

 af basale oplysninger om patienten.
Den afrivelige del er selvkopierende til  

 patientdelen.
 - Patientdel med oplysninger og observationer, der følger patienten.
 - Nummererede mærkater til mærkning af ejendele, laboratorieprøver,  

 armbånd osv.
 Ved patientens ankomst til sygehuset udfyldes den øverste del af  

 blanketten med oplysninger om ankomsttid, identitet (for  

 ikke-identificerbare, bevidstløse patienter og døde angives køn og skønnet  

 alder) og pårørendes adresse.
 Skadens art angives, og skadens omfang afkrydses til brug for politiet.
 Når patienten er vurderet, anføres det, hvortil denne er visiteret.
 Den forreste, afrivelige del viderebringes nu til sygehusets  

 patientregistrering og herefter til politiet.
 Medicinske oplysninger om patienten, notater om dennes skader, ordination  

 af undersøgelser og behandling skrives på patientdelens nederste del (for- og  

 bagside) og signeres.
 Oplysninger om kredsløb, væsketerapi og bevidsthedsgrad (Glasgow Coma  

 Scale) anføres på observationsskemaet på patientdelens bagside, hvor der  

 desuden er mulighed for afkrydsning af behandling m.m.
 Patientdelen af katastrofejournalblanketten skal følge patienten og er en  

 del af sygehusjournalen.
 Bilag 7:
Sønderborg Sygehus katastrofeplan (Udeladt her) Bilag 8:
Bornholms Centralsygehus katastrofeplan af januar 1995 (Udeladt her) Bilag 9:
Viborg Amts plan af juli 1994 for kriseterapeutisk beredskab (Udeladt her) Bilagg 10:
 Afskrift af Forsvarsministeriets notat af 31. marts 1992.
Notat om det danske efterretningsmæssige planlægningsgrundlag 1. Med Warszawapagtens opløsning og Den Kolde Krigs  

 ophør er det tidligere modsætningsforhold mellem Øst og Vest ikke længere  

 relevant for de sikkerhedspolitiske problemer i Europa.
Samtidig er den  

 veldefinerede militære trussel mod Vesteuropa, som man kendte indtil  

 slutningen af 1980erne, faldet væk.
Et massivt og omfattende  

 overraskelsesangreb på vesteuropæisk område vurderes således ikke længere  

 realistisk.
Intet europæisk land kan imidlertid føle sig tryg, medmindre der  

 er stabilitet og fred i hele Europa.
Da den nuværende europæiske  

 sikkerhedspolitiske situation er præget af en uklar og ustabil situation i  

 Øst- og Centraleuropa, kan Europa derfor som helhed fortsat ikke betragtes  

 som et stabilt og fredeligt område.
2. På trods af talrige etniske og religiøse konflikter  

 i det tidligere Jugoslavien, synes den alvorligste fremtidige usikkerhed i  

 Europa fortsat at være knyttet til udviklingen i den tidligere Sovjetunion.  

 En væbnet aggression mod Vesteuropa fra en eller flere af Sovjetunionens  

 efterfølgerstater vurderes dog næppe at være en realistisk mulighed inden for  

 overskuelig fremtid.
Et forhold, der bl.a. skyldes disse staters nuværende  

 etniske og økonomiske problemer samt de igangværende og forventede  

 CFE-reduk-tioner af deres væbnede styrker.
På lidt længere sigt vurderes den  

 største udfordring til Europas sikkerhed at komme fra de dele af den tredje  

 verden, der grænser op til Europa.
Der tænkes i den forbindelse på spredning  

 af masseødelæggelsesvåben og islamisk fundamentalisme,  

 befolkningseksplosioner og fattigdomskløften mellem »Nord« og  

 »Syd« - med heraf følgende emigrationspres mod Europa - samt på  

 miljømæssige trusler.
Hovedudfordringen til den fremtidige europæiske  

 sikkerhed vurderes således ikke længere udelukkende at være af militær  

 karakter.
Det vurderes imidlertid ikke muligt at opstille præcise scenarier  

 for, hvorledes dette konfliktpotentiale uden for Vesteuropa eventuelt vil  

 kunne udvikle sig til kriser og egentlige konflikter.
3. Det vurderes, at CFE-traktaten om konventionel  

 nedrustning, Open Skies-traktaten om et luftovervågningsregime og de øvrige  

 tiltag på våbenkontrol- og nedrustningsområdet - når de er implementeret -  

 vil medføre en forlængelse af varslingstiden for en eventuel væbnet konflikt  

 i Europa, muliggøre en troværdig kontrol med de enkelte landes militære  

 kapacitet og modvirke genoprustning.
Man vil gennem disse tiltag opnå en  

 kollektiv indsigt i de enkelte landes militære situation og formåen, og der  

 vil samtidig blive etableret en militær struktur i Europa på et langt lavere  

 og mere afbalanceret niveau end tidligere.
Forhold, som afgørende vil  

 medvirke til at forbedre stabiliteten og den gensidige sikkerhed i det  

 europæiske område.
Der kan på den anden side dog ikke ses bort fra, at der  

 selv efter en fuldstændig gennemførelse af CFE-traktaten fortsat vil befinde  

 sig et betydeligt krigspotentiale - både hvad angår konventionelle, atomare  

 og kemiske våben - i den tidligere Sovjetunion, og her især i Rusland.
 4. Sammenfattende vurderes den nuværende europæiske  

 sikkerhedspolitiske situation løfterig, men også præget af en vis usikkerhed.  

 En usikkerhed, der på lidt længere sigt indebærer mulighed for såvel en  

 positiv og konsolideret udvikling som en modsat tendens i retning af alvorlig  

 ustabilitet.
5. Den hidtidige sikkerhedspolitiske udvikling har  

 medført, at dansk område ikke længere befinder sig i forreste linie over for  

 en veldefineret militær trussel bestående af store talmæssige, overlegne  

 styrker fra en modstående alliance.
Samtidig er risikoen for en umiddelbar  

 invasion af dansk område i tilfælde af en europæisk storkonflikt nærmest  

 forsvundet.
På grund af den usikre internationale situation kan anvendelse af  

 konventionelle våben og masseødelæggelsesvåben mod dansk område dog fortsat  

 ikke ganske udelukkes.
6. Den hidtidige sikkerhedspolitiske udvikling har  

 samtidig medført, at varslingstiden for en større europæisk krise - og dermed  

 varslingstiden for et eventuelt angreb på dansk område - er væsentligt  

 forøget.
Det vurderes imidlertid umuligt med sikkerhed at forudsige  

 udviklingen på netop dette område på grund af den før omtalte ustabile  

 internationale situation. (* 1)For mindre lande som Danmark vurderes lange  

 varslingstider imidlertid kun af ringe betydning.
Et forhold, som bl.a.  

 skyldes landets størrelse og den geostrategiske beliggenhed.
Af disse årsager  

 vurderes mobiliseringsbered-skabet i landets forsvar ikke på noget fremtidigt  

 tidspunkt at kunne overskride 2-3 måneder.
Hertil kommer, at et effektivt  

 dansk militært forsvar fortsat er helt afhængig af, at der findes et  

 effektivt og troværdigt dansk totalforsvar. (* 1) Efter aftale med  

 Forsvarsministeriet omformuleres dette afsnit til følgende:  

 Mobiliseringsberedskabet i det danske forsvar vurderes dog ikke på noget  

 fremtidigt tidspunkt at kunne overstige 2-3 måneder.
 Bilag 11:
Den militære sanitets og sundhedstjeneste 1. Generelt a.
Sundhedstjenesten i forsvaret omfatter  

 fastlæggelse af principper og overordnede retningslinier samt gennemførelse  

 af sygdoms- og skadeforebyggende indsats samt behandling og pleje af syge og  

 tilskadekomne i fredstid samt under krise- eller krigsforhold. b.
Forsvarets  

 behandlings- og plejemæssige standard skal under alle forhold søges tilnærmet  

 mest muligt til gældende national klinisk praksis. c.
Sanitets- og  

 sundhedstjenesten skal gennemføres under iagttagelse af gældende lægeetiske  

 regelsæt, lovgivning i læge-patient forholdet og gældende konventioner.
2. Formål a.
Den behandlingsmæssige indsats skal sikre  

 bevarelsen af personellets indsatsevne/kampkraft ved opretholdelse af  

 personellets sundhed og ved at behandle og pleje syge og sårede.
For at  

 bevare motivationen er det nødvendigt, at syge og sårede bringes under  

 behandling snarest efter sygdommens/skadens opståen. b.
Det skal endvidere  

 tilstræbes, at syge og sårede kommer under endelig behandling så hurtigt som  

 muligt med et minimum af mellemfaldende transport. c.
Det behandlingsmæssige  

 ambitionsniveau under indsættelse er som under nationale fredsforhold.  

 Imidlertid vil vilkårene for behandlingens gennemførelse blive påvirket af: -  

 Den biologiske faktor. - Indsættelsesområdets/kamppladsens fysiske vilkår.
3. Behandle- og evakuationsenheder a.  

 Behandlingsmetoderne adskiller sig ikke fra de i fredstid anvendte.  

 Principperne for behandling må imidlertid tilgodese både de biologiske  

 forhold og de vilkår, den militære virksomhed medfører.
Det vil normalt ikke  

 være muligt at færdigbehandle kampskader ved en fremskudt  

 sanitetsinstallation.
Som regel må patienterne så hurtigt, det er medicinsk  

 muligt, evakueres fra områder, hvor kamphandlinger pågår.
Behandlingen bliver  

 hermed opdelt i flere faser tidsmæssigt og geografisk. b.
For at skabe den  

 nødvendige kontinuitet er det nødvendigt med standardiserede  

 behandlingsmetoder i større udstrækning end under fredsforhold.
Behandlingen  

 af kampskader gennemføres leddelt som: - Førstehjælp. - Lægelig  

 førstebehandling. - Kirurgisk førstebehandling. - Endelig kirurgisk  

 behandling.
Disse behandlingstrin er tilpasset den øvrige militære  

 organisation, og betegnes som »den såredes vej«, jf. underbilag 1.  

 c.
Den følgende beskrivelse af den militære sanitets- og sundhedstjenestes  

 opbygning tager udgangspunkt i felthærens forhold.
Det bemærkes, at  

 evakuation anvendes som et militærfagligt udtryk og betyder transport af syge  

 og sårede. d. 1. echelon Den almindelige førstehjælp udføres på skadestedet  

 af den sårede selv, af sidemanden eller af en soldat, der er uddannet og  

 udrustet som sygehjælper.
Sygehjælpere indgår i varierende antal i  

 underafdelinger, og sygehjælperfunktionen er en sekundær funktion. e. 2.  

 echelon Den lægelige førstebehandling foregår ved bataljonens  

 afdelingsforbindeplads.
Her møder den syge eller sårede første gang en læge.  

 Enheder kan bestå af sanitetssektioner og -delinger, der kan indeholde 1-6  

 forbindepladsgrupper til behandling samt 1-6 sanitetsgrupper til evakuation.  

 Der foretages kun umiddelbart livreddende behandling samt sådanne procedurer,  

 som gør det muligt at evakuere den syge eller sårede til næste  

 behandlingstrin.
En forbindepladsgruppe kan behandle 25 sårede pr. døgn. f.  

 3. echelon Består af sanitetskompagnier, der indeholder 1-2  

 hovedforbindesektioner til behandling, indtil 9 ambulancegrupper og en  

 ambulancesektion til evakuation samt en sanitetsforsyningssektion.  

 Sanitetskompagnier indgår i visse kampgrupper samt trænbataljoner ved  

 brigader.
Ved regionale enheder m.fl. findes alene evakuationskapacitet.  

 Hovedforbindesektionernes behandlekapacitet er anslået til 100 sårede pr.  

 døgn.
Behandleniveau er som ved 2. echelon. g. 4. echelon Består af  

 garnisonsinfirmerier, felthospitaler, ambulancekompagnier og sygetog.  

 Garnisonsinfirmerier er underlagt militærregionerne og kan yde begrænset  

 sanitetsstøtte til enheder inden for regionens område.
Felthospitalerne er  

 underlagt Logistikbataljonen ved Den Danske Internationale Brigade, Logistisk  

 Støttegruppe ved Hærens Operative Kommando samt Militærregion VII.  

 Felthospitalerne kan yde tosporet kirurgisk behandling samt hospitalisere og  

 pleje 100 patienter i senge og nødhospitalisere 100 patienter på båre.
Den  

 egentlige kirurgiske behandling indledes ved felthospitalet.
Det indeholder  

 de nødvendige støttefunktioner, herunder mulighed for røntgen- og  

 laboratorieundersøgelser.
Den kirurgiske behandling af krigsskader vil oftest  

 foregå i to trin.
I første trin er bestræbelsen at bevare liv og førlighed,  

 herunder at forebygge alvorlig sårinfektion, ved hjælp af diverse aflastende  

 og stabiliserende indgreb.
I mange tilfælde vil man lade sårene stå åbne  

 efter, at alt ikke levedygtigt væv er fjernet.
Andet trin, den endelige  

 behandling, herunder lukning af sårene, udføres senere, dvs. ofte efter  

 transport til civilt sygehus.
Ambulancekompagnierne er fordelt med to  

 kompagnier ved Logistisk Støttegruppe og et ved Østre Landkommando.  

 Ambulancekompagnierne kan med ambulancer og specialindrettede busser evakuere  

 siddende og liggende patienter fra 3. echelon til 4. og 5. echelon.
Et  

 sygetog kan evakuere liggende og siddende patienter fra felthospital til  

 garnisonsinfirmerier og civile sygehuse.
Der findes 4 sygetog, der er  

 underlagt Logistisk Støttegruppe ved Hærens Operative Kommando. h. 5. echelon  

 Består af civile sygehuse med varierende kapacitet og placering.
4. Den fremtidige sanitetsstøtte a.
Den fremtidige  

 sanitets- og sundhedstjeneste forudses at omfatte støtte i forbindelse med: -  

 Indsættelse af danske og allierede styrker i forsvaret af Danmark, Grønland  

 og Færøerne med tilstødende nærområder i rammen af dansk medlemskab af NATO.  

 - Indsættelse af danske styrker udenfor Danmark, Grønland og Færøerne med  

 tilstødende nærområder til konfliktforebyggelse, krisestyring og forsvar i  

 NATO-regi. - Indsættelse af danske styrker indsat på mandat af FN eller OSCE  

 - enten direkte eller indirekte gennem NATO - til løsning af  

 konfliktforebyggende, fredsbevarende, fredsskabende, humanitære og andre  

 lignende opgaver. - Løsning af humanitære opgaver. b.
Af forsvarsaftalen fra  

 1992 fremgår, at Danmark skal oprette en international brigade på ca. 4.500  

 mand, der med kort varsel med hele eller dele af sin styrke skal kunne  

 deltage i fredsskabende, fredsbevarende, humanitære og andre lignende  

 operationer under FN eller OSCE.
Enheden skal samtidig, fra og med udgangen  

 af 1995, kunne opstilles som en brigade til rådighed for NATO - primært for  

 alliancens hurtige reaktionsstyrker, ligesom den skal kunne deltage i det  

 nationale forsvar.
Sanitetstjenesten ved Den Danske Internationale Brigade er  

 organiseret på traditionel vis på 1 - 3 echelon, medens der som noget særligt  

 i Logistikbataljonen indgår et felthospital til støtte for brigaden, eller  

 til selvstændig indsættelse i humanitære aktioner.
Da Den Danske  

 Internationale Brigade kan tænkes indsat langt fra Danmark findes også  

 mulighed for luftevakuation.
Der planlægges for Aeromedical Staging Facility  

 (ASF), hvor patienter klargøres til transport og for ændring af fastvingede  

 fly til indretning til brug for båreevakuation.
 Bilag 12:
Århus Amts antidotliste af marts 1994 samt forslag til suppleringslager af  

 antidoter, Beredskabsstyrelsen oktober 1995 (Udeladt her) Bilag 15:
Oplysning om bortfald af tidligere udsendte sygehus-beredskabscirkulærer  

 og meddelelser Civilforsvarsstyrelsens sygehusberedskabscirkulære nr. 1 af 7. april 1976  

 om sygehusberedskabet.
 Civilforsvarsstyrelsens sygehusberedskabscirkulære nr. 2 af 14. juli 1977  

 om sygehusberedskabet.
 Civilforsvarsstyrelsens sygehusberedskabscirkulære nr. 3 af 15. december  

 1977 om standardberedskabsplan for sygehuse.
 Civilforsvarsstyrelsens sygehusberedskabscirkulære nr. 4 af 4. juli 1978  

 om motorkøretøjer til sygehusberedskabet.
 Civilforsvarsstyrelsens sygehusberedskabscirkulære nr. 5 af 4. august 1978  

 om fordeling m.v. af såkaldte X-værnepligtige (ikke fredstidsuddannede § 31  

 værnepligtige til sygehusberedskabet).
 Civilforsvarsstyrelsens sygehusberedskabscirkulære nr. 6 af 18. januar  

 1979 om tilvejebringelse af personel til sygehusberedskabet og om  

 behandlergrupper.
 Civilforsvarsstyrelsens sygehusberedskabscirkulære nr. 7 af 26. november  

 1980 om planlægningen af blodforsyningen.
Civilforsvarsstyrelsens sygehusberedskabscirkulære nr. 8 af 19. marts 1981  

 om lægehold på skadesteder.
Er tidligere erstattet af Civilforsvarsstyrelsens  

 vejledning af 31. oktober 1989 om medicinsk skadestedsindsats ved storulykker  

 og katastrofer.
 Civilforsvarsstyrelsens sygehusberedskabscirkulære nr. 9 af 13. april 1981  

 om standardberedskabsplan for det amtskommunale sygehusvæsen.
 Civilforsvarsstyrelsens sygehusberedskabscirkulære nr. 10 af 22. juni 1981  

 om registrering af personel til sygehusberedskabet.
 Civilforsvarsstyrelsens sygehusberedskabscirkulære nr. 11 af 19. oktober  

 1981 om vejledende retningslinier for sygehusberedskabets  

 kommunikationssystem.
 Civilforsvarsstyrelsens sygehusberedskabscirkulære nr. 12 af 27. november  

 1981 om det odontologiske beredskab.
 Civilforsvarsstyrelsens sygehusberedskabscirkulære nr. 14 af 7. januar  

 1982 om landsomfattede, standardiseret identifikations- og  

 nødjournaliseringssystem for tilskadekomne samt Civilforsvarsstyrelsens brev  

 af 17. februar 1983 vedrørende samme emne.
 Civilforsvarsstyrelsens sygehusberedskabscirkulære nr. 15 af 25. august  

 1982 om udpegning og indretning af bygninger til sygehusannekser og  

 beredskabssygehuse.
 Civilforsvarsstyrelsens sygehusberedskabscirkulære nr. 16 af 20. september  

 1983 om beredskabsbestemmelser.
 Civilforsvarsstyrelsens sygehusberedskabscirkulære nr. 17 af 17. juli 1985  

 om beklædnings- og linnedforsyningen til sygehusberedskabet.
 Civilforsvarsstyrelsens sygehusberedskabscirkulære nr. 18 af 1. november  

 1985 om iværksættelse af beredskabsmæssige sikringsforanstaltninger ved  

 sygehuse.
 Civilforsvarsstyrelsens sygehusberedskabscirkulære nr. 19 af 1. november  

 1985 om frivilligt hjælpemandskab til sygehusberedskabet.
 Civilforsvarsstyrelsens sygehusberedskabscirkulære nr. 20 af 17. juli 1985  

 om sygehusenes beredskab i tilfælde af uheld med farlige stoffer.
 Civilforsvarsstyrelsens meddelelse af 2. august 1989 om rådighedsordning  

 for sygeplejersker til forsvarets sanitetstjeneste.
 Civilforsvarsstyrelsens meddelelse af 9. august 1989 om fælles indkøb af  

 apparater til måling af radioaktiv stråling.
 Civilforsvarsstyrelsens meddelelse af 25. september 1989 om primær  

 behandling af patienter forurenede med farlige stoffer.
 Civilforsvarsstyrelsens meddelelse af 31. oktober 1989 om medicinsk  

 skadestedsindsats ved storulykker og katastrofer.
 Civilforsvarsstyrelsens meddelelse af 15. juli 1991 om sygehusberedskabets  

 fremtidige målsætning og planlægning.
 Pjecen Beredskabsinformation til sundhedspersonale udsendt af  

 Civilforsvarsstyrelsen i efteråret 1991.
