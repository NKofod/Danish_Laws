Bilag til betænkning afgivet af Europaudvalget den  

 24. april 1998 Materialesamling Vedrørende Folketingets behandling af  

 Amsterdamtraktaten (spørgsmål og svar til Amsterdamtraktaten  

 m.v.) Folketingets Europaudvalg Christiansborg, september 1998 Formanden for Europaudvalget Forord Folketingets Europaudvalg (underudvalget) besluttede i  

 juni måned 1998, at der skulle udarbejdes en komplet materialesamling,  

 der belyser Folketingets behandling af Amsterdamtraktaten og herunder  

 også fortolkningen af de nye bestemmelser i traktaten.  

 Materialesamlingen letter såvel Folketingets og befolkningens som  

 regeringens adgang til baggrundsmaterialet.
Materialet dækker alle de relevante  

 spørgsmål, medlemmerne har stillet til regeringen, blandt andet  

 vedrørende forståelsen af traktatens bestemmelser.
I alt er  

 således medtaget 254 spørgsmål dækkende perioden fra  

 den 29. marts 1996, hvor regeringskonferencen om traktatændringerne  

 startede, og frem til folkeafstemningen om Amsterdamtraktaten den 28. maj  

 1998.
For at øge gennemsigtigheden er  

 spørgsmålene og de dertil hørende svar opdelt i  

 overskuelige emnekategorier, der nogenlunde følger EU-traktatens  

 opbygning.
På næste side er der mere detaljeret redegjort for  

 udvælgelsen og behandlingen af materialet.
Materialesamlingen vil blive udgivet som en publikation  

 på 150 sider.
Herudover vil den blive optrykt i Folketingstidende som  

 et bilag til Europaudvalgets betænkning af 24. april 1998 over  

 lovforslag nr.
L 1, der omhandler Danmarks ratifikation af Amsterdamtraktaten  

 m.v.
Materialet vil også være tilgængeligt på  

 Folketingets hjemmesideog i Retsinformation.
Materialesamlingen indeholder et hav af oplysninger om EU  

 og Amsterdamtraktaten.
Det er Europaudvalgets håb, at den vil  

 være til hjælp for alle, der ønsker at arbejde videre med  

 EU-spørgsmål både i dybden og i bredden.
God fornøjelse! Med venlig hilsen Jacob Buksti  

 Formand Folketingets EU-konsulent Bemærkninger til materialesamlingen Materialesamlingen omfatter samtlige relevante  

 spørgsmål og svar, der er stillet til regeringen, og indeholder  

 3 typer af spørgsmål:
 1)	Spørgsmål stillet af Europaudvalget i forbindelse med  

 udvalgets behandling af forslag til lov om ændring af lov om Danmarks  

 tiltrædelse af De Europæiske Fællesskaber (ratifikation af  

 Amsterdamtraktaten). Samtlige af disse spørgsmål er  

 medtaget.
 2)	Spørgsmål stillet af Europaudvalget på almindelig  

 del (dvs. uden for lovgivningsprocessen).
3)	§ 20-spørgsmål, dvs. spørgsmål fra  

 folketingsmedlemmer direkte til en minister.
Begrundelserne i forbindelse med  

 spørgsmålene er dog ikke medtaget.* Herudover er vedlagt Justitsministeriets  

 redegørelse af 6. oktober 1997 om visse forfatningsmæssige  

 spørgsmål i forbindelse med Danmarks ratifikation af  

 Amsterdamtraktaten samt Højesterets dom af 6. april 1998 i den  

 såkaldte grundlovssag (kun præmisserne). Begge er medtaget, fordi  

 der henvises hertil i en del af spørgsmålene.
Endelig er vedlagt  

 den såkaldte ækvivalenstabel, som viser sammenhængen mellem  

 den tidligere nummerering af traktatens artikler, der ofte bruges i  

 materialesamlingen, og den nye nummerering i traktaten, som først  

 gælder ved Amsterdamtraktatens ikrafttræden.
Materialet er inddelt i en række  

 formålstjenlige emnekategorier, der nogenlunde svarer til traktaten,  

 jf. indholdsfortegnelsen.
Inden for hver kategori er  

 spørgsmålene ordnet således, at de mere generelle  

 spørgsmål vedrørende det pågældende emne er  

 anført først.
Dernæst følger  

 spørgsmål vedrørende de konkrete traktatartikler ordnet  

 efter artiklernes rækkefølge.
Materialet dækker perioden fra regeringskonferencens  

 start den 29. marts 1996 og frem til folkeafstemningen om Amsterdamtraktaten  

 den 28. maj 1998. På topmødet i Amsterdam den 16.-17. juni 1997  

 blev der opnået politisk enighed om indholdet af de nye bestemmelser i  

 traktaten.
Traktaten blev undertegnet den 2. oktober 1997, hvorefter de  

 nationale ratifikationsprocedurer kunne begynde.
Der er således medtaget spørgsmål, der  

 relaterer sig til nogle af de forslag, som blev fremlagt af medlemslandene  

 herunder Danmark på regeringskonferencen.
I en fodnote er der  

 nærmere redegjort for, i hvilket omfang forslaget kom med i den  

 endelige traktattekst.
Ud over de 254 spørgsmål, der er med i  

 samlingen, er der stillet 30 spørgsmål, som af forskellige  

 grunde ikke er medtaget, idet de ikke skønnes at bidrage yderligere  

 til fortolkningen af den endeligt vedtagne traktattekst.
For god ordens skyld  

 er vedlagt en liste over de ikke-medtagne spørgsmål.
Med venlig hilsen Niels Hoffmeyer/Pia Sellerup * Spørgsmål i forbindelse med lovforslagets  

 behandling er anført som spørgsmål på L 2  

 henholdsvis L 1. L 2 henviser til lovforslaget som blev fremsat den 7.  

 oktober 1997, og som bortfaldt som følge af folketingsvalget den 11.  

 marts 1998. Efter valget blev lovforslaget genfremsat den 26. marts 1998 som  

 L 1. Udvalgsspørgsmålene på almindelig del er  

 anført med spørgsmålets nummer efterfulgt af betegnelsen  

 på alm. del. § 20-spørgsmålene er anført med S  

 efterfulgt af spørgsmålets nummer samt navnet på  

 spørger og minister.
Alle spørgsmål og svar er daterede.  

 Efter svaret er det angivet, hvor man i Folketingets forhandlinger og  

 udvalgsbilag kan finde svaret.
Det bemærkes, at man også i  

 Folketingstidende kan finde begrundelserne for  

 § 20-spørgsmålene.
Indholdsfortegnelse I Generelle, tværgående emner 6 Institutioner 6 Fleksibilitet (tættere samarbejde) 15 Menneskerettigheder og demokrati 19 Generelt 19 EU-borgeres ret til at søge asyl i et andet  

 EU-land 23 Suspension af medlemsstaters rettigheder 27 Ikke-diskrimination 29 Udvidelsen 31 Forenkling m.v.
32 Danmarks forbehold generelt 34 Ratifikation 36 II EF-samarbejdet (søjle 1) 42 Subsidiaritet (nærhedsprincippet) 42 Unionsborgerskabet 44 Fri bevægelighed (asylpolitik m.v.) 45 Generelt 45 Asylpolitik, indvandring, visum 47 Civilretligt samarbejde 53 Miljø 55 Generelt 55 »Miljøgarantien« 59 Beskæftigelse 65 Den fælles handelspolitik 70 Social- og arbejdsmarkedspolitik 71 Sundhed og forbrugerbeskyttelse 75 Åbenhed (aktindsigt) 76 Svigbekæmpelse 80 III.
Den fælles udenrigs- og sikkerhedspolitik (søjle  

 2) 81 Udenrigspolitik generelt 81 Forsvarsområdet 84 IV.
Politi- og strafferetligt samarbejde (søjle 3) 88 Generelt 88 Politisamarbejde 92 Strafferetligt samarbejde 96 V.
Schengensamarbejdets integration i EU 99 VI.
 Statsretlige spørgsmål m.v.
106 Bilag:
1.	Justitsministeriets redegørelse af 6. oktober 1997 om visse  

 forfatningsmæssige spørgsmål i forbindelse med Danmarks  

 ratifikation af Amsterdamtraktaten 3.	Liste over spørgsmål, der ikke er medtaget i  

 materialesamlingen 4.	Ækvivalenstabel tilknyttet Amsterdamtraktaten (inkl.  

 læsevejledning) AFSNIT I Generelle, tværgående emner Institutionerne Spørgsmål nr. 275 på alm. del Spørgsmål (3/7-97):
Vil ministeren lade udarbejde en oversigt over, på  

 hvilke områder EU/EF har enekompetence henholdsvis delt kompetence med  

 medlemsstaterne, og hvor medlemsstaterne har bevaret fuld national  

 kompetence? Svar (5/9-97):
Det blev i regeringskonferencen overvejet at udarbejde et  

 sådant egentligt »kompetencekatalog«.
Tanken blev imidlertid opgivet.  

 Regeringen har ingen planer om at iværksætte udarbejdelsen af en  

 sådan oversigt.
(Alm. del - bilag 1462 fra 1996-97) Spørgsmål nr.
S 2644 til statsministeren af Keld  

 Albrechtsen (EL) Spørgsmål (1/7-97):
Vil den danske regering støtte det belgiske krav  

 om, at der inden undertegnelsen af Amsterdamtraktaten vedtages en  

 fælleserklæring, som skaber klarhed om den fremtidige  

 størrelse af EU-Kommissionen og om stemmefordelingen mellem landene i  

 EU's ministerråd?1 Svar (29/8-97):
Regeringen er blevet orienteret om, at Belgien agter at  

 afgive en erklæring i tilknytning til Protokollen om Institutionerne i  

 perspektivet af en udvidelse af Den Europæiske Union.
Regeringen har  

 fortsat ikke modtaget teksten, som efter regeringens oplysninger endnu ikke  

 er færdigredigeret.
 Regeringen vil fastlægge sin holdning til en  

 eventuel erklæring, når teksten måtte foreligge.  

 Spørgeren vil blive orienteret om den danske holdning.
(Folketingets forhandlinger 1996-97 side 8675) Supplerende svar: se under spørgsmål S  

 2645 Spørgsmål nr.
S 2645 til statsministeren af Keld  

 Albrechtsen (EL) Spørgsmål (1/7-97):
Vil den danske regering i forbindelse med behandlingen af  

 det belgiske forslag om en fælleserklæring fremsætte krav  

 om, at protokollen om »Institutionerne i perspektivet af en udvidelse af Den  

 Europæiske Union« udgår af Amsterdamtraktaten, og at der i stedet  

 vedtages en protokol, der permanent sikrer de små landes  

 stemmevægte og deres ret til at udpege en EF-kommissær? Svar (29/8-97):
 Der henvises til besvarelsen af spørgsmål S  

 2644.
 Regeringen står i øvrigt ved det samlede  

 resultat af regeringskonferencen, inklusive det kompromis vedrørende  

 visse institutionelle spørgsmål, der er indeholdt i Protokollen  

 om Institutionerne i perspektivet af en udvidelse af Den Europæiske  

 Union.
(Folketingets forhandlinger 1996-97 side 8675) Supplerende svar på spørgsmål S 2644 og  

 S 2645 (22/9-97):
 I besvarelsen af spørgsmålene S 2644 og S  

 2645 af 28. august 1997 anførtes, at spørgeren ville blive  

 orienteret nærmere, når den omhandlede erklæring rent  

 faktisk måtte foreligge.
Den annoncerede erklæring om institutionelle  

 ændringer i lyset af udvidelsen er nu præsenteret.
Det er sket i  

 form af et fælles belgisk/fransk/italiensk erklæringsudkast til  

 slutakten til Amsterdamtraktaten.
Teksten blev fremlagt den 10. september  

 1997. Der er tale om et udkast - ikke nødvendigvis en endelig tekst.  

 Det vil der først være tale om ved undertegnelsen af slutakten  

 den 2. oktober 1997.
 I erklæringsudkastet understreger de tre lande den  

 betydning, de tillægger ændringer i Kommissionens  

 sammensætning, ændrede stemmevægte samt en udvidet brug af  

 kvalificeret flertal som en forudsætning for en udvidelse.
Erklæringsudkastet er en politisk  

 meningstilkendegivelse fra de tre lande.
Der er som sådan intet nyt i  

 teksten.
Det fremsatte synspunkt fremførte de tre lande også  

 under regeringskonferencen. Øjensynligt finder de tre lande ikke dette  

 synspunkt tilstrækkeligt afspejlet i regeringskonferencens resultat.  

 Erklæringsudkastet ændrer imidlertid intet ved de af  

 medlemslandene i fællesskab vedtagne retningslinier for  

 håndteringen af en række institutionelle spørgsmål i  

 relation til udvidelsen.
Disse retningslinier er som bekendt fastlagt i den  

 »Protokol om institutionerne i perspektivet af en udvidelse af den  

 Europæiske Union«, som er en juridisk forpligtende del af  

 Amsterdamtraktaten.
 Regeringen har ikke lagt skjul på, at det havde  

 været ønskeligt, om alle institutionelle spørgsmål  

 i relation til udvidelsen var blevet endeligt afklaret i  

 Amsterdamtraktaten.
 Regeringen deler imidlertid ikke det synspunkt i den  

 omhandlede erklæring, at resultatet af regeringskonferencen ikke  

 imødekommer det behov for substantielle fremskridt mod en styrkelse af  

 institutionerne, som blev bekræftet på Madrid topmødet i  

 1995. Det Europæiske Råd noterede jo netop i Amsterdam, at »der  

 med den vellykkede afslutning af regeringskonferencen nu er banet vej for at  

 indlede udvidelsesforhandlingerne i overensstemmelse med konklusionerne fra  

 Det Europæiske Råd i Madrid«.
 Uanset om det nu præsenterede erklæringsudkast  

 også endeligt afgives i forbindelse med undertegnelsen af slutakten,  

 vil det ikke ændre ved udvidelsesforhandlingernes forløb.
(Folketingets forhandlinger 1996-97 side 8856) Spørgsmål nr.
S 891 til udenrigsministeren af Keld  

 Albrechtsen (EL) Spørgsmål (22/12-97):
Vil regeringen garantere, at der i Danmark afholdes  

 folkeafstemning om resultatet af de ændringer i EU-institutionernes  

 sammensætning og funktionsmåde, som er omtalt i  

 Amsterdamtraktatens protokol om institutionerne? Mundtligt svar (28/1-98):
 Keld Albrechtsen (EL):
Når jeg stiller dette spørgsmål, er det  

 først og fremmest, for at vi kan vide, hvad vi stemmer om ved  

 folkeafstemningen om Amsterdamtraktaten.
Det, det handler om, er, at det er  

 indbygget i Amsterdamtraktaten, at der skal holdes en ny regeringskonference  

 om ændringer af stemmereglerne i Ministerrådet, af Kommissionens  

 sammensætning osv., og vi ved jo alle, hvad det handler om, nemlig en  

 ændring til ugunst for de små lande.
Derfor ønsker jeg  

 såmænd blot at få en garanti for, at der ikke vil blive  

 gennemført sådanne ændringer til ugunst for de små  

 lande, uden at den danske befolkning ved en ny folkeafstemning får  

 mulighed for at tage stilling til et sådant forslag.
 Udenrigsministeren (Niels Helveg Petersen):
For det første: Den danske befolkning ved  

 nøjagtig, hvad der skal stemmes om den 28. maj.
Det er et ja eller et  

 nej til Amsterdamtraktaten, så det ved man helt nøjagtig.
Det er  

 der ingen usikkerhed om.
For det andet: Det er urigtigt, når det siges, at vi  

 skal ændre reglerne til ugunst for de små lande.
Det er simpelt  

 hen ikke rigtigt.
Det eneste, der er vedtaget med sikkerhed, er, at når  

 vi påbegynder udvidelsen af EU, vil de fem store lande hver miste en  

 kommissær.
Det er vedtaget, men hvilke regler, der så i  

 øvrigt skal udvikles med stemmevægte, er ikke vedtaget, og her  

 er der en lang række muligheder.
I øvrigt gælder det, at  

 kan man ikke blive enige om at ændre, gælder de bestående  

 regler.
Endelig bør jeg sige, at enhver afgørelse om  

 afholdelse af folkeafstemning ved traktatændringer beror på en  

 helt konkret vurdering.
Der har jo været tale om en række  

 tilfælde, hvor vi har ændret traktaterne og traktatgrundlaget  

 uden at holde folkeafstemning.
Ved de udvidelser, der f.eks. fandt sted, da  

 Sverige, Finland og Østrig blev medlemmer, holdt vi jo ikke nogen  

 folkeafstemning, selv om det også ændrede Kommissionens  

 sammensætning og stemmevægte, så derfor vil svaret til hr.  

 Keld Albrechtsen være, at en stillingtagen til, om der skal holdes  

 folkeafstemning eller ej, vil bero på en konkret vurdering og  

 selvfølgelig på disse ændringers forhold til  

 grundloven.
 Keld Albrechtsen (EL):
Tak for svaret.
Svaret er jo i realiteten, at ministeren  

 ikke vil garantere, at der ikke kan komme ændringer af  

 Ministerrådets stemmeregler til ugunst for de små lande.  

 Ministeren påstod ganske vist, at det ikke ville ske, men jeg vil  

 spørge ministeren, om det ikke er korrekt, at der i Amsterdamtraktaten  

 kun står, at der skal indkaldes til en regeringskonference om disse  

 institutionelle spørgsmål.
Hvis regeringen nu ikke på forhånd vil love,  

 at vi får en folkeafstemning om resultatet af denne  

 regeringskonference, må ministeren da medgive mig, at så kan  

 resultatet blive et kompromis, hvilket jeg i øvrigt så, at hr.  

 Steen Gade gik ind for, nemlig at man skulle ændre stemmevægtene  

 til ugunst for de små lande.
Dette vil regeringen få fri bane  

 til, grønt lys for, hvis Amsterdamtraktaten bliver vedtaget, og  

 ministeren vil nu ikke give tilsagn om en folkeafstemning.
 Jeg takker for svaret, for hvis jeg har forstået det  

 rigtigt, som jeg her har fremstillet det, ved befolkningen jo, hvad vi  

 stemmer om, nemlig ikke alene det, som man umiddelbart kan læse af  

 Amsterdamtraktaten, men også om en ny traktatændring, som kommer  

 senere, og som ikke skal til folkeafstemning.
 Kent Kirk (KF):
Jeg vil gerne spørge udenrigsministeren, om en af  

 de afstemningsmetoder, som man taler om, hvor man indfører en regel,  

 der siger, at der altid skal være et flertal af befolkningerne bag en  

 afstemning i Ministerrådet, på nogen måde kan  

 udlægges som værende til ugunst for de små lande.
Er det  

 tværtimod ikke en regel, der respekterer de demokratiske principper,  

 som vi har bygget det europæiske samarbejde op på? Udenrigsministeren (Niels Helveg Petersen):
Jeg kan garantere hr.
Keld Albrechtsen to ting: For det  

 første, at denne regering har til hensigt at holde grundloven.
Det er  

 vi forpligtet til, og det er i øvrigt noget, der, ud over at det er  

 praktisk, ligger os meget på sinde.
Vi mener faktisk, at det bør  

 man gøre, så bliver der tale om ændringer i  

 traktatgrundlaget, som berører grundlovens § 20, skal der holdes  

 folkeafstemning.
Det skal der for øvrigt også her den 28. maj af  

 samme grund.
Vi vil fortsat meget nøje og omhyggeligt gennemgå  

 traktatændringer, og er det nødvendigt med en folkeafstemning,  

 vil den selvfølgelig blive afholdt.
Det er det ene, som jeg kan garantere hr.
Keld  

 Albrechtsen, og det vil jeg håbe, hr.
Keld Albrechtsen vil sige ude  

 på alle møderne: at regeringen har garanteret, at hvis der er  

 tale om noget, der berører grundlovens § 20, vil vi nøje  

 vurdere det, og vi vil selvfølgelig holde folkeafstemning, hvis der er  

 tale om en § 20-situation.
For det andet kan jeg garantere hr.
Keld Albrechtsen, at  

 der vil blive holdt folkeafstemning, hvis de danske forbehold på nogen  

 måde berøres eller skal ændres.
Også det kan jeg  

 garantere.
Til sidst skal jeg sige til hr.
Kent Kirk, at jeg  

 personligt finder, at en ændring med dobbelt flertal, som har  

 været diskuteret i EU, er sympatisk.
Det vil sige, at man stiller to  

 krav for, at beslutninger kan vedtages: For det første, at der skal  

 være et kvalificeret flertal af stemmer, og for det andet, at dette  

 kvalificerede flertal også skal repræsentere et flertal i  

 befolkningerne inden for EU, altså af de ca. 360 millioner  

 europæere, der er repræsenteret i EU.
 Keld Albrechtsen (EL):
Jeg vil gerne bede ministeren bekræfte, at alt det,  

 han sagde vedrørende grundloven, var fuldstændig irrelevant for  

 denne sag, for hvis der sker en ændring af stemmevægtene, vil  

 regeringen meddele, at det ikke er suverænitetsafgivelse.
Er det ikke  

 korrekt, vil jeg spørge ministeren, at man hidtil ikke har anset en  

 ændring af stemmevægtene for suverænitetsafgivelse, og  

 derfor har det ikke noget med det her spørgsmål at gøre,  

 og tilsvarende med henvisning til de fire danske undtagelser.
Jeg kan så sige til ministeren, at jeg ikke  

 tør rejse rundt i landet til møder og afgive en sådan  

 garanti vedrørende regeringens gode hensigter.
Det tør jeg  

 altså ikke, for det er der ikke belæg for.
 Jeg vil gerne spørge ministeren, om det er korrekt,  

 at traktaten giver den kommende regering, der sidder til den tid, mulighed  

 for at tage til regeringskonferencen, ændre stemmevægtene,  

 ændre traktaten og undlade at udskrive en folkeafstemning om det her i  

 Danmark, fordi det ikke vil blive betragtet som en  

 suverænitetsafgivelse.
 Udenrigsministeren (Niels Helveg Petersen):
Jeg har ikke andet svar til hr.
Keld Albrechtsen end det,  

 jeg gav i første omgang.
Vi vil holde grundloven, og det kan hr.
Keld  

 Albrechtsen roligt rejse rundt og fortælle.
Det ville han gøre  

 sig selv og befolkningen en tjeneste ved.
For det andet: Der kan tænkes ændringer i  

 stemmevægte, som ikke nødvendiggør en folkeafstemning.
I  

 denne regerings tid holdt vil jo ikke folkeafstemning, da Sverige blev medlem  

 og man dermed ændrede stemmevægte og ændrede på  

 reglerne for, hvad et kvalificeret flertal eller et blokerende mindretal er.  

 Vi holdt heller ikke folkeafstemning, fordi der skulle være en svensk  

 eller en finsk eller en østrigsk kommissær i Kommissionen,  

 så det ligger fuldstændig på det rene.
Sådan har det  

 altid været, og jeg synes også, man roligt kan forklare den  

 danske befolkning, at sådan er det.
 Keld Albrechtsen (EL):
 Jeg vil gerne sige tak til ministeren, fordi vi nu endelig  

 får tingene åbent og klart på bordet, som de er.
Det havde jo fremmet sagen, hvis ministeren allerede i  

 første runde havde meldt rent ud og sagt, at med den  

 regeringskonference, som er indbygget i Amsterdamtraktaten, kan der blive  

 tale om gennemførelse af ændringer af stemmevægten, men  

 uden at den danske befolkning bliver spurgt.
Man skal altså vide, at  

 hvis man stemmer ja til Amsterdamtraktaten, ligger der en tikkende bombe i  

 den, som på et eller andet tidspunkt vil eksplodere.
Det har ministeren  

 nu erkendt og sagt tingene, som de er; men jeg må sige, at det var en  

 sej fødsel, og det ville altså være lettere, hvis  

 ministeren fremover kommer med svarene direkte og i første runde,  

 havde jeg nær sagt.
 Udenrigsministeren (Niels Helveg Petersen):
Det er ikke min opfattelsesevne, der er sendrægtig  

 her, det er hr.
Keld Albrechtsens.
Sverige, Østrig og Finland blev jo  

 medlemmer af EU for et par år siden, og dengang ændrede vi  

 stemmevægte og sammensætningen af Kommissionen uden at holde  

 folkeafstemning, så det er da ikke nogen nyhed.
Det er det, jeg har  

 underholdt hr.
Keld Albrechtsen med her i dag, men noget nyt kan det ikke  

 siges at være, så hvis der er tale om en sendrægtig  

 opfattelse af virkeligheden, gælder det da for hr.
Keld Albrechtsen og  

 ikke for mig.
Men jeg vil i øvrigt garantere én gang til, at vi  

 agter at holde grundloven.
 Kent Kirk (KF):
Jeg vil blot spørge udenrigsministeren, om  

 udenrigsministeren kan bekræfte, at hr.
Keld Albrechtsen ikke  

 krævede en folkeafstemning, da man lavede udvidelsen med Sverige,  

 Østrig og Finland.
 Udenrigsministeren (Niels Helveg Petersen):
Jeg har gennem de sidste 5 år, i hvert fald mens hr.  

 Keld Albrechtsen har været medlem af Folketinget, diskuteret meget med  

 hr.
Keld Albrechtsen, og hr.
Keld Albrechtsen har været en flittig  

 taler fra Folketingets talerstol.
Jeg kan ikke huske hver enkelt detalje af,  

 hvad hr.
Keld Albrechtsen har sagt, og det er jo ikke tilladt at stille  

 spørgsmål direkte til hr.
Keld Albrechtsen her i  

 spørgetiden, så jeg er nødt til at svare hr.
Kent Kirk,  

 at det aner jeg faktisk ikke.
Men jeg kan ikke huske, at der blev stillet et  

 sådant krav.
 Søren Søndergaard (EL):
Jeg tror, det er meget fornuftigt af udenrigsministeren  

 ikke at bevæge sig ud i en gengivelse af, hvad hr.
Keld Albrechtsen  

 mener, for det tror jeg bliver svært, især for  

 udenrigsministeren.
Men jeg vil godt holde fast i det principielle, og det kan  

 jeg gøre ved at stille det spørgsmål til  

 udenrigsministeren, om udenrigsministeren ikke vil erkende, at der kan ske en  

 meget mild ændring af stemmevægtene, fordi et enkelt eller to nye  

 lande bliver optaget, men at man også kan forestille sig mere  

 omfattende ændringer af stemmevægtene, som kan komme ind under  

 den behandling, hr.
Keld Albrechtsen omtalte.
Eller vil ministeren her  

 garantere, at der kun er tale om ekstra klasser, som man vil godkende uden en  

 folkeafstemning? Udenrigsministeren (Niels Helveg Petersen):
Jeg er glad for, at det hverken inden for rammerne af  

 denne spørgetid eller i øvrigt er muligt for mig at gengive  

 alt, hvad hr.
Keld Albrechtsens har sagt i tidens løb.
Det ville  

 være uoverkommeligt, og det ville også være synd for  

 Folketingstidende at gentage det alt sammen.
Men jeg må sige, som jeg gjorde i starten, at  

 afgørelsen af, om der skal holdes folkeafstemning eller ej ved en  

 traktatændring, beror på en konkret vurdering af det, der ligger  

 på bordet.
Det blev også gjort i forbindelse med ændringen  

 af Maastricht, som vi skal stemme om den 28. maj, og her foreligger der en  

 helt konkret vurdering af det nye traktatgrundlag, som har ført til,  

 at der her er tale om en § 20-situation.
Derfor skal der afholdes  

 folkeafstemning, og enhver fremtidig ændring af traktatgrundlaget vil  

 selvfølgelig blive gennemgået lige så nøje for at  

 se, om det indeholder § 20-elementer, der nødvendiggør en  

 dansk folkeafstemning.
 Hermed sluttede spørgsmålet.
(Folketingets forhandlinger 1997-98, 1. samling side  

 3570) Spørgsmål nr.
S 669 til udenrigsministeren af Keld  

 Albrechtsen (EL) Spørgsmål (27/1-96):
Vil den danske regering på regeringskonferencen sige  

 nej til en styrkelse af Kommissionens formand på bekostning af de  

 enkelte kommissærer? Svar (2/12-96):
 Et af de forslag, som har været fremlagt i  

 regeringskonferencen, er, at Kommissionsformanden - for at sikre en mere  

 effektiv Kommission - skal styrkes i sine beføjelser overfor de  

 øvrige kommissærer.
 Fra dansk side er man rede til at overveje en styrkelse af  

 Kommissionsformandens rolle i forbindelse med udnævnelse af de  

 øvrige kommissærer, idet medlemslandenes fulde frihed til i  

 sidste ende selv at indstille/udpege kommissærer dog bør  

 bevares.
(Folketingets forhandlinger 1996-97 side 2564) Spørgsmål nr.
S 670 Til udenrigsministeren af Keld  

 Albrechtsen (EL) Spørgsmål (27/11-96):
Vil den danske regering på regeringskonferencen  

 fastholde, at hvert land skal have en kommissær, og at alle  

 kommissærerne skal have samme kompetence og dele arbejdsopgaverne  

 på lige fod? Svar (2/12-96):
Det fremgår af forhandlingsgrundlaget af 11.  

 december 1995, at den danske regering finder, at alle medlemslande bør  

 være repræsenteret i Kommissionen.
Kun derved kan befolkningerne  

 have tillid til, at Kommissionen tager tilstrækkeligt hensyn til  

 medlemslandenes forskellige interesser.
 En udvidelse af EU med op til 12 lande kan - med en  

 videreførelse af de nuværende regler - betyde en Kommission  

 på 33 medlemmer.
Visse lande mener, at det stiller krav om en ændret  

 organisering af Kommissionen og dens arbejdsmetoder, såfremt  

 Kommissionen skal bevare sin effektivitet.
Andre mener, at Kommissionens  

 størrelse bør reduceres.
Der foreligger en række  

 forskellige muligheder og tanker, som har været fremsat i  

 regeringskonferencen.
Ingen medlemslande har taget endelig konkret stilling i  

 dette spørgsmål, som forventes afklaret i den afsluttende fase  

 af forhandlingerne.
(Folketingets forhandlinger 1996-97 side 2564) Spørgsmål nr. 29 på alm. del Spørgsmål (27/11-97):
Udvalget ønsker en uddybning af, hvad der  

 nærmere ligger i den foreslåede bestemmelse i Amsterdamtraktatens  

 artikel 163, nu artikel 219, om at »Kommissionen arbejder under formandens  

 politiske ledelse«? Svar (5/12-97):
 Bestemmelsen indebærer en styrkelse af  

 Kommissionsformandens rolle i den daglige ledelse af Kommissionen.
 Samtidigt må bestemmelsen dog i nogen grad ses som  

 en kodificering af gældende praksis.
 Det bemærkes, at der også er vedtaget en  

 erklæring om Kommissionens organisation og funktion (nr. 32). Heri  

 hedder det blandt andet:
 »Konferencen mener, at Kommissionens formand skal have  

 stor frihed til at fordele opgaverne inden for kollegiet og til at omfordele  

 opgaverne i løbet af en Kommissions mandatperiode«.
(Alm. del - bilag 298 fra 1997-98, 1. samling) Spørgsmål nr. 28 på alm. del Spørgsmål (27/11-97):
 Ved Amsterdamtraktatens ændring af traktaten om EF,  

 tidligere artikel 137, nu artikel 189, er det tilføjet, at antallet af  

 medlemmer af Europa-Parlamentet ikke må overstige 700 medlemmer.
 Det ønskes oplyst, efter hvilke regler  

 medlemslandenes repræsentation skal reduceres ved optagelse af nye  

 medlemmer, der ellers ville medføre en overskridelse af grænsen  

 på 700 medlemmer.
 Svar (5/12-97):
 Antallet af medlemmer af Europa-Parlamentet, der skal  

 vælges i hver enkelt medlemsstat, er i dag fastlagt i »Akt om  

 almindelige direkte valg af repræsentanterne i Forsamlingen«.
 Som en del af arbejdet med forenkling af traktaterne  

 indebærer Amsterdamtraktaten, at de i denne Akt indeholdte bestemmelser  

 om antallet af medlemmer af Europa-Parlamentet, der skal vælges i hver  

 enkelt medlemsstat, indarbejdes i EF- traktatens artikel 138,  

 stk. 2.
 Efter Amsterdamtraktatens ikrafttræden, vil artikel  

 138, stk. 2, dermed være at finde blandt de traktatbestemmelser,  

 der skal tilpasses i forbindelse med optagelse af nye medlemmer i EU, jf.  

 Traktatens artikel O.
 Ved optagelse af nye medlemmer, der efter den  

 nuværende fordelingsnøgle ville medføre, at antallet af  

 medlemmer af Europa-Parlamentet ville overstige 700, må der forventes  

 at ske en reduktion i antallet af medlemmer af Europa-Parlamentet fra de  

 øvrige medlemslande, heriblandt Danmark.
Efter hvilke nærmere principper, en sådan  

 reduktion skal gennemføres, er ikke fastlagt.
Det må dog  

 forventes, at der som udgangspunkt vil blive tale om en forholdsmæssig  

 reduktion af det nuværende antal medlemmer.
 Der er i den forbindelse tilføjet følgende  

 formulering til EF-Traktatens artikel 138, stk. 2:
»I tilfælde af ændringer af dette stykke skal  

 antallet af repræsentanter, der vælges i de enkelte  

 medlemsstater, sikre en passende repræsentation af folkene i de i  

 Fællesskabet sammensluttede stater.« Formålet med denne tilføjelse har især  

 været at sikre, at de mindste medlemsstater ikke risikerer at komme i  

 en situation, hvor antallet af medlemmer af Europa-Parlamentet, ikke tillader  

 en rimelig repræsentation af det nationale politiske spektrum.
(Alm. del - bilag 298 fra 1997-98, 1. samling) Spørgsmål nr.
S 1719 til statsministeren af Bertel Haarder  

 (V) Spørgsmål (14/3-97):
Vil statsministeren på regeringskonferencen eller  

 på anden måde arbejde for, at Parlamentet får mulighed for  

 med Rådets godkendelse at fastsætte en fælles vedtægt  

 (i lighed med alle andre parlamenter) for derved at bane vejen for en  

 omlægning af de kritisable aflønningsformer,  

 rejsegodtgørelser m.v.? Svar (1/4-97):
 Der henvises til besvarelsen af spørgsmål S  

 1717.
(Folketingets forhandlinger 1996-97 side 5599) Spørgsmål nr.
S 1717 til statsministeren af Bertel Haarder  

 (V) Spørgsmål (14/3-97):
Kan statsministeren bekræfte, at en fælles  

 vedtægt for medlemmerne af Europa-Parlamentet forudsætter  

 Ministerrådets godkendelse? Svar (1/4-97):
 Udenrigsministeren har over for mig oplyst  

 følgende:
»Europa-Parlamentet kan i henhold til artikel 13 i Akten  

 fra 1976 om Valg af repræsentanter til Europa-Parlamentet stille  

 forslag til ændringer af medlemmernes vilkår.
Et sådant  

 forslag vil kunne vedtages af Rådet med enstemmighed i henhold til  

 procedurereglerne i artikel 13.
 Artikel 138 B i Traktaten om den Europæiske Union  

 fastsætter, at Europa-Parlamentet med et flertal af medlemmernes  

 stemmer kan »anmode Kommissionen om at fremsætte passende forslag om  

 spørgsmål, som efter deres opfattelse kræver udarbejdelse  

 af en Fællesskabsretsakt til gennemførelse af denne traktat«.  

 Fremsætter Kommissionen et sådant forslag, træffer  

 Rådet beslutning på grundlag af hjemmelsbestemmelserne i  

 traktaten for det pågældende forslag.
 Regeringen har i den konkrete sag vedrørende  

 rejsegodtgørelser og diæter m.m. for medlemmer af  

 Europa-Parlamentet arbejdet aktivt for en ændring af det  

 nuværende regelsæt, jvf. besvarelse af spørgsmål nr.  

 S 1479 af 20. februar 1997 stillet af MF Bertel Haarder (V).
Regeringen hilser det derfor velkomment, at Parlamentets  

 nye formand, José Gil-Robles, i januar 1997 nedsatte et udvalg om  

 medlemmernes forhold, herunder et nyt regelsæt blandt andet  

 vedrørende rejsegodtgørelser og diæter.
Det er efter det  

 oplyste hensigten at nå frem til et forslag fra Europa-Parlamentet til  

 en vedtægt (statut) til afløsning af de eksisterende  

 husaftaler.
Der foreligger ikke på nuværende tidspunkt et  

 forslag til en ny vedtægt (statut) fra Europa-Parlamentet.
Der  

 foreligger derfor ikke et forslag, som medlemslandene og Rådet kan tage  

 stilling til.
 Vedrørende en traktatændring har  

 Europa-Parlamentet vedtaget en resolution, der sigter på, at  

 Europa-Parlamentet i en statut kan fastsætte de almindelige  

 vilkår for medlemmerne.
Der er ikke i regeringskonferencen fremsat forslag om nye  

 traktatbestemmelser om de økonomiske vilkår for medlemmer af  

 Europa-Parlamentet.
Regeringen forhandler inden for rammerne af regeringens  

 forhandlingsoplæg fra december 1995 og har på dette grundlag  

 fremsat forslag til traktatændringer om beskæftigelse,  

 miljøpolitik, åbenhed, forbrugerbeskyttelse,  

 svigbekæmpelse samt nærhed og nationale parlamenter.« Regeringen har ikke planer om at fremsætte forslag  

 på regeringskonferencen om nye traktatbestemmelser om de  

 økonomiske vilkår for medlemmer af Europa-Parlamentet.
(Folketingets forhandlinger 1996-97 side 5598) Spørgsmål nr.
S 2038 til statsministeren af Bertel Haarder  

 (V) Spørgsmål (18/4-97):
Vil udenrigsministeren på regeringskonferencen  

 arbejde for, at Europa-Parlamentet og Rådet i enighed kan  

 fastsætte en fælles vedtægt for Europa-Parlamentets  

 medlemmer, som foreslået af Europa-Parlamentets- formand, Gil-Robles, i  

 brev af 9. april 1997 til Rådets formand, H.
Van Mierlo? Svar (28/4-97):
Spørgsmålet har sit udspring i sagen om  

 diæter og rejsegodtgørelser til Europa-Parlaments medlemmer.
Her  

 er det regeringens klare opfattelse, at de nuværende regler giver  

 mulighed for misbrug og samtidig indebærer udbetaling af for store  

 beløb.
Regeringen og en række medlemmer af Europa-Parlamentet  

 har arbejdet for, at Parlamentet vedtager ændringer i det  

 gældende interne regelsæt.
Dette er imidlertid endnu ikke  

 sket.
På denne baggrund kunne der være grund til at  

 overveje, hvorvidt problemet med diæterne og rejsegodtgørelserne  

 kan løses i forbindelse med fastsættelsen af en vedtægt  

 (statut) for medlemmerne af Europa-Parlamentet.
Regeringen har i denne  

 forbindelse med interesse noteret sig forslaget fra Europa-Parlamentets  

 formand til en ny artikel 138, stk. 4 i EU-Traktaten, der eksplicit skal  

 fastlægge en procedure for fastsættelsen af en statut for  

 Europa-Parlamentets medlemmer, og som Europa-Parlamentets formand har sendt  

 til det hollandske formandskab.
 Regeringen agter i forbindelse med en kommende  

 drøftelse i regeringskonferencen at udtale sig positivt om forslaget  

 fra formanden for Europa-Parlamentet samt forhøre sig om de andre  

 medlemslandes holdninger til, hvorvidt Traktaten bør ændres som  

 foreslået af Parlamentets formand.
(Folketingets forhandlinger 1996-97 side 6579) Spørgsmål nr.
S 2781 til udenrigsministeren af Bertel  

 Haarder (V) Spørgsmål (16/7-97):
Er det rigtigt, at det var Danmark, der sammen med Sverige  

 insisterede på enstemmighed med hensyn til en fælles statut for  

 Europa-Parlamentets- medlemmer og dermed gjorde det langt vanskeligere at  

 finde en løsning? Svar (28/7-97):
 Det antages, at spørgsmålet henviser til  

 drøftelserne i EU's regeringskonference vedrørende  

 Europa-Parlamentets forslag om ændring af artikel 138, stk. 4, om  

 fastsættelse af en statut for Europa-Parlamentets medlemmer.
 Det er ikke rigtigt, at Danmark insisterede på  

 enstemmighed for den fælles statut.
 Som det fremgår af redegørelsen for  

 mødet i regeringskonferencen på ministerniveau den 29.-30. april  

 1997 tilgået Folketingets Europaudvalg den 2. maj 1997 (alm. del bilag  

 970) forsøgte Danmark i regeringskonferencen at rejse  

 spørgsmålet om en fælles statut for Europa-Parlamentets  

 medlemmer.
Danmark kritiserede på mødet i  

 regeringskonferencen den 29.-30. april 1997 over for Europa-Parlamentets  

 formand det nuværende regelsæt vedrørende diæter og  

 rejsegodtgørelser, som man fra dansk side betegnede som skadeligt for  

 EU's omdømme og uacceptabelt for skatteborgerne.
Danmark foreslog at  

 løse problemet i forbindelse med fastsættelsen af en statut for  

 medlemmerne af Europa-Parlamentet.
Danmark angav i den forbindelse at ville  

 se positivt på Europa-Parlamentets forslag til ny artikel herom.
 Trods opfordring fra Danmark tog ingen andre lande emnet  

 op på dette møde.
I de efterfølgende og afsluttende forhandlinger i  

 regeringskonferencen var der ikke blandt medlemslandene tilstrækkelig  

 tilslutning til Europa-Parlamentets forslag.2 (Folketingets forhandlinger 1996-97 side 8598) Spørgsmål nr. 281 på alm. del Spørgsmål (4/7-97):
Hvilke traktatbestemmelser i EF-lov og international lov  

 vil udgøre grundlaget for EF-Domstolens afgørelser af  

 præjudicielle spørgsmål i medfør af  

 Amsterdamtraktatens artikel K. 7 (søjle 3)? Svar (5/9-97):
 Efter artikel K.7 har medlemslandene mulighed for at  

 afgive en erklæring, der giver EF-Domstolen kompetence til at  

 afgøre præjudicielle spørgsmål på et  

 nærmere afgrænset område af søjle 3. I sådanne  

 tilfælde kan Domstolen afgøre præjudicielle  

 spørgsmål om gyldighed og fortolkning af rammeafgørelser  

 og andre afgørelser, jfr. artikel K.6. Domstolen kan således  

 tage stilling til, hvordan en rammeafgørelse eller anden  

 afgørelse skal fortolkes, samt om den er lovligt udstedt i.f.t.  

 hjemlen i Amsterdamtraktaten, eksempelvis artikel K. 2, stk. 2, litra  

 b.
Domstolen kan endvidere udtale sig om fortolkningen, men  

 ikke gyldigheden af konventioner.
Domstolen kan udtale sig om både  

 gyldighed og fortolkning af de gennemførelsesforanstaltninger, der er  

 vedtaget til konventionerne.
Grundlaget for Domstolens afgørelse vil - udover  

 selve traktaten - bestå af de retsregler, eksempelvis en  

 rammeafgørelse, der har givet anledning til tvist ved en national ret.  

 Derudover vil Domstolen kunne inddrage f.eks.
Den Europæiske  

 Menneskerettighedskonvention.
(Alm. del - bilag 1462 fra 1996-97) Spørgsmål nr. 44 på L 1 Spørgsmål (21/4-98):
Skal besvarelsen af spørgsmål 281 af 5.  

 september 1997 på bilag (96) 1462 forstås på en sådan  

 måde, at EF-Domstolen i forbindelse med præjudicielle  

 spørgsmål indenfor det mellemstatslige samarbejde vil anvende  

 såvel EU- som EF-traktaterne og således hele EF-retten?« Svar (23/4-98):
 De nationale domstoles præjudicielle  

 forelæggelsesadgang forudsætter, at det pågældende  

 medlemsland har afgivet en erklæring som omhandlet i artikel K.7,  

 stk. 2.
 Domstolens kompetence til at afgøre  

 præjudicielle spørgsmål inden for det mellemstatslige  

 søjle 3-samarbejde baserer sig på litra b) i artikel L i  

 Traktaten om Den Europæiske Union.
 EF-Domstolens hovedopgave er at tage stilling til  

 spørgsmål om gyldigheden og fortolkningen af søjle  

 3-retsakter, idet det for konventioners vedkommende alene gælder for  

 spørgsmål vedrørende fortolkningen.
(L 1 - bilag 18 fra 1997-98, 2. samling) Spørgsmål nr. 297 på alm. del Spørgsmål (11/7-97):
 I hvilken udstrækning vil en dansk domstol skulle  

 følge indholdet i en præjudiciel afgørelse afgivet af  

 EF-Domstolen indenfor henholdsvis EF- og EU-traktaterne.
 Svar (5/9-97):
F.s.v.a.
EF-traktaten, bortset fra afsnit IIIa,  

 ændrer Amsterdamtraktaten ikke på den gældende  

 retstilstand.
Danmark er således her bundet på nøjagtig  

 samme vilkår som de øvrige EU-lande.
En dansk domstol vil  

 være forpligtet til at følge EF-Domstolens præjudicielle  

 afgørelse, f.s.v.a. fortolkninger af EU-retten ved afgørelsen  

 af den konkrete sag, som har givet anledning til forelæggelse af  

 spørgsmålet.
Det bemærkes, at en præjudiciel  

 afgørelse fra EF-Domstolen ikke afgør en sag ved en national  

 domstol.
Den nationale domstol vil altid selv foretage den afgørende  

 bevisbedømmelse m.m.
Efter Protokol z om Danmarks stilling gælder  

 bestemmelserne i traktatens afsnit IIIa ikke for Danmark og afgørelser  

 truffet af EF-Domstolen om fortolkning af sådanne bestemmelser eller  

 foranstaltninger er ikke bindende for eller finder anvendelse i Danmark.
Det  

 samme vil således også gælde for den del af  

 Schengenreglerne, der placeres i søjle 1.
 Hvad angår TEU, har Domstolen ikke kompetence i  

 søjle 2, jfr. artikel L i TEU.
Domstolen har kompetence til at afgøre  

 præjudicielle spørgsmål i søjle 3-sager i det  

 omfang, der af det enkelte medlemsland er afgivet en erklæring i h.t.  

 artikel K.7. Regeringen agter for indeværende ikke at afgive en  

 sådan erklæring.3 (Alm. del - bilag 1462 fra 1996-97) Spørgsmål nr. 280 på alm. del Spørgsmål (4/7-97):
Agter Danmark at fremkomme med en erklæring i  

 henhold til udformningen af den nye artikel K.7 i TEU, og i bekræftende  

 fald hvordan forestiller ministeren sig denne erklæring skal  

 udformes? Svar (5/9-97):
 Regeringen agter for indeværende ikke at afgive en  

 sådan erklæring.
(Alm. del - bilag 1462 fra 1996-97) Spørgsmål nr. 43 på L 1 Spørgsmål (21/4-98):
Vil ministeren redegøre for, hvilken procedure der  

 i Danmark skulle finde anvendelse, såfremt regeringen på et  

 senere tidspunkt måtte ønske at afgive en erklæring i  

 henhold til artikel K.7 stk. 2 (TEU)? Svar (23/4-98):
 Regeringen vil tage stilling til, hvilken procedure, der  

 skal anvendes i forbindelse med en eventuel beslutning om afgivelse af en  

 erklæring i henhold til artikel K.7, stk. 2 på tidspunktet,  

 hvor dette eventuelt måtte blive relevant.
(L 1 - bilag 18 fra 1997-98, 2. samling) Spørgsmål nr. 249 på alm. del Spørgsmål (3/7-97):
Hvad vil det sige, at Revisionsretten og medlemsstaterne  

 samarbejder »på grundlag af tillid« og på en måde at de  

 »bevarer deres uafhængighed« sådan som det er anført i  

 udformningen af den ændrede artikel 188 C, stk. 3 i TEF? Svar (5/9):
 Formuleringen om samarbejde på grundlag af tillid  

 må fortrinsvis ses som en politisk hensigtserklæring.
 Formuleringen vedrørende uafhængighed  

 må ses som en bekræftelse af, at den uafhængighed som de  

 nationale revisionsinstanser har i dag, ikke berøres af  

 Amsterdamtraktaten.
(Alm. del - bilag 1462 fra 1996-97) Fleksibilitet (tættere samarbejde) Spørgsmål nr. 86 på alm. del Spørgsmål (11/3-97):
 Vil ministeren lade udarbejde en oversigt over hvilke  

 former for fleksibilitet der i dag findes inden for EU/EF herunder deres  

 placering i relation til traktaterne.
 Med fleksibilitet menes i denne sammenhæng  

 arrangementer, hvor kun nogle medlemslande deltager i et konkret samarbejde,  

 hvor nogle medlemslande er undtaget fra deltagelse, eller hvor der er  

 åbnet op for deltagelse fra ikke-medlemslande.
 Svar (20/5-97):
Generelle fleksibilitetsbestemmelser, svarende til de, der  

 indgår i det irske og det hollandske traktatudkast (DOK CONF/2500/96  

 samt ADD.l.) har ikke hidtil været kendt i EU.
Derfor kan besvarelsen  

 ikke tage udgangspunkt i sådanne generelle hjemmelsbestemmelser.
 Derimod kan der gives en opregning af eksempler indenfor  

 EU's retssystem, hvor nogle medlemslande påtager sig forpligtelser, som  

 ikke berører alle medlemslande.
 En liste af denne karakter vedlægges.
BILAG TIL BESVARELSE AF  

 SPØRGSMÅL NR. 86 1. EØF-traktaten Art. 36:	Undtagelser vedrørende kvantitative restriktioner Art. 115:	Handelspolitiske beskyttelsesforanstaltninger Art. 223 og 224:	Undtagelser af hensyn til national sikkerhed Art. 233:	Unionerne imellem Beneluxlandene 2. Tiltrædelsestraktaterne Tiltrædelsestraktaten af 22. januar 1972 med  

 Danmark, Irland, Norge og UK: Art. 2 i akten vedrørende  

 tiltrædelsesvilkårene og tilpasningerne af traktaterne.
 Tiltrædelsestraktaten af 28. maj 1979 med  

 Grækenland: Artikel 2 i akten vedrørende  

 tiltrædelsesvilkårene og tilpasningerne af traktaterne.
 Tiltrædelsestraktaten af 12. juni 1985 med Spanien  

 og Portugal: Artikel 2 i akten vedrørende  

 tiltrædelsesvilkårene og tilpasningerne af traktaterne.
 Tiltrædelsestraktaten af 24. juni 1994 med Norge,  

 Østrig, Finland og Sverige: Artikel 2 i akten vedrørende  

 tiltrædelsesvilkårene og tilpasningerne af traktaterne.
3. Sekundære retsakter* Rådets 6. direktiv 77/388/EØF af 17.  

 maj 1977 om harmonisering af medlemsstaternes lovgivning om  

 omsætningsafgifter - Det fælles merværdiafgiftssystem:  

 Ensartet beregningsgrundlag, som senest ændret ved Rådets  

 direktiv 96/95/EF af 20. december 1996.
4. Fællesakten Art. 8 C, nu art. 7 C:	Undtagelser vedrørende det indre  

 marked Art. 100 A, stk. 4:	Miljøgaranti Art. 118 A, stk. 3:	Beskyttelsesforanstaltninger vedrørende  

 arbejdsmiljø Art. 130 A - 130 E:	Økonomisk og social samhørighed Art. 130 K, 130 L og 130 O, stk. 2:	Supplerende forskningsprogrammer Art. 130 T:	Beskyttelsesforanstaltninger vedrørende  

 miljø 5. TEU's søjle 1 - EF-samarbejdet Art. 109 K:	Dispensation vedrørende konvergenskriterierne Art. 130 S, stk. 5:	Undtagelser og finansiel støtte  

 vedrørende miljø Protokol nr. 11:	Den britiske ØMU-protokol Protokol nr. 12:	Den danske ØMU-protokol Protokol nr. 14:	Den britiske social- og arbejdsmarkedsprotokol Protokol nr. 17:	Den irske abortprotokol 6. TEU s søjle 2 - Fælles udenrigs- og  

 sikkerhedspolitik Art.
J.3, stk. 7:	Undtagelser vedrørende fælles  

 aktioner Art.
J.4, stk. 2:	WEU's rolle Art.
J.4, stk. 4:	Neutralitet og NATO Art.
J.4, stk. 5:	Tættere samarbejde indenfor WEU og  

 NATO 7. TEU s søjle 3 - Retlige og indre anliggender Art.
K.7:	Snævrere samarbejde f.eks. indenfor Schengen 8. Edinburghafgørelsen Afsnit B:	Danmark og ØMU Afsnit C:	Danmark og forsvarspolitik 9. Udenfor EU's retssystem Valutasamarbejde:	EMS Forskningssamarbejde:	F.eks.
EUREKA og JET Produktionssamarbejde:	F.eks.
Airbus og Ariane (Alm. del   bilag 1057 fra 1996-97) * Spørgsmål nr. 74-81 på alm. del (9/5-96) Spørgsmål nr. 74:
Vil ministeren redegøre for, hvilke tanker man  

 gør sig i andre EU-lande omkring øget fleksibilitet i det  

 fremtidige EU-samarbejde? Spørgsmål nr. 75:
På hvilke områder af EU-samarbejdet kunne man  

 forestille sig, at det vil være muligt at indrette samarbejdet,  

 så en gruppe lande får mulighed for at udvikle et tættere  

 samarbejde inden for den fælles institutionelle ramme? Spørgsmål nr. 76:
Indenfor hvilke dele af det eksisterende EU-samarbejde  

 bør man, efter regeringens opfattelse, tilstræbe, at alle lande  

 fortsat deltager? Spørgsmål nr. 77:
Hvilke muligheder for fleksibilitet ser regeringen inden  

 for det nuværende søjle I samarbejde? Spørgsmål nr. 78:
Hvilke muligheder for fleksibilitet ser regeringen inden  

 for det nuværende søjle 2 samarbejde? Spørgsmål nr. 79:
Hvilke muligheder for fleksibilitet ser regeringen inden  

 for det nuværende søjle 3 samarbejde? Spørgsmål nr. 80:
I refleksionsgruppens endelige rapport anvendes ordet  

 »solidaritet« i forbindelse med diskussionen om at indføre andre  

 afstemningsformer end enstemmighed omkring den fælles udenrigspolitik.  

 Det ønskes nærmere uddybet, hvilken betydning ordet har? Spørgsmål nr. 81:
Vil den danske regering lade udarbejde modeller for  

 finansiering af tiltag under den fælles udenrigs- og sikkerhedspolitik,  

 så lande, der ikke deltager i en konkret aktion, samtidig friholdes for  

 at bidrage til finansieringen? Samlet svar (24/5-96):
Spørgsmålet om fleksibilitet forventes at  

 indtage en central placering i forhandlingerne på regeringskonferencen.  

 Fleksibilitet er ikke et ukendt begreb i EU-samarbejdet. ØMU'en og den  

 sociale protokol er klare eksempler.
Det nye består i, at  

 spørgsmålet behandles generelt med henblik på at  

 fastlægge et overordnet princip om fleksibilitet.
Fra dansk side  

 må dette overvejes nøje.
Det vil være af afgørende betydning for en  

 stillingtagen til fastlæggelse af et evt. fleksibilitetsprincip, om der  

 fastlægges klare betingelser og kriterier for evt.  

 fleksibilitetsmodeller.
Det må f.eks. sikres, at et udvidet samarbejde  

 mellem nogle medlemsstater finder sted inden for de institutionelle rammer i  

 traktaten.
Det må ligeledes sikres, at muligheden for deltagelse  

 står åben for alle, der måtte ønske at tilslutte  

 sig.
Videre må fleksibilitet ikke kunne bruges til, at  

 der sker tilbageskridt i forhold til allerede opnåede resultater.
Heraf  

 følger, at der er områder, hvor fleksibilitet må antages  

 at skabe flere problemer end den løser.
Dette gælder f.eks.  

 områder som det indre marked, landbrug og miljø. Regeringen  

 finder ikke, at det er i dansk interesse, at EU udvikler sig til et á  

 la carte samarbejde.
 Regeringen finder en evt. generel  

 fleksibilitetsbestemmelse, der omfatter alle tre søjler,  

 uhensigtsmæssig, på grund af den betydelige forskel på  

 karakteren af samarbejdet i de tre søjler.
Drøftelserne i Regeringskonferencen  

 vedrørende fleksibilitet er for indeværende af en sonderende  

 karakter.
Konkrete modeller er endnu ikke fremlagt.
Man vil derfor fra dansk  

 side først på et senere tidspunkt kunne tage konkret stilling  

 til spørgsmålet om evt. fleksibilitet i de enkelte  

 søjler.
Regeringen forholder sig dog som udgangspunkt skeptisk til  

 tanker om at indføre variabelt samarbejde inden for f.eks.  

 søjle 1. Eksempelvis må høje miljøstandarder  

 gælde for alle medlemsstater.
Der eksisterer allerede i den gældende Traktat  

 loyalitetsforpligtelser.
Disse findes henholdsvis i art. 5 samt i art.
J.l,  

 stk. 4. For så vidt angår artikel 5, der har eksisteret  

 længere tid end J.l, stk. 4, har Domstolen traditionelt udtalt, at  

 bestemmelsen pålægger staterne en generel forpligtelse, hvis  

 konkrete indhold i en given situation afhænger af traktatens  

 øvrige bestemmelser eller traktatens almindelige system.
Regeringen  

 ser ikke umiddelbart et behov for at ændre ved de eksisterende  

 formuleringer.
I regeringens forhandlingsgrundlag af 11. december 1995  

 fastslås det, at regeringen er rede til at acceptere, at en  

 fælles aktion inden for den fælles udenrigs- og sikkerhedspolitik  

 kan vedtages, selv om et eller to lande ikke ønsker at deltage.
I  

 sådanne situationer vil regeringen arbejde for, at der træffes  

 særskilt beslutning om vilkårene for de lande, der ikke deltager  

 i en fælles aktion.4 (Alm. del   bilag 794 fra 1995-96) Spørgsmål nr. 289 på alm. del Spørgsmål (4/7-97):
Vil ministeren forklare betydningen af, at et  

 tættere samarbejde i henhold til udformningen af den nye artikel 5 A i  

 TEF om »tættere samarbejde« »ikke berører Fællesskabets  

 politikker, aktioner eller programmer«? Svar (5/9-97):
 Formålet med denne betingelse for  

 iværksættelse af tættere samarbejde i søjle 1 har  

 blandt andet været at sikre, at tættere samarbejde ikke  

 fører til tilbageskridt for Fællesskabets politikker, aktioner  

 eller programmer i søjle 1. Et tættere samarbejde kan kun  

 iværksættes, hvis det ikke berører et allerede  

 eksisterende samarbejde mellem medlemslandene.
(Alm. del   bilag 1462 fra 1996-97) Spørgsmål nr. 290 på alm. del Spørgsmål (4/7-97):
På hvilke områder vil det være muligt at  

 indføre et tættere samarbejde, som »ikke berører  

 Fællesskabets politikker, aktioner eller programmer«, sådan som  

 det er formuleret i udformningen af den nye artikel 5 A i TEF om  

 »tættere samarbejde«? Svar (5/9-97):
Delbetingelsen for iværksættelse af  

 tættere samarbejde i søjle 1 formuleret i artikel 5a  

 stk. 1, litra b, ses ikke på forhånd at udelukke bestemte  

 områder fra tættere samarbejde.
Der bliver tale om en konkret  

 vurdering fra sag til sag om, hvorvidt et foreslået tættere  

 samarbejde vil berøre eksisterende politikker, aktioner eller  

 programmer.
(Alm. del   bilag 1462 fra 1996-97) Spørgsmål nr. 291 på alm. del Spørgsmål (4/7-97):
 Vil det efter ministerens opfattelse være muligt at  

 vedtage eksempelvis en CO-2 afgift i henhold til bestemmelserne i den nye  

 artikel 5 A i EF-traktaten om »tættere samarbejde«.
 Svar (5/9-97):
Der ses ikke umiddelbart at være noget til hinder  

 for iværksættelse af et tættere samarbejde om en CO-2  

 afgift.
Det er imidlertid en betingelse, at et eventuelt forslag herom  

 opfylder både de generelle betingelser for iværksættelse af  

 et tættere samarbejde som opført i artikel K.15 og de specifikke  

 betingelser for iværksættelse af et tættere samarbejde i  

 søjle 1 som opført i artikel 5a.
(Alm. del   bilag 1462 fra 1996-97) Spørgsmål nr. 226 på alm. del Spørgsmål (2/7-97):
Hvilken form for kvalificeret flertal er der tale om i  

 udformningen af K. 12, stk. 3 i TEU? Svar (5/9-97):
Det fremgår af artikel K.12, stk. 3, at  

 Rådet træffer afgørelse på de betingelser, der er  

 opstillet i artikel 2 i TEU, dvs. de almindelige bestemmelser om anvendelse  

 af forstærket samarbejde.
Det fremgår af artikel 2, at kun  

 repræsentanter for de deltagende medlemslande kan deltage i vedtagelsen  

 af afgørelser.
Kvalificeret flertal defineres således som samme  

 andel af de deltagende landes stemmer, vægtet i overensstemmelse med de  

 almindelige stemmeregler, jfr. artikel 148, stk. 2 i TEF.
(Alm. del   bilag 1462 fra 1996-97) Menneskerettigheder og demokrati Generelt Spørgsmål nr. 108 på alm. del Spørgsmål (4/4-97):
I det hollandske formandskabs addendum til den irske  

 rammetekst (bilag (96) 807) foreslår formandskabet væsentlige  

 ændringer, der berører Domstolens kompetence mht.  

 grundlæggende rettigheder.
Det drejer sig om tilføjelser til  

 artikel F, L og 0 i Maastrichttraktaten samt en ny artikel F.A, som henviser  

 til artikel F, stk. 1, der lyder:
»Unionen bygger på principperne om frihed, demokrati  

 og respekt for menneskerettighederne og de grundlæggende  

 frihedsrettigheder samt retsstatsprincippet; medlemsstaterne værner om  

 disse principper.« På baggrund heraf bedes ministeren besvare  

 følgende spørgsmål.
Er den danske regering enig i de af det hollandske  

 formandskab foreslåede ændringer?5 Svar (28/4-97):
 Regeringens overordnede holdning til  

 spørgsmålet fremgår af regeringens forhandlingsoplæg  

 fra december 1995. Det fremgår heraf, at regeringen finder, at det  

 bør overvejes at indskrive EU-borgernes grundlæggende  

 rettigheder i traktatens indledning (præambel). Det drejer sig  

 først og fremmest om menneskerettigheder og demokratiske  

 rettigheder.
Det hollandske formandskabs tillæg til det irske  

 formandskabs generelle ramme for et udkast til revision af traktaterne  

 indeholder en indskrivelse af grundlæggende rettigheder i de indledende  

 bestemmelser.
Samlet finder regeringen, at dette afsnit udgør et godt  

 grundlag for de videre forhandlinger i regeringskonferencen.
Forslaget indebærer, at der sker en styrket  

 placering af grundrettigheder i målsætningerne, samt at der  

 indføres en bestemmelse om suspension af en medlemsstats rettigheder i  

 tilfælde af grove og vedvarende krænkelser af  

 menneskerettighederne.
Dette må betegnes som positivt.
Desuden foreslås det at lade artikel F omfatte af  

 Domstolskontrol.
Dette kan regeringen støtte, dog således, at  

 søjle 2 og 3 ikke er omfattet.
Der lægges op til en styrkelse af traktaten med  

 hensyn til at sikre overholdelse af princippet om ligestilling mellem  

 mænd og kvinder.
Dette må ligeledes betegnes som positivt.
I det hollandske addendum indgår desuden en  

 ikke-diskriminationsbestemmelse, som tillader Rådet med enstemmighed at  

 træffe foranstaltninger til at forbyde forskelsbehandling på  

 grundlag af en række kriterier.
Regeringen finder det uklart, hvad  

 hensigten er med denne bestemmelse og vil søge dette opklaret i de  

 videre forhandlinger.
(Alm. del   bilag 948 fra 1996-97) Spørgsmål nr. 109 på alm. del Spørgsmål (4/4-97):
Hvad er den konkrete definition af grundlæggende  

 menneskerettigheder og frihedsrettigheder ifølge det hollandske  

 forslag? Svar (28/4-97):
 I det hollandske forslag defineres grundlæggende  

 menneskerettigheder og frihedsrettigheder ved en henvisning til den  

 europæiske konvention til beskyttelse af menneskerettigheder og  

 grundlæggende frihedsrettigheder, undertegnet i Rom den 4. november  

 1950 samt til medlemsstaternes fælles forfatningsmæssige  

 traditioner, som generelle principper for fællesskabsretten.
(Alm. del   bilag 948 fra 1996-97) Spørgsmål nr. 110 på alm. del Spørgsmål (4/4-97):
Betyder det hollandske forslag, at EF-Domstolen bliver  

 øverste myndighed i afgørelsen af, om et givet medlemsland  

 overholder de grundlæggende menneskerettigheder og  

 frihedsrettigheder? Svar (28/4-97):
Nej.
Det fremgår af de foreslåede  

 ændringer af artikel F og L i det hollandske formandskabs addendum til  

 den irske rammetekst (CONF/2500/96 add.1), at EF-Domstolen får  

 kompetence til at afgøre, om Unionen respekterer de  

 grundlæggende rettigheder.
(Alm. del   bilag 948 fra 1996-97) Spørgsmål nr. 127 på alm. del Spørgsmål (30/4-97):
 Skal svaret på spørgsmål 110 (EUU bilag  

 948) forstås således, at EF-Domstolen får kompetence til at  

 fortolke den europæiske menneskerettighedskonvention? I  

 bekræftende fald ønskes oplyst, hvorledes man i givet fald vil  

 håndtere modsatrettede afgørelser mellem denne domstol og den  

 europæiske menneskerettighedsdomstol.
 Svar (15/5-97):
EF-Domstolen inddrager allerede i dag den europæiske  

 menneskerettighedskonvention i sin fortolkning af EU-retten.
I denne  

 sammenhæng anvender og fortolker EF-Domstolen den europæiske  

 menneskerettighedskonvention i overensstemmelse med den praksis, som udvikles  

 af menneskerettighedsorganerne i Strasbourg.
Det beror således på  

 EF-Domstolen at søge at sikre, at der ikke træffes modsatrettede  

 afgørelser.
(Alm. del   bilag 1045 fra 1996-97) Spørgsmål nr. 128 på alm. del Spørgsmål (6/5-97):
Kan ministeren bekræfte, at den danske regering kan  

 støtte, at hele artikel F omfattes af domstolskontrol, sådan som  

 det fremgår af ministerens besvarelse af spørgsmål nr. 108  

 fra Folketingets Europaudvalg (jf. bilag 948), eller kan regeringen, som det  

 fremgår af besvarelsen af spørgsmål nr. 110 (jf. ligeledes  

 bilag 948), støtte det hollandske formandskabs addendum til den irske  

 rammetekst, der foreslår at lade artikel F, stk. 2, omfatte af  

 domstolskontrol? Svar (15/5-97):
 I det hollandske formandskabs tillæg til det irske  

 formandskabs generelle ramme for et udkast til revision af traktaterne (dok.-  

 CONF/2500/96 ADD 1) foreslås det at lade artikel L, som vedrører  

 Domstolens kompetence, finde anvendelse på artikel F.stk.2.
 Dette kan regeringen støtte, dog således, at  

 søjle 2 og 3 ikke er omfattet.
(Alm. del   bilag 1039 fra 1996-97) Spørgsmål nr. 111 på alm. del Spørgsmål (4/4-97):
Ud fra hvilke retskilder skal Domstolen afgøre, om  

 et medlemsland, et ansøgerland eller Fællesskabet respekterer de  

 grundlæggende rettigheder? Svar (28/4-97):
 Det fremgår af artikel F, stk. 2, jf. artikel L  

 i det hollandske formandskabs addendum til den irske rammetekst (CONF/2500/96  

 add.1), at de grundlæggende rettigheder som Domstolen kan tage stilling  

 til om Unionen overholder, er de rettigheder, som er indeholdt i Den  

 Europæiske Menneskerettighedskonvention, i medlemsstaternes  

 fælles forfatningsmæssige traditioner og i generelle EF-retlige  

 principper.
(Alm. del   bilag 948 fra 1996-97) Spørgsmål nr. 4 på L 1 Spørgsmål (3/4-98):
I Artikel F i TEU stod der tidligere: »Unionen respekterer  

 medlemsstaternes nationale identitet og deres styreformer, som bygger  

 på demokratiske principper«.
I den nye artikel 6, stk. 3, er den  

 sidste passage ikke medtaget.
Hvorfor har man ikke nævnt respekten for  

 medlemsstaternes (..) demokratiske principper i den nye tekst? Har det nogen  

 betydning? Svar (16/4-98):
 Amsterdamtraktaten indebærer visse ændringer  

 af artikel F i Traktaten om Den Europæiske Union.
Med det nye stk. 1 præciseres det, hvilke  

 principper Unionen bygger på.
Formuleringen er hentet fra tredje afsnit  

 i de præambulere bestemmelser i Traktaten om Den Europæiske  

 Union.
I konsekvens heraf bliver det tidligere stk. 1 til et  

 nyt stk. 3, idet stk. 2 forbliver uændret.
Det  

 nuværende stk. 3 bliver samtidigt til et nyt stk. 4.
 Da indholdet af sætningsledet (»og deres  

 styreformer, der bygger på demokratiske principper«) er indeholdt i det  

 nye stk. 1, har det ikke været nødvendigt at medtage  

 sætningsledet i det nye stk. 3.
 Det hedder således i det nye stk. 1, at  

 »Unionen bygger på principperne om frihed, demokrati og respekt for  

 menneskerettighederne og de grundlæggende frihedsrettigheder samt  

 retsstatsprincippet, der alle er principper som medlemsstaterne har til  

 fælles« (fremhævet her).
(L 1   bilag 11 fra 1997-98, 2. samling) Spørgsmål nr. 199 på alm. del Spørgsmål (2/7-97):
Hvad skal der efter ministerens opfattelse forstås  

 ved formuleringen i den nuværende artikel F om »medlemsstaternes  

 fælles forfatningsmæssige traditioner«? Svar (5/9-97):
 EU-traktatens artikel F, stk. 2, ændres ikke  

 med Amsterdam traktaten.
 De fælles forfatningsmæssige traditioner  

 indgår som element i afgrænsningen af, hvad der i EU-retlig  

 sammenhæng forstås ved grundlæggende rettigheder.
 At der henvises til »forfatningsmæssige traditioner«  

 og ikke blot til »forfatninger« skal ses i lyset af, at ikke alle EU's  

 medlemslande har egentlige forfatninger.
EF-Domstolen havde også inden Maastrichttraktatens  

 ikrafttræden en fast praksis, hvorefter de grundlæggende  

 rettigheder, der fulgte af medlemslandenes forfatningsmæssige  

 traditioner, var inkorporeret i EF-retten som et uskrevet generelt  

 retsprincip.
Med Maastricht-traktatens artikel F blev dette princip  

 traktatfæstet.
(Alm. del   bilag 1462 fra 1996-97) Spørgsmål nr. 31 på L 1 Spørgsmål (21/4-98):
Vil ministeren oversende udvalget en oversigt over, hvilke  

 »grundlæggende rettigheder«, der følger af medlemslandenes  

 forfatningsmæssige traditioner, i den betydning og den  

 udstrækning disse indgår som en del af den af EF-rettens uskrevne  

 generelle retsprincipper, jf. besvarelse af spørgsmål 199 i  

 Europaudvalget af 5. september 1997 på bilag (96) 1462? Svar (23/4-98):
Som det fremgår af besvarelsen af ovennævnte  

 spørgsmål, skal henvisningen til »forfatningsmæssige  

 traditioner« og ikke blot til »forfatninger« ses i lyset af, at ikke alle  

 EU's medlemslande har egentlige forfatninger.
Det er ikke muligt at opstille  

 en udtømmende oversigt over indholdet af disse  

 forfatningsmæssige traditioner.
(L 1   bilag 18 fra 1997-98, 2. samling) Spørgsmål nr. 5 på L 1 Spørgsmål (3/4-98):
 Udvalget udbeder sig oplysninger om status og  

 retsvirkninger af afgørelser fra Menneskerettighedsdomstolen i  

 Strasbourg i relation til de domme, der afsiges af Den Europæiske  

 Domstol i Luxembourg.
 Svar (16/4-98):
 Der er ingen formel sammenhæng mellem  

 Menneskerettighedsdomstolen i Strasbourg (EMD) og EF-Domstolen i  

 Luxembourg.
 Der er tale om to uafhængige retssystemer, hvor  

 Menneskerettighedsdomstolen i Strasbourg træffer afgørelse  

 på grundlag af Den Europæiske Menneskerettighedskonvention (EMRK)  

 med tilhørende protokoller, mens EF-Domstolens kompetenceområde  

 derimod primært baserer sig på EF-Traktaten (TEF).
Selvom EF-Domstolen ikke udtrykkeligt er forpligtet til at  

 påse EU-institutionernes overholdelse af menneskerettighederne, har der  

 gennem årerne udviklet sig en praksis, hvorefter Domstolen  

 undersøger, hvorvidt EU-reglerne - og deres anvendelse i  

 medlemsstaterne af de nationale myndigheder - respekterer  

 menneskerettighederne.
Denne undersøgelse angår selvsagt kun  

 Domstolens eget kompetenceområde, der hovedsageligt er begrænset  

 til »første søjle«, dvs.
EF-Traktaten.
 Denne prøvelse tager især udgangspunkt i de  

 principper, som er indeholdt i EMRK og i fælles principper fra  

 medlemslandenes nationale forfatninger, jf. artikel F, stk. 2 i  

 Traktaten om Den Europæiske Union.
Da der er tale om to uafhængige retssystemer, er  

 EF-Domstolen ved prøvelsen i princippet ikke forpligtet til at  

 følge Menneskerettighedsdomstolens praksis.
I praksis følger  

 EF-Domstolen dog Menneskerettighedsdomstolens afgørelser.
Amsterdamtraktaten indebærer ikke nogen  

 ændring i forholdet mellem Menneskerettighedsdomstolen i Strasbourg og  

 EF-Domstolen i Luxembourg.
Men Amsterdamtraktaten betyder en  

 traktatfæstelse af EF-Domstolens kompetence til at medvirke til at  

 sikre, at EU institutionernes handlinger respekterer de grundlæggende  

 rettigheder som de garanteres ved Den Europæiske  

 Menneskerettighedskonvention, jf. artikel L, litra d i Traktaten om Den  

 Europæiske Union.
(L 1   bilag 11 fra 1997-98, 2. samling) Spørgsmål nr. 23 på L 1 Spørgsmål (6/4-98):
Ministeren bedes redegøre for, hvordan kompetencen  

 i sager om overholdelse af menneskerettigheder bliver mellem  

 Menneskeretsdomstolen i Haag og EF-Domstolen, når Amsterdamtraktaten er  

 trådt i kraft? Svar (15/4):
 Der henvises til Udenrigsministeriets besvarelse af  

 spørgsmål 5 (L1 - bilag 2).
(L 1   bilag 10 fra 1997-98, 2. samling) Spørgsmål nr. 270 på alm. del Spørgsmål (3/7-97):
Er alle EU's medlemslande medlemmer af  

 Europarådet? Svar (5/9-97):
 Ja.
(Alm. del   bilag 1462 fra 1996-97) EU-borgeres ret til at søge asyl i et andet  

 EU-land Spørgsmål nr. 231 på alm. del Spørgsmål (2/7-97):
I udformningen af »Protokol til traktaten om oprettelse af  

 Det Europæiske Fællesskab om asyl for statsborgere i  

 EU-medlemsstaterne« er der i den eneste artikel, litra a anført et  

 forbehold, hvis et land fraviger sine forpligtelser.
Hvordan vurderes det, om  

 en sådan fravigelse har fundet sted, og hvad er forudsætningen  

 for, at EF konstaterer, at der er tale om en fravigelse? Svar (5/9-97):
Litra a i eneste artikel i protokollen om asyl for  

 statsborgere i EU-medlemsstaterne henviser til artikel 15 i Den  

 Europæiske Menneskerettighedskonvention.
Artikel 15 åbner  

 mulighed for, at en medlemsstat under krig eller anden offentlig  

 nødstilstand, som truer nationens eksistens, kan fravige en  

 række af Menneskerettighedskonventionens bestemmelser i det omfang, det  

 er strengt påkrævet af situationen.
Det pågældende land skal holde  

 Europarådets generalsekretær fuldt underrettet om de  

 foranstaltninger, som er truffet i henhold til artikel 15 og med hvilken  

 begrundelse.
Anvendelsen af artikel 15 kan efterprøves af Den  

 Europæiske Menneskerettighedskommission og - domstol.
Artikel 15 er en  

 undtagelsesbestemmelse til Menneskerettighedskonventionen, som fortolkes  

 indskrænkende.
(Alm. del   bilag 1462 fra 1996-97) Spørgsmål nr. 39 på L 1 Spørgsmål (21/4-98):
 Kan ministeren på baggrund af besvarelse af  

 spørgsmål 231 af 5. september 1997 på bilag (96) 1462  

 bekræfte, at det alene er, hvis landet retter henvendelse til  

 Europarådet om undtagelser iht. artikel 15 i den Europæiske  

 Menneskerettighedskonvention, at forbeholdet i »Protokol til traktaten om  

 oprettelse af Det Europæiske Fællesskab om asyl for statsborgere  

 i EU-medlemsstater« kan finde anvendelse.
 Svar (23/4-98):
 Det følger af protokollen om asyl for statsborgere  

 i Den Europæiske Unions medlemsstater, at en ansøgning om asyl,  

 der indgives af en statsborger i en medlemsstat, kan tages i betragtning  

 eller antages til behandling i en anden medlemsstat i fire tilfælde.  

 Disse er indeholdt i litra a) til d) i den eneste artikel i protokollen.
Litra a) omfatter den situation, hvor medlemsstaten, hvor  

 den pågældende person er statsborger, i medfør af artikel  

 15 i Den Europæiske Menneskerettighedskonvention har fraveget  

 bestemmelserne i denne konvention.
Anvendelsen af litra a) forudsætter,  

 at procedurerne herfor er iagttaget.
Dette indebærer bl.a., at det  

 pågældende land skal holde Europarådets  

 generalsekretær underrettet om de foranstaltninger, der er truffet i  

 henhold til artikel 15 og med hvilken begrundelse.
 Det bemærkes, at litra d) er en form for  

 sikkerhedsklausul, der giver medlemslandene ret til at behandle andre  

 EU-borgeres ansøgning om asyl i alle tilfælde under iagttagelse  

 af de i bestemmelsen beskrevne procedurer.
 For praksis for Danmarks vedkommende henvises til  

 Udenrigsministeriets besvarelse af spørgsmål 20 (ad L 1 - bilag  

 5).
(L 1   bilag 18 fra 1997-98, 2. samling) Spørgsmål nr. 232 på alm. del Spørgsmål (2/7-97):
Hvilke »forbedringer« mener ministeren at der kan komme  

 på tale i udformningen af »Erklæring ad eneste artikel, litra d,  

 i protokollen om asyl for statsborgere i EU-medlemsstaterne«?6 Svar (5/9-97):
I erklæringen til slutakten ad eneste artikel i  

 protokollen om asyl for statsborgere i EU-medlemslandene finder konferencen,  

 at spørgsmålet om misbrug af asylprocedurer og anvendelse af  

 relevante hurtige procedurer til behandling af åbenbart  

 grundløse asylansøgninger skal behandles nærmere.
Dette  

 skal ske med henblik på at indføre nye forbedringer, der kan  

 fremskynde disse procedurer.
Dette arbejde vil bygge videre på de  

 resolutioner, der allerede er vedtaget, jfr. samme erklæring.
(Alm. del   bilag 1462 fra 1996-97) Spørgsmål nr. 295 på alm. del Spørgsmål (11/7-97):
Vil »protokol til traktaten om oprettelse af Det  

 Europæiske Fællesskab om asyl for statsborgere i  

 EU-medlemsstater« medføre en ændret asylpraksis i Danmark? Svar (5/9-97):
Nej.
Efter protokollens eneste artikel, litra d, kan en  

 medlemsstat ensidigt træffe beslutning om at behandle en  

 asylansøgning ud fra forudsætningen om, at den er åbenbart  

 grundløs.
Efter den nuværende danske asylpraksis behandles  

 ansøgninger om asyl fra statsborgere i andre EU-lande efter proceduren  

 om åbenbart grundløse ansøgninger.
Dette vil fortsat  

 være tilfældet.
(Alm. del   bilag 1462 fra 1996-97) Spørgsmål nr. 20 på L 1 Spørgsmål (6/4-98):
Vil Amsterdamtraktatens asylprotokol medføre en  

 ændret asylpraksis i Danmark? Svar (14/4-98):
Alle asylansøgninger i Danmark vil fortsat blive  

 behandlet individuelt.
Asylprotokollen ændrer ikke ved den praksis.
Amsterdamtraktatens asylprotokol indebærer, at  

 Danmark vil skulle betragte EU-medlemslande som sikre oprindelseslande i  

 relation til alle retlige og praktiske spørgsmål i forbindelse  

 med asyl.
Såfremt en ansøgning om asyl indgives i Danmark af en  

 statsborger i en anden EU-medlemsstat, vil denne ansøgning i henhold  

 til asylprotokollen, blive behandlet ud fra formodningen om, at den er  

 åbenbart grundløs.
Dette er allerede gældende praksis.
Det  

 betyder, at asylsagen fortsat vil blive realitetsbehandlet i den almindelige  

 procedure for åbenbart grundløse sager, hvilket blandt andet  

 indebærer høring af Dansk Flygtningehjælp.
(L 1   bilag 8 fra 1997-98, 2. samling) Spørgsmål nr.
S 406 til udenrigsministeren af Keld  

 Albrechtsen Spørgsmål (10/11-97):
Kan udenrigsministeren garantere, at Amsterdamtraktatens  

 asylprotokol ikke vil indgå i det retlige grundlag for  

 afgørelsen af konkrete asylsager her i Danmark? Svar (24/11-97):
Amsterdamtraktatens asylprotokol vil indgå i det  

 retlige grundlag for behandlingen af konkrete asylsager i Danmark.
Danmark  

 vil herefter betragte EU medlemslande som sikre oprindelseslande i relation  

 til alle retlige og praktiske spørgsmål i forbindelse med asyl.  

 Såfremt en ansøgning om asyl indgives i Danmark af en  

 statsborger i en anden EU-medlemsstat, vil denne ansøgning i henhold  

 til asylprotokollens eneste artikel, litra d), blive behandlet ud fra  

 formodningen om, at den er åbenbart grundløs.
Det betyder, at  

 asylsagen vil blive realitetsbehandlet i den almindelige procedure for  

 åbenbart grundløse sager, hvilket blandt andet indebærer  

 høring af Dansk Flygtningehjælp.
 Den beskrevne fremgangsmåde svarer til den  

 nugældende danske procedure på asylområdet.
Der henvises i øvrigt til min besvarelse af  

 spørgsmål 295 fra Europaudvalget (alm. del - bilag 1280, 1287,  

 1299, 1308 og 1323).7 (Folketingets forhandlinger 1997-98, 1. samling side 1687) Spørgsmål nr.
S 407 til udenrigsministeren af Keld  

 Albrechtsen (EL) Spørgsmål (10/11-97):
Vil alle danske myndigheder være forpligtede til  

 helt og fuldt at efterleve Amsterdamtraktatens bestemmelse om, at EU-lande  

 anses som sikre oprindelseslande i alle retlige og praktiske  

 spørgsmål i forbindelse med asylsager? Svar (24/11-97):
Alle danske myndigheder vil naturligvis være  

 forpligtede til helt og fuldt at efterleve Amsterdamtraktatens bestemmelser,  

 når traktaten træder i kraft.
Som anført i besvarelsen af  

 spørgsmål S 406 vil asylprotokollen ikke medføre en  

 ændret praksis.
(Folketingets forhandlinger 1997-98, 1. samling side 1688) Spørgsmål nr.
S 408 til udenrigsministeren af Keld  

 Albrechtsen (EL) Spørgsmål (10/11-97):
Hvis et andet EU-land under henvisning til  

 Amsterdamtraktatens asylprotokol afviser en efter internationale konventioner  

 berettiget asylansøgning fra en borger i et andet EU-land, vil Danmark  

 så tilbyde den pågældende asyl? Svar (24/11-97):
Som anført i besvarelsen af spørgsmål  

 S 406 vil asylprotokollen ikke medføre en ændret praksis for  

 asylbehandlingen i Danmark.
Det her stillede spørgsmål er  

 hypotetisk, og en konkret asylanmodning vil blive behandlet individuelt.
(Folketingets forhandlinger 1997-98, 1. samling side 1688) Spørgsmål nr.
S 409 til udenrigsministeren af Keld  

 Albrechtsen (EL) Spørgsmål (10/11-97):
Vil den danske regering medvirke til at  

 håndhæve Amsterdamtraktatens asylprotokol på en sådan  

 måde, at en flygtning fra et EU-land tvinges til at søge asyl  

 uden for EU? Svar (24/11-97):
 Der henvises til besvarelsen af spørgsmål nr.  

 S 408.
(Folketingets forhandlinger 1997-98, 1. samling side 1688) Spørgsmål nr. 296 på alm. del Spørgsmål (11/7-97):
Er »protokol til traktaten om oprettelse af Det  

 Europæiske Fællesskab om asyl for statsborgere i  

 EU-medlemsstater« efter udenrigsministerens opfattelse i overensstemmelse med  

 Genèvekonventionen? Svar (5/9-97):
Efter protokollen kan EU-landene fortsat behandle alle  

 asylansøgninger fra enhver statsborger.
Dermed forhindrer  

 asylprotokollen på ingen måde EU's medlemslande i at leve op til  

 Genèvekonventionen.
(Alm. del   bilag 1462 fra 1996-97) Spørgsmål nr. 293 på alm. del Spørgsmål (11/7-97):
Hvad er baggrunden for den erklæring, som Belgien  

 har fundet det nødvendigt at afgive i relation til »protokol til  

 traktaten om oprettelse af Det Europæiske Fællesskab om asyl for  

 statsborgere i EU-medlemsstater«?8 Svar (5/9-97):
Belgien har afgivet en ensidig erklæring til  

 »protokol til traktaten om oprettelse af Det Europæiske  

 Fællesskab om asyl for statsborgere i EU-medlemsstater«.
I denne  

 erklæring godkender Belgien protokollen og anfører, at man i  

 overensstemmelse med protokollen vil foretage en individuel behandling af en  

 asylansøger fra en statsborger i et andet EU-land.
Tilsvarende vil  

 være tilfældet i Danmark.
 Baggrunden for det selvstændige belgiske behov for  

 en erklæring kan være, at anledningen til det spanske forslag om  

 en asylprotokol oprindeligt var Belgiens behandling af asylansøgninger  

 fra medlemmer af ETA.
(Alm. del   bilag 1462 fra 1996-97) Spørgsmål nr. 294 på alm. del Spørgsmål (11/7-97):
Hvorfor har Danmark ikke afgivet en tilsvarende  

 erklæring som Belgien i relation til »protokol til traktaten om  

 oprettelse af Det Europæiske Fællesskab om asyl for statsborgere  

 i EU-medlemsstater«? Svar (5/9-97):
Der henvises til besvarelsen af spørgsmål 293  

 og 295.9 (Alm. del   bilag 1462 fra 1996-97) Suspension af medlemsstaters rettigheder Spørgsmål nr. 1 på L 2 Spørgsmål (11/12-97):
Hvilke rettigheder udover stemmerettigheder kan  

 suspenderes ved gentagne konstaterede overtrædelser af  

 menneskerettighederne, som anført i Amsterdamtraktaten? Svar (10/2-98):
I EU-traktaten indsættes som art.
F.1 en  

 bestemmelse,. der betyder, at Rådet i dets sammensætning af  

 stats- og regeringscheferne med enstemmighed kan fastslå, at en  

 medlemsstat groft og vedvarende overtræder de principper om frihed,  

 demokrati og respekt for menneskerettigheder m.m. som Unionen bygger  

 på.
 Hvis en sådan overtrædelse er fastslået,  

 kan Rådet med kvalificeret flertal beslutte at suspendere visse af de  

 rettigheder, der følger af traktatgrundlaget for Den Europæiske  

 Union.
I EF-traktaten indsættes der som art. 236 en  

 bestemmelse svarende til art.
F.1 i EU-traktaten.
Denne regel  

 indebærer, at sanktionsbestemmelsen i art.
F.1 i EU-traktaten  

 også indføres med virkning for søjle 1-samarbejdet.
I art.
F.I og art. 236 angives de stemmerettigheder, der  

 er tillagt repræsentanten for den pågældende medlemsstats  

 regering i Rådet, som et eksempel på en rettighed, der vil kunne  

 suspenderes.
Det fremgår samtidig af bestemmelsernes udformning, at  

 også andre rettigheder, der følger af anvendelsen af  

 traktatgrundlaget, vil kunne suspenderes.
Rådets valg af sanktionsform  

 må - fra sag til sag - bero på et konkret skøn.  

 Rådet skal i sit valg tage hensyn til en evt. suspensions mulige  

 følger for fysiske og juridiske personers rettigheder og  

 forpligtelser.
(L 2   bilag 5 fra 1997-98, 1. samling) Spørgsmål nr. 28 på L 1 Spørgsmål (21/4-98):
I besvarelse af spørgsmål 1 på L 2 fra  

 1997-98 1. samling, der også er optrykt på bilag 1 på  

 nærværende lovforslag, har ministeren anført, at  

 Ministerrådet i sit valg af sanktionsform skal »tage hensyn til en evt.  

 suspensions mulige følger for fysiske og juridiske personers  

 rettigheder og forpligtelser«.
På hvilke traktatbestemmelser baserer  

 ministeren denne del af svaret og vil ministeren redegøre for, hvad  

 det nærmere betyder? Svar (23/4-98):
 Det hedder i artikel F.1, stk. 2, 2. punktum om  

 suspension af visse af en medlemsstats rettigheder som følge af denne  

 stats grove og vedvarende overtrædelser af de grundlæggende  

 rettigheder, at » Rådet tager i så fald hensyn til en sådan  

 suspensions mulige følger for fysiske og juridiske personers  

 rettigheder og forpligtelser«.
Rådets valg af sanktionsform må - fra sag til  

 sag - bero på et konkret skøn.
I dette skøn kan  

 Rådet inddrage eventuelle konsekvenser, som en sådan suspension  

 måtte få for fysiske og juridiske personer.
Dette er bl.a. udtryk  

 for, at de almindelige forvaltningsretlige principper om bl.a.  

 proportionalitet og berettiget forventning er anerkendt i EF-retten.
Der er  

 således åbnet mulighed for, at Rådet ved valg af  

 sanktionsform f.eks. kan tage hensyn til, at enkeltpersoner eller firmaer  

 rammes uforholdsmæssigt hårdt.
(L 1   bilag 18 fra 1997-98, 2. samling) Ikke-diskrimination Spørgsmål nr. 200 på alm. del Spørgsmål (2/7-97):
Hvordan skal udtrykket »hensigtsmæssige  

 foranstaltninger« i udformningen af den nye artikel 6a i TEF  

 forstås? Svar (5/9-97):
Artikel 6a er en hjemmelsbestemmelse.
Den betyder, at  

 Fællesskabet inden for traktatens rammer og med enstemmighed kan  

 vedtage retsakter til bekæmpelse af forskelsbehandling.
Disse retsakter  

 kan både være bindende og ikke-bindende, jf.
EF-traktatens  

 artikel 189.
»Foranstaltninger« er et hyppigt brugt udtryk, der er en  

 samlende betegnelse for alle de retsakter, der kan vedtages med hjemmel i en  

 given artikel.
At foranstaltningerne skal være »hensigtsmæssige«  

 må ses som et krav om, at de skal være passende i forhold til  

 hensigten med bestemmelsen.
At vedtagelsen skal ske inden for traktatens rammer  

 betyder, at bestemmelsens anvendelsesområde er begrænset til de  

 områder, hvor traktaten allerede tillægger Fællesskabet  

 kompetence.
Med andre ord skal retsakter hjemlet i artikel 6a tage  

 udgangspunkt i allerede kendte samarbejdsområder.
Der kan således  

 ikke med hjemmel i artikel 6a vedtages regulering af forskelsbehandling  

 generelt, som også gælder uden for TEF's  

 anvendelsesområde.
(Alm. del   bilag 1462 fra 1996-97) Spørgsmål nr.
S 472 til kirkeministeren af Pia  

 Kjærsgaard (DF) Spørgsmål (20/5-98):
Hvilken indflydelse får et ja til Amsterdamtraktaten  

 fra dansk side på den status, den danske folkekirke har, og vil  

 ministeren foranledige en omgående uvildig juridisk undersøgelse  

 iværksat, således at det kan klarlægges om andre  

 trossamfund i Danmark med Amsterdamtraktaten i hånden kan erklære  

 sig diskrimineret, når der eksempelvis opkræves dansk kirkeskat,  

 når staten ansætter præster på  

 tjenestemandsvilkår, og når teologistuderende kan få  

 SU? Svar (26/5-98):
 Amsterdamtraktatens artikel 6 A er sålydende:
»Med forbehold af denne traktats øvrige  

 bestemmelser og indenfor rammerne af de beføjelser, som traktaten  

 tillægger Fællesskabet, kan Rådet med enstemmighed på  

 forslag af kommissionen og efter høring af Europa-Parlamentet  

 træffe hensigtsmæssige foranstaltninger til at bekæmpe  

 forskelsbehandling på grund af race, etnisk oprindelse, religion eller  

 tro, handicap, alder eller seksuel orientering.« Denne bestemmelse er hverken en forbuds- eller  

 påbudsbestemmelse i forhold til, hvorledes man i de enkelte lande kan  

 eller skal organisere kirkers og religiøse sammenslutningers forhold.  

 Artikel 6A giver ikke de enkelte lande pligt til at udforme regler om kirkers  

 og religiøse organisationers forhold på en bestemt måde.  

 Den giver kun mulighed for, at Rådet kan træffe foranstaltninger  

 til at bekæmpe forskelsbehandling på grundlag af bl.a. religion  

 og tro, indenfor rammerne af traktaten i øvrigt.
Der er derimod ikke  

 tale om en bestemmelse, der i sig selv pålægger medlemslandene  

 visse pligter med henblik på at bekæmpe en sådan  

 forskelsbehandling.
Det vil være op til Rådet selv at  

 skønne, om der skal træffes foranstaltninger, jf. formuleringen  

 »kan Rådet«, og en sådan beslutning skal - i givet fald -  

 vedtages med enstemmighed.
 Et ja til Amsterdamtraktaten får derfor ingen  

 indflydelse på den status som den danske folkekirke har.  

 Spørgsmål som f.eks. hvordan præster i folkekirken  

 ansættes og opkrævning af kirkeskat m.v. er nationale anliggender  

 og falder uden for traktatens anvendelsesområde.
 Den grundlovssikrede særstilling for den danske  

 folkekirke, som fremgår af grundlovens § 4, hvorefter den  

 evangelisklutherske kirke er den danske folkekirke og som sådan  

 understøttes af staten, vil derfor ikke blive berørt af  

 Amsterdamtraktaten og det er min opfattelse, at Traktaten heller ikke kan  

 indebære, at Danmark forpligtes til at træffe foranstaltninger,  

 der har til formål at ligestille andre trossamfund med folkekirken.
Dette har regeringslederne givet udtryk for med vedtagelse  

 af en erklæring i tilknytning til traktaten om kirkers og  

 konfessionsløse organisationers status.
Af denne erklæring  

 fremgår det, at »Den Europæiske Union respekterer og  

 anfægter ikke den status i henhold til national lovgivning, som kirker  

 og religiøse sammenslutninger eller samfund har i medlemsstaterne.
Den  

 Europæiske Union respekterer ligeledes filosofiske og  

 konfessionsløse organisationers status.« I de andre EU-lande har man valgt mange andre måder  

 at organisere kirkernes forhold på og det er min opfattelse, at  

 såvel regeringerne som kirkerne i Europa, i lighed med hvad vi i  

 Danmark ønsker, lægger vægt på, at det er noget man  

 selv skal bestemme i de enkelte lande.
På denne baggrund finder jeg  

 ikke, at der er grund til at iværksætte en yderligere analyse af  

 folkekirkens status efter en vedtagelse af Amsterdamtraktaten.
(Folketingets forhandlinger 1997-98, 2. samling side 1687) Udvidelsen10 Spørgsmål nr.
S 2995 til udenrigsministeren af Keld  

 Albrechtsen (EL) Spørgsmål (11/8-97):
Kan ministeren oplyse, hvordan et dansk nej til  

 Amsterdamtraktaten kan forsinke optagelsen af ny medlemslande i EU? Svar (21/8-97):
Som det fremgår af besvarelsen af  

 spørgsmål S 2941 af 4. august 1997, er det aftalt, at  

 udvidelsesforhandlingerne med ansøgerlandene i Central- og  

 Østeuropa samt Cypern skal indledes seks måneder efter  

 regeringskonferencens afslutning.
Udvidelsesforhandlingerne vil således  

 starte i begyndelsen af 1998.
 Det er en forudsætning for gennemførelsen af  

 udvidelsesforhandlingerne i overensstemmelse med tidsplanen, at  

 Amsterdamtraktaten kan ratificeres af samtlige medlemslande.
 Sammenkædningen af resultatet af  

 regeringskonferencen og indledningen af udvidelsesforhandlingerne  

 fremgår blandt andet af konklusionerne fra Det Europæiske  

 Råd i Firenze den 21.-22. juni 1996:
»Det Europæiske Råd henviste til sine  

 konklusioner fra Madrid og understregede behovet for, at Kommissionens  

 udtalelser og rapporter om udvidelser, som ønsket i Madrid, foreligger  

 snarest muligt efter afslutningen af regeringskonferencen, således at  

 den indledende forhandlingsfase med landene i Central- og Østeuropa,  

 kan falde sammen med indledningen af forhandlingerne med Cypern og Malta et  

 halvt år efter regeringskonferencens afslutning og under hensyn til  

 resultaterne heraf.« Det er således gjort til en klar politisk  

 forudsætning for iværksættelse af optagelsesforhandlinger,  

 at der mellem de nuværende EU-lande opnås enighed om en revideret  

 traktat.
Det skete på Det Europæiske Råds møde i  

 Amsterdam den 16.-17. juni 1997, hvor Det Europæiske Råd  

 konkluderede følgende:
 »Det Europæiske Råd noterer sig, at der med  

 den vellykkede afslutning af regeringskonferencen nu er banet vej for at  

 indlede udvidelsesprocessen i overensstemmelse med konklusionerne fra Det  

 Europæiske Råd i Madrid.
 ...
På [mødet i Luxembourg i december 1997] vil  

 Det Europæiske Råd - med henblik på at muliggøre den  

 konkrete indledning af forhandlinger snarest muligt efter december 1997 -  

 træffe de nødvendige afgørelser om udvidelsesprocessen  

 generelt og herunder tage stilling til de praktiske arrangementer for den  

 indledende forhandlingsfase og styrkelsen af Unionens  

 førtiltrædelsesstrategi samt andre mulige midler til at  

 forstærke samarbejdet mellem EU og alle ansøgerlande.« Optagelsesforhandlinger forventes indledt i begyndelsen af  

 1998 i overensstemmelse med konklusionerne fra Amsterdam.11 (Folketingets forhandlinger 1996-97 side 8682) Forenkling m.v.
Spørgsmål nr. 7 på L 1 Spørgsmål (6/4-98):
 I bemærkningerne til lovforslaget er det blandt  

 andet anført, at det velkendte søjle 1-, søjle 2- og  

 søjle 3-samarbejde fortsættes som henholdsvis EF-samarbejdet,  

 FUSP- samarbejdet og RIA-samarbejdet (eller rest søjle 3). Denne  

 opdeling følger Maastrichttraktaten, som ændres ved  

 Amsterdamtraktaten.
I den konsoliderede eller forenklede EU-traktat, der er  

 vedlagt Amsterdam-traktaten, står Unionstraktaten først som en  

 selvstændig traktat med FUSP-samarbejdet og politisamarbejdet.
Derefter  

 kommer en anden selvstændig traktat, nemlig EF-traktaten.  

 Indebærer dette efter ministerens vurdering, at den traditionelle  

 søjleopbygning er forsvundet med Amsterdamtraktaten, idet det må  

 antages, at de to konsoliderede traktater bliver de faktisk anvendte  

 traktater, såfremt traktaten ratificeres i Danmark? Er det efter ministerens vurdering endvidere rimeligt at  

 kalde EF-samarbejdet for søjle 1, når det er placeret sidst i en  

 ny selvstændig traktat.
 Svar 14/4-98):
Søjlekonstruktionen i det europæiske  

 samarbejde er en pædagogisk illustration af opbygningen af  

 EU-samarbejdet, der baserer sig på den rækkefølge,  

 hvorefter de forskellige samarbejdsområder er tilkommet.
Man taler  

 på den baggrund om, at EU-samarbejdet har tre søjler samt en  

 overligger og en underligger.
 Rækkefølgen er afspejlet i opbygningen af  

 traktaten om Den Europæiske Union (TEU) fra 1993.
 Overliggeren, der vedrører de fælles  

 indledende bestemmelser for det europæiske samarbejde, er indeholdt i  

 afsnit I (artikel A-F) i traktaten om Den Europæiske Union.
 Ændringerne vedrørende det overstatslige  

 søjle 1-samarbejde, der har sin oprindelse i Kul- og  

 Stålfællesskabet fra 1952, Det Europæiske Økonomiske  

 Fællesskab fra 1958 og Det Europæiske Atomenergifællesskab  

 også fra 1958, er indeholdt i traktatens afsnit II, III og IV (artikel  

 G, H og I).
Søjle 2-samarbejdet om den fælles  

 udenrigs- og sikkerhedspolitik er indeholdt i traktatens afsnit V (artikel J).
 Søjle 3-samarbejdet om retlige og indre  

 anliggender er indeholdt i traktatens afsnit VI (artikel K).
 Endelig er de fælles afsluttende bestemmelser  

 (underliggeren) indeholdt i afsnit VII (artikel L-S).
Amsterdamtraktaten ændrer ikke ved  

 rækkefølgen af afsnittene i traktaten om Den Europæiske  

 Union og følgelig heller ikke ved søjlekonstruktionen.
Dette  

 fremgår af ækvivalenstabellen, der er optrykt som bilag til  

 traktaten (s. 69 i lovforslaget om Danmarks ratifikation af  

 Amsterdamtraktaten). Tilsvarende gælder for den konsoliderede version  

 af traktaterne.
 Afslutningsvis skal bemærkes, at de konsoliderede  

 traktater ikke er en formel del af traktaten, jf. bemærkningerne til  

 lovforslaget s. 239.
(L 1   bilag 7 fra 1997-98, 2. samling) Spørgsmål nr. 243 på alm. del Spørgsmål (3/7-97):
Hvad er »kodifikation af lovtekster« i udformningen af  

 erklæring om kvaliteten af EF-lovgivningens affattelse andet  

 afsnit? Svar (5/9-97):
Kodifikation af lovtekster er udtryk for en  

 sammenskrivning af et oprindeligt regelsæt og senere vedtagne  

 ændringer hertil.
I Danmark »kodificeres« ændrede love  

 løbende ved hjælp af lovbekendtgørelser.
Formålet  

 hermed er at gøre det lettere at anvende de pågældende  

 bestemmelser i praksis.
(Alm. del   bilag 1462 fra 1996-97) Danmarks forbehold generelt12 Spørgsmål nr.
S 1948 til statsministeren af Kirsten  

 Jacobsen (FP) Spørgsmål (9/4-97):
Hvordan vil statsministeren sikre, at Danmark ikke  

 forpligtes, såfremt der under de igangværende  

 regeringsforhandlinger indskrives tekst i EU's traktater vedrørende  

 forholdet mellem EU og Vestunionen? Svar (18/4-97):
Forhandlingerne i regeringskonferencen er i fuld gang.
Det  

 er endnu for tidligt at sige, hvad det endelige forhandlingsresultat vil  

 blive.
 Regeringens forhandlingsposition fremgår af  

 forhandlingsgrundlaget af 11. december 1995, som der blev konstateret bred  

 politisk opbakning til i Folketinget den 12. december 1995.
 Det fremgår heraf, at regeringen forhandler i  

 respekt af den særstilling, der blev fastlagt i Edinburgh i 1992, bl.a.  

 vedr. den Fælles udenrigs- og sikkerhedspolitik.
Regeringen har ved flere lejligheder tilkendegivet, at  

 denne særstilling står fast både før, under og efter  

 regeringskonferencen.
Det gælder selvsagt også med hensyn til den  

 Fælles Udenrigs- og Sikkerhedspolitik.
(Folketingets forhandlinger 1996-97 side 6307) Spørgsmål nr.
S 1947 til statsministeren af Kirsten  

 Jacobsen (FP) Spørgsmål (9/4-97):
Vil statsministeren sikre, at Danmark følger i  

 Storbritanniens fodspor og nedlægger veto mod planer om at sammenskrive  

 Vestunionens og EU's traktater? Svar (18/4-97):
Jeg henviser til mit svar på spørgsmål  

 nr.
S 1948.
(Folketingets forhandlinger 1996-97 side 6307) Spørgsmål nr. 137 på alm. del Spørgsmål (28/5-97):
 Ministeren bedes - som lovet på  

 Europaudvalgsmødet den 22. maj 1997 - sende et notat om betydningen i  

 dag af ændringsforslaget til § 2 vedtaget i forbindelse med  

 tillægsbetænkningen afgivet af Markedsudvalget den 8. maj 1992  

 til lovforslag L 240, herunder Danmarks muligheder for at blokere en  

 overflytning af emner fra søjle 3 til søjle 1.
 Svar (9/6-97):
Ændringsforslaget til tiltrædelsesloven blev  

 vedtaget i 1992, jfr. lovforslag nr.
L 240, som blev vedtaget af Folketinget  

 ved 3. behandling den 12. maj 1992. Ændringsforslaget blev vedtaget  

 igen i 1993, jfr. lov nr. 281 af 28. april 1993.
Ændringsforslaget betyder, at der er to  

 områder hvor der ikke overlades beføjelser i medfør af  

 grundlovens § 20. Det drejer sig for det første om ØMU'ens  

 3. fase.
Det drejer sig for det andet om eventuel overførsel af  

 samarbejdsområder fra det mellemstatslige samarbejde i Unionstraktatens  

 søjle 3 til EF-samarbejdet i søjle 1.
 Overførsel af samarbejdsområder fra  

 søjle 3 til søjle 1 kan besluttes i medfør af  

 Unionstraktatens artikel K.9, jfr. artikel K.1 nr. 1-6. Det kan også  

 besluttes på en regeringskonference i medfør af Unionstraktatens  

 artikel N stk. 1. I begge tilfælde indebærer  

 beslutningsproceduren enstemmighed blandt medlemslandene og  

 efterfølgende ratifikation i de nationale parlamenter.
(Alm. del   bilag 1171 fra 1996-97) Spørgsmål nr.
S 2989 til udenrigsministeren af Keld  

 Albrechtsen (EL) Spørgsmål (11/8-97):
Har den danske regering sikret sig, at de fire danske  

 undtagelser, som er indeholdt i Maastrichttraktaten og præciseret i  

 Edinburghafgørelsen, også vil være gældende efter en  

 eventuel ikrafttrædelse af den ny unionstraktat? Svar (21/8-97):
Varigheden af de danske særregler i  

 Edinburghafgørelsen er fastlagt i dennes afsnit E, der henviser til  

 Unionstraktatens art.
Q og art.
N, stk. 2.
På de områder, hvor Unionstraktaten ikke  

 ændres ved Amsterdamtraktaten, er de danske særregler indeholdt i  

 Edinburghafgørelsen.
Dette er tilfældet med hensyn til  

 Edinburghafgørelsens afsnit B om ØMU.
På de områder, hvor Unionstraktaten  

 ændres ved Amsterdamtraktaten, er særreglerne fra  

 Edinburghafgørelsen skrevet ind i Protokol nr. 5 om Danmarks stilling.  

 Dette er tilfældet med hensyn til indholdet af afsnit C om  

 forsvarspolitik, som nu er afspejlet i art. 6 i Protokol nr. 5 til  

 Amsterdamtraktaten om Danmarks stilling, og indholdet af afsnit D om retlige  

 og indre anliggender som nu er afspejlet i art. 1-5 i denne protokol, samt i  

 erklæring (nr. 2) fra Danmark ad art.
K.14, som regeringskonferencen  

 har noteret sig.
Protokol nr. 5 til Amsterdamtraktaten indeholder i  

 præamblen en udtrykkelig henvisning til Edinburghafgørelsen.  

 Hertil kommer, at indholdet af Edinburgh-afgørelsens afsnit A om  

 borgerskab nu er afspejlet i Amsterdamtraktatens art. 2, pkt. 9).
Hermed er den danske særstilling fortsat sikret med  

 den nye traktat.13 (Folketingets forhandlinger 1996-97 side 8679) Ratifikation14 Spørgsmål nr.
S 771 til statsministeren af Kristian  

 Thulesen Dahl (DF) Spørgsmål (6/12-96):
Vil statsministeren på baggrund af, at det irske  

 formandskab har fremlagt et traktatudkast, der betyder øget afgivelse  

 af suverænitet, garantere en dansk folkeafstemning om resultatet af  

 EU's regeringskonference, og hvornår vil den i givet fald  

 komme?15 Mundtligt svar (11/12-96):
 Kristian Thulesen Dahl (DF):
 Det irske formandskab har fremlagt et forslag til ny  

 traktattekst for Den Europæiske Union, som på mange områder  

 er ret vidtgående.
 Derfor er det selvfølgelig interessant at vide, at  

 hvis det traktatudkast på nogen måde bliver en realitet, om  

 statsministeren så kan garantere den danske befolkning, at den danske  

 befolkning bliver spurgt ved en folkeafstemning, om man vil acceptere det  

 traktatudkast eller noget lignende, eller man ikke vil.
Jeg har hørt, at statsministeren de seneste dage  

 har ytret sig omkring spørgsmålet, men ikke i særlig  

 præcise vendinger - ikke noget med, at statsministeren ville garantere  

 en folkeafstemning.
Det, jeg håber vi kan få et klart svar  

 på fra statsministerens side, er naturligvis at få en garanti  

 for, at befolkningen kan regne med, at der kommer en sådan  

 folkeafstemning, hvis det irske forslag på nogen måde bliver  

 bragt i anvendelse.
 Statsministeren (Poul Nyrup Rasmussen):
Regeringen har ikke på nuværende tidspunkt  

 taget endelig stilling til spørgsmålet om afholdelse af en  

 folkeafstemning om resultatet af regeringskonferencen.
Regeringen har  

 gentagne gange sagt, at det vil vi tage stilling til, når det endelige  

 forhandlingsresultat foreligger.
Og sådan er det fortsat.
 Hvis der bliver noget at stemme om, og det kan vi nu  

 engang kun vurdere, når det endelige resultat foreligger, så kan  

 jeg bekræfte, at så bliver der en folkeafstemning.
 Kristian Thulesen Dahl (DF):
Statsministeren siger: Hvis der er noget at stemme om,  

 så skal danskerne til en folkeafstemning.
Så spørger jeg  

 helt konkret: Hvis det irske forslag til en ny traktat eksempelvis blev  

 vedtaget, vil statsministeren så mene, at der foreligger en situation,  

 hvorunder der vil skulle holdes en dansk folkeafstemning? Altså med andre ord: Kan statsministeren, hvis det  

 var udgangspunktet, garantere, at der så bliver en dansk  

 folkeafstemning? Keld Albrechtsen (EL):
Jeg vil gerne spørge statsministeren på  

 baggrund af, at regeringen eller i hvert fald statsministeren tidligere har  

 rejst tvivl om viljen til at spørge befolkningen ved en  

 folkeafstemning: Kan vi nu i næste uge med regeringens medvirken  

 få vedtaget en dagsorden, hvor vi får fastslået, at  

 grundlaget fra nu af og fremefter er, at vi går ud fra som 100 pct.  

 sikkert, at resultatet er således, at der skal være en  

 folkeafstemning? Vil regeringen være med til sammen med os andre at  

 vedtage en dagsorden i Folketinget? Det får vi jo mulighed for,  

 når vi skal have forespørgselsdebatten i næste uge.
Jeg  

 tror, det vil være klogt ud fra en demokratisk synsvinkel, at  

 regeringen er med til at fjerne den tvivl, som statsministeren jo har  

 sået om hele det demokratiske grundlag for det, der foregår.
 Frank Dahlgaard (KF):
[ingen mikrofon] Statsministeren (Poul Nyrup Rasmussen):
Til hr.
Kristian Thulesen Dahl kan jeg sige, som jeg i  

 går gav udtryk for, at hvis det irske forslag, som vi nu kender det -  

 og det er lagt frem vel at mærke som et forhandlingsgrundlag, det skal  

 vi hele tiden huske, og der kan ske mange, mange ændringer undervejs,  

 og der vil formentlig ske mange ændringer undervejs, sådan som vi  

 har oplevet det før, og sådan vil det også ske igen - i  

 det store hele vil være slutresultatet, så har jeg tilkendegivet  

 i går, at så trækker vi klart i retning af en dansk  

 folkeafstemning, og det vil jeg gerne gentage i dag.
Når jeg har sagt det på den måde, er det  

 selvsagt også, fordi alle erfaringer jo viser os, at den tekst, et  

 formandskab spiller ud med, jo meget sjældent er hundrede procent  

 identisk med den tekst, der bliver slutresultatet; og dermed har jeg  

 også svaret på hr.
Keld Albrechtsens spørgsmål til  

 mig.
Jeg tror, det er klogest, at vi tager tingene i den  

 rigtige rækkefølge: at vi er klar, når det gælder  

 vores forventninger.
Og den forventning, jeg har understreget, har  

 været den, jeg just har givet udtryk for, at alt trækker i den  

 retning.
Men jeg tror også, det er klogest at vente med at tage endelig  

 stilling, til vi kender det færdige forhandlingsresultat.
Man skal jo  

 have noget at tage stilling til.
Og til hr.
Frank Dahlgaard vil jeg sige - og dermed har  

 jeg også svaret på spørgsmålet om, hvordan vi  

 forholder os i den situation - at det må afhænge af situationen  

 til den tid.
Jeg tror også, det her må bero på, at vi tager  

 tingene i den rigtige rækkefølge.
Og så vil jeg blot for min part slutte med at sige,  

 at det måske også er klogt, at vi fortsætter nogle af de  

 her tekniske overvejelser i Europaudvalget.
Jeg ved, at vi allerede i morgen  

 - som bekendt - har den sædvanlige gennemgang af oplægget til  

 Dublinmødet her om få dage.
 Kristian Thulesen Dahl (DF):
 Statsministeren må forstå, at når det  

 her spørgsmål optager ganske mange både her i huset og  

 uden for huset, så er det naturligvis, fordi mange er utrygge ved, at  

 statsministerens og flertallet i Folketingets holdning til  

 spørgsmålet om folkeafstemning skal afgøres af, om der  

 ser ud til i befolkningen at være et flertal for eller imod den  

 endelige traktat efter regeringskonferencen.
Det er også derfor, at statsministeren kunne skabe  

 klarhed og tryghed i modsætning til den utryghed, der består, ved  

 i dag klart at sige ja eller nej til spørgsmålet om, hvorvidt  

 der vil komme en folkeafstemning, hvis det irske formandskabs forslag bliver  

 det endelige resultat i stort set den form, hvori det foreligger -  

 selvfølgelig med de ændringer, der nødvendigvis må  

 komme i de forhandlinger, der også skal være.
Det svar synes jeg  

 statsministeren burde kunne give meget mere klart, end det kommer til udtryk,  

 for at skabe den tryghed og den klarhed, som jeg synes vi har krav  

 på.
 Keld Albrechtsen (EL):
 Når statsministeren ikke er i stand til at give  

 løfte om, at vi må vente på retssagen, og når  

 statsministeren ikke er i stand til at give tilsagn om at gå med i en  

 dagsorden på tirsdag, så rejser statsministeren nu igen den  

 tvivl, som han tidligere har skabt om det demokratiske grundlag for det, der  

 foregår.
 Det synes jeg er meget betænkeligt, og derfor vil  

 jeg godt spørge statsministeren: Hvis vi nu - og sådan har jeg  

 forstået det - er enige om, at hvis det bliver det irske udspil, eller,  

 hvad der jo er sandsynligt, noget, der er endnu værre, hvorfor kan vi  

 så ikke skrive det i en dagsorden på tirsdag, at der så  

 skal være en folkeafstemning? Det forstår jeg ikke, for så  

 ville statsministeren jo kunne fjerne den tvivl, han selv har skabt om sit  

 demokratiske sindelag i denne her sag.
Jeg vil godt sige til statsministeren, at TV-Avisen har  

 oplyst, at Venstre ikke vil stemme for et forslag om folkeafstemning, hvis vi  

 stiller et sådant på tirsdag.
Venstre siger mange ting og  

 gør det modsatte; men det skulle da forhåbentlig ikke  

 gælde for statsministeren også.
 Frank Dahlgaard (KF):
Jeg fik ikke et svar, som jeg forstod, fra statsministeren  

 på, hvorvidt man vil afvente resultatet af den retssag, der  

 kører - og som formentlig går videre til Højesteret - om,  

 hvorvidt den eksisterende Maastricht-Traktat og dansk tiltrædelse af  

 den er i overensstemmelse med den danske grundlovs § 20. Vil man afvente  

 det, sådan som udenrigsministeren offentligt har tilkendegivet, eller  

 vil man ikke, sådan som statsministeren i hvert fald på et  

 tidligere tidspunkt har tilkendegivet? Hvad er regeringens politik her? Hermed sluttede spørgsmålet.
(Folketingets forhandlinger 1996-97 side 2386) Spørgsmål nr.
S 3243 til statsministeren af Kim Behnke  

(FP) Spørgsmål (1/9-97):
Hvad er begrundelsen for, at statsministeren ikke vil  

 oplyse befolkningen om, hvornår der skal være folkeafstemning om  

 Amsterdam-traktaten? Svar (16/9-97):
 Regeringen vil ved begyndelsen af det nye  

 folketingsår fremlægge lovforslag med henblik på afholdelse  

 af en folkeafstemning i Danmark om ratifikation af Amsterdamtraktaten.
 Folkeafstemningen ventes afholdt i 1998.
 Folketinget vil få oplyst datoen for  

 folkeafstemningen, så snart den er fastlagt.
(Folketingets forhandlinger 1996-97 side 8885) Spørgsmål nr. 323 på alm. del Spørgsmål (24/9-97):
 Ministeren bedes give en redegørelse for de  

 øvrige 14 EU-landes procedure og tidshorisont for ratifikation af  

 Amsterdamtraktaten.
 Svar (30/9-97):
Der henvises til statsministerens besvarelse af 23.  

 september 1997 af spørgsmål nr.
S 3426 stillet af  

 folketingsmedlem Kristian Thulesen Dahl (DF). Kopi af besvarelsen  

 vedlægges.
(Alm. del   bilag 1544 fra 1996-97) Spørgsmål nr.
S 3426 til statsministeren af Kristian  

 Thulesen Dahl (DF) Spørgsmål (15/9-97):
Vil statsministeren redegøre for  

 ratifikationsproceduren af Amsterdamtraktaten- i hvert af de øvrige  

 EU-lande - herunder redegøre for, om statsministeren opfordrer de  

 øvrige statsledere til at lade foretage en folkeafstemning om  

 Amsterdamtraktaten i de respektive lande, så befolkningernes opbakning  

 til Amsterdamtraktaten prøves? Svar (24/9-97):
Regeringen har besluttet, at der skal afholdes en  

 folkeafstemning i Danmark.
Regeringen ønsker ikke at blande sig i  

 ratifikationsproceduren i de øvrige medlemslande, herunder i  

 spørgsmålet om eventuel afholdelse af en folkeafstemning.
 På baggrund af indberetninger fra de danske  

 ambassader i de øvrige EU-lande har regeringen følgende  

 foreløbige oplysninger om ratifikationsproceduren i de øvrige  

 lande.
Belgien: Belgiens ratifikation skal  

 forelægges for - og modtage tilslutning fra - i alt syv parlamenter,  

 henholdsvis Det Føderale Parlament (over- og underhuset) samt de  

 regionale og de sproglige fællesskabers parlamenter.
Den formelle  

 anmodning om parlamenternes tilslutning vil blive fremsat i oktober.
Der er  

 ikke mulighed for folkeafstemning.
Ratifikationsproceduren forventes  

 afsluttet i foråret 1998.
 Finland: Udenrigsministeriet vil udarbejde en  

 samlet redegørelse december 1997, og et lovforslag vil kunne  

 fremlægges ultimo januar 1998. Ratifikationsproceduren forventes  

 færdig i foråret 1998 (april). Der afholdes ingen  

 folkeafstemning.
Frankrig: Ud over en lov om ratifikation af  

 Amsterdamtraktaten kræver en fransk tilslutning til traktaten muligvis  

 en ændring af forfatningen.
Afklaring heraf afventer en udtalelse fra  

 Forfatningsrådet.
Både for loven og en evt. ændring af  

 forfatningen er der mulighed for folkeafstemninger.
Hvis der ikke afholdes  

 folkeafstemning, vil ratifikationsproceduren kunne være afsluttet i  

 april eller maj 1998. Proceduren vil kunne trække ud i tilfælde  

 af en folkeafstemning.
Grækenland: Ratifikation kan ske med simpelt  

 flertal i parlamentet.
Der afholdes ingen folkeafstemning.
Proceduren  

 forventes afsluttet sidst i 1997 eller i begyndelsen af 1998.
Holland: Ratifikationsproceduren kræver  

 tilslutning fra det rådgivende »statsråd« og parlamentets to  

 kamre.
Der afholdes ikke folkeafstemning.
Processen må forventes  

 afsluttet i efteråret 1998.
Irland: Ratifikationen forsinkes af det fremrykkede  

 præsidentvalg.
Parlamentsbehandlingen ventes afsluttet i  

 indeværende år, og der vil derefter blive afholdt folkeafstemning  

 i foråret 1998. Ratifikationsproceduren ventes afsluttet i  

 foråret 1998.
Italien: Ratifikationen skal behandles som et  

 almindeligt lovforslag.
Forslaget fremsættes umiddelbart efter  

 underskrivelsen.
Ratifikationsproceduren kan formentlig først  

 forventes afsluttet et godt stykke ind i 1998. Der afholdes ingen  

 folkeafstemning.
Luxembourg: Ratifikationsforslaget ventes fremlagt  

 i november og realitetsbehandlet primo 1998 i henhold til normal procedure  

 med to læsninger, udvalgsbetænkning samt høring af  

 statsråd.
Der afholdes ikke folkeafstemning.
Ratifikationsproceduren  

 påregnes afsluttet inden sommerferien 1998.
Portugal: Ratifikationsproceduren indebærer,  

 at regeringen fremsætter forslag til parlamentsresolution om, at  

 præsidenten kan ratificere.
Resolutionen skal vedtages med simpelt  

 flertal.
Ratifikationsprocessen forventes afsluttet omkring sommeren 1998.  

 Det overvejes at afholde en folkeafstemning om et bredt EU-tema.
En  

 sådan afstemning har dog ingen forbindelse med den formelle  

 ratifikationsprocedure.
Spanien: Ratifikationen skal behandles i  

 parlamentets to kamre.
Der kan ikke gives sikre oplysninger om  

 tidsforløbet, men proceduren må forventes færdiggjort  

 enten i foråret eller efteråret 1998. Der afholdes ingen  

 folkeafstemning.
Sverige: Der forventes forelagt et lovforslag for  

 Riksdagen i midten af december.
Lovforslaget behandles i foråret 1998.  

 Der afholdes ingen folkeafstemning.
Ratifikationsprocessen ventes afsluttet i  

 foråret 1998 (april/maj).
Tyskland: Lovforslaget om ratifikationen vil blive  

 forelagt Forbundsdag og Forbundsråd.
Der stiles mod en hurtig  

 vedtagelse af lovforslaget, dvs. vedtagelse marts 1998. Der afholdes ingen  

 folkeafstemning.
Storbritannien: Den for ratifikationen  

 nødvendige nationale lovgivning vil blive forelagt og behandlet efter  

 de sædvanlige lovprocedurer.
Først derefter vil ratifikationen,  

 som sker uden parlamentets involvering og uden folkeafstemning, finde sted.  

 Processen forventes afsluttet inden sommeren 1998.
Østrig: Der vil blive forelagt et lovforslag  

 om ratifikation for parlamentet i februar/marts 1998. Forslaget undergives  

 hastebehandling.
Forslaget skal vedtages med 2/3-flertal.
Der lægges  

 vægt på, at den østrigske ratifikation er på plads,  

 inden Østrig overtager formandskabet, dvs. inden 1. juli 1998. Der  

 forventes ikke afholdt folkeafstemning.
(Folketingets forhandlinger 1996-97 side 8930) Spørgsmål nr. 57 på alm. del Spørgsmål (9/1-98):
 Vil ministeren sørge for, at Europaudvalget snarest  

 muligt får fremsendt det franske forfatningsråds afgørelse  

 om forholdet mellem forfatningen og Amsterdamtraktaten i hele dens ordlyd i  

 en dansk oversættelse.
 Svar (19/1-98):
 For besvarelse af spørgsmålet henvises til  

 vedlagte notat.
 Det franske Forfatningsråds udtalelse om  

 Amsterdamtraktaten.
I.
Det franske Forfatningsråd har onsdag den 31.  

 december 1997 fastslået, at en fransk ratifikation af  

 Amsterdamtraktaten forudsætter en forfatningsændring.
Forfatningsrådets udtalelse er tilgået  

 Folketingets Europaudvalg i den franske originalversion den 9. januar 1998  

 (alm. del bilag 417). Udtalelsen foreligger kun på fransk.
Rådets  

 Generalsekretariat har på forespørgsel oplyst, at man ikke  

 påtænker at oversætte udtalelsen til andre  

 fællesskabssprog, idet noget sådant ville forudsætte en  

 henvendelse fra fransk side.
2. Forfatningsrådets udtalelse indeholder en  

 redegørelse for Amsterdamtraktaten i forhold til den franske  

 forfatning.
Redegørelsen munder ud i en beslutning, hvori det  

 fastslås, at fransk ratifikation af Amsterdamtraktaten  

 forudsætter en forfatningsændring.
Forfatningsrådets indsigelser vedrører alene  

 kapitlet om personers frie bevægelighed.
Mere eksplicit er  

 Forfatningsrådets beslutning begrundet i muligheden for på sigt  

 at anvende kvalificeret flertal og fælles beslutningstagen på  

 områderne grænsekontrol, asyl-, flygtninge - og  

 indvandrerspørgsmål (Amsterdamtraktatens art. 73 O, jf. art. 73  

 J og 73 K).
3. Forfatningsrådets beslutning var ventet.
Allerede  

 under regeringskonferencen tilkendegav man fra fransk side, at man  

 forudså at få forfatningsmæssige problemer med de nye  

 bestemmelser om fri bevægelighed.
Det skal bemærkes, at forfatningsændringer  

 ikke er ualmindelige i Frankrig.
Forfatningen kan ændres på to  

 måder.
For det første vil parlamentet i særlig samling  

 kunne forestå vedtagelsen af forfatningsændringen.
Den anden  

 mulighed er at lægge spørgsmålet ud til folkeafstemning.  

 Det er præsidenten, der vælger fremgangsmåden.
I 1992  

 gennemførtes en forfatningsændring forud for Frankrigs  

 tilslutning til Maastrichttraktaten.
Man anvendte i denne forbindelse  

 parlamentsproceduren.
Temaet for den efterfølgende folkeafstemning i  

 september 1992 var spørgsmålet om godkendelse af selve  

 lovforslaget om ratifikation af Traktaten om Den Europæiske Union.
 De foreløbige tilkendegivelser fra franske  

 regeringskredse er, at Forfatningsrådets afgørelse var ventet,  

 og at man nu vil studere den konkrete tekst nærmere, før man  

 træffer en afgørelse vedr. spørgsmålet om valg af  

 form for vedtagelsen af en forfatningsændring.
(Alm. del   bilag 461 fra 1997-98, 1. samling) Spørgsmål nr.
S 2941 til statsministeren af Jan  

 Køpke Christensen (FP) Spørgsmål (4/8-97):
Hvad agter regeringen at foretage sig i tilfælde af,  

 at det bliver et dansk nej til Amsterdamtraktaten? Svar (14/8-97):
Proceduren for, at Amsterdamtraktaten kan træde i  

 kraft, fremgår af artikel 14 i traktatens almindelige og afsluttende  

 bestemmelser (dok.
CONF. 4004/97 (da), side 145, der har følgende  

 ordlyd:
»1. Denne traktat skal ratificeres af De Høje  

 Kontraherende Parter i overensstemmelse med deres respektive  

 forfatningsmæssige bestemmelser.
Ratifikationsdokumenterne deponeres  

 hos Den Italienske Republiks regering.
2. Denne traktat træder i kraft den første  

 dag i den anden måned, der følger efter den sidste signatarstats  

 deponering af ratifikationsdokumentet.« Som det fremgår af disse bestemmelser, har  

 målet for regeringskonferenceforhandlingerne været at nå  

 frem til et forhandlingsresultat, som alle deltagende regeringer kan anbefale  

 under den nationale ratifikationsproces.
Regeringen har tilkendegivet, at der  

 vil blive afholdt en bindende folkeafstemning, før Amsterdamtraktaten  

 kan ratificeres af Danmark.
Amsterdamtraktaten er resultatet af 15 måneders  

 forhandlinger i regeringskonferencen.
Forud var gennemført omfangsrige  

 forberedelser, herunder arbejdet i den såkaldte Refleksionsgruppe.  

 Regeringen har deltaget aktivt i hele dette forløb med henblik  

 på at sikre danske interesser.
Dette er sket i tæt samspil med  

 Folketingets partier.
Regeringen arbejder for et dansk ja til Amsterdamtraktaten  

 ved den kommende folkeafstemning.
Den nye traktat imødekommer i meget  

 vid udstrækning danske europapolitiske prioriteter, som disse er  

 udtrykt i bl.a. det forhandlingsgrundlag, som blev godkendt af et meget bredt  

 flertal i Folketinget den 12. december.
Amsterdamtraktaten er efter  

 regeringens opfattelse et godt samlet resultat for Danmark.
Regeringen finder  

 det i klar dansk interesse at ratificere traktaten.
 I tilfælde af et dansk nej til Amsterdamtraktaten  

 ved en kommende dansk folkeafstemning vil der opstå en - for Danmark og  

 Europa - meget usikker og vanskelig situation.
 Det er aftalt, at udvidelsesforhandlingerne med  

 ansøgerlandene i Central- og Østeuropa samt Cypern skal  

 indledes seks måneder efter regeringskonferencens afslutning.  

 Udvidelsesforhandlingerne vil således starte i begyndelsen af 1998. Det  

 er en forudsætning for gennemførelsen af  

 udvidelsesforhandlingerne i overensstemmelse med tidsplanen, at  

 Amsterdamtraktaten kan ratificeres af samtlige medlemslande.
 Samtidig med udvidelsen vil EU i de kommende år  

 skulle forhandle en finansieringsreform, herunder reform af landbrugs- og  

 strukturpolitikkerne.
Danmark har meget store politiske og økonomiske  

 interesser at varetage i disse forhandlinger.
I tilfælde af et nej vil  

 Danmarks rolle og muligheder for at varetage vores interesser i alle disse  

 spørgsmål blive afgørende forringet.
Folketinget og  

 regeringen måtte i givet fald drøfte konsekvenserne heraf i  

 fællesskab.
 Regeringen sikrede i Amsterdam de fire danske forbehold.  

 Det er ikke i Danmarks interesse at udvide omfanget af sin særstilling  

 i forhold til Amsterdamtraktaten.
En egentlig genforhandling af Amsterdamtraktaten vil  

 kræve indkaldelse af en regeringskonference.
I Traktaten om Den  

 Europæiske Union art.
N, stk. 1 bestemmes, at »Enhver medlemsstats  

 regering eller Kommissionen kan forelægge Rådet forslag til  

 ændring af Traktater, som Unionen bygger på.
Hvis Rådet efter høring af Europa-Parlamentet  

 og i givet fald af Kommissionen udtaler sig til fordel for afholdelse af en  

 konference mellem repræsentanterne for Medlemsstaternes regeringer,  

 indkaldes denne af Rådets formand for i fællesskab at  

 fastlægge de ændringer, der skal foretages i nævnte  

 Traktater.
Hvis det drejer sig om institutionelle ændringer på  

 det monetære område, skal Rådet for Den Europæiske  

 Centralbank også høres.
Ændringerne træder i kraft efter at være  

 blevet ratificeret af alle Medlemsstaterne i overensstemmelse med deres  

 forfatningsmæssige bestemmelser.« Regeringen anser det ikke for realistisk, at Danmark i  

 tilfælde af et nej ved en kommende dansk folkeafstemning vil kunne  

 opnå et flertal - dvs. mindst 7 af de øvrige medlemslandes  

 støtte - til afholdelse af en ny regeringskonference med henblik  

 på genforhandling af Amsterdamtraktaten.
Regeringen finder, at debatten frem til folkeafstemningen  

 bør koncentreres om Amsterdamtraktatens indhold og betydning for  

 udvidelsen.
Efter regeringens opfattelse udgør Amsterdamtraktaten  

 samlet set det for Danmark bedst opnåelige forhandlingsresultat i  

 regeringskonferencen.
Regeringen agter at deltage aktivt og konstruktivt i  

 debatten på dette grundlag.
(Folketingets forhandlinger 1996-97 side 8717) AFSNIT II EF-samarbejdet (søjle 1) Subsidiaritet (nærhedsprincippet)16 Spørgsmål nr. 3 på L 2 Spørgsmål (11/12-97):
På hvilke områder forbedres  

 nærhedsprincippet med Amsterdamtraktaten? Svar (10/2-98):
 Amsterdamtraktaten indeholder en præcisering i selve  

 traktatteksten af, hvorledes nærhedsprincippet skal finde  

 anvendelse.
Amsterdamtraktaten ændrer ikke på det  

 grundlæggende nærhedsprincip, som fastlagt i art.
B i  

 EU-traktaten og art. 3 B i EF-traktaten.
Amsterdamtraktaten indeholder  

 imidlertid i tilknytning til disse bestemmelser som noget nyt en Protokol om  

 anvendelse af nærhedsprincippet og proportionalitetsprincippet.
Denne  

 protokol svarer i generelle træk til indholdet af de politiske  

 retningslinier vedrørende nærhedsprincippet, der blev vedtaget  

 på Det Europæiske Råds møde i Edinburgh i december  

 1992. Amsterdamtraktaten markerer således en traktatfæstelse af  

 disse retningslinier i form af en juridisk bindende protokoltekst.
(L 2   bilag 5 fra 1997-98, 1. samling) Spørgsmål nr. 240 på alm. del Spørgsmål (3/7-97):
I udformningen af protokol om anvendelse af  

 nærhedsprincippet stk. 5 anføres at »begge aspekter« skal  

 være overholdt.
Herefter anføres ét aspekt, og en  

 angivelig følge heraf.
Hvad er det andet aspekt og hvorfor har man  

 ikke valgt at bibeholde hele den tekst, der ligger til grund for  

 protokollen? Svar (5/9-97):
 Der er i nærhedsprotokollens artikel 5 ikke fjernet  

 nogen aspekter i forhold til Edinburgh konklusionerne af 12. december 1992  

 vedrørende nærhed.
Det første aspekt er, at målene for den  

 påtænkte handling ikke i tilstrækkelig grad opfyldes af  

 medlemsstaterne inden for rammerne af deres nationale  

 forfatningsmæssige system.
Det andet aspekt er, at de derfor bedre kan  

 gennemføres på fællesskabsplan.
(Alm. del   bilag 1462 fra 1996-97) Spørgsmål nr. 305 på alm. del Spørgsmål (3/7-97):
 Udenrigsministeren anmodes om nærmere at  

 redegøre for, hvilke principper der er tale om for »forholdet mellem  

 national lovgivning og fællesskabslovgivning«, som udgør en del  

 af grundlaget for anvendelse af bl.a. subsidiaritetsprincippet på  

 baggrund af udformningen af artikel 2 i protokollen om »anvendelse af  

 nærhedsprincippet og proportionalitetsprincippet.
 Svar (5/9-97):
 Selve nærhedsprincippet bygger på princippet  

 om, at Fællesskabet kun handler, hvis og i det omfang formålet  

 bedre kan nås af Fællesskabet end af medlemsstaterne, jf.  

 EF-traktatens art. 3 B, stk. 2.
Principperne om forholdet mellem national lovgivning og  

 fællesskabslovgivning er udviklet af EF-Domstolen.
Af relevante  

 afgørelser fra EF-Domstolen kan der blandt andet henvises til sagen  

 Costa mod ENEL (Sag 6/64).
(Alm. del   bilag 1462 fra 1996-97) Unionsborgerskab Spørgsmål nr. 304 på alm. del Spørgsmål (11/7-97):
 Udenrigsministeren anmodes om at udarbejde en oversigt  

 over, hvilke rettigheder en statsborger i et EU land får som  

 følge af unionsborgerskabet.
 Svar (5/9-97):
Der indføres ikke nye egentlige  

 unionsborgerrettigheder som følge af Amsterdamtraktaten.
Dog  

 tilføjes til artikel 8 D i TEF, at enhver unionsborger kan skrive til  

 institutionerne på et af de 12 officielle sprog og få svar  

 på samme sprog.
 De egentlige traktatbundne rettigheder tilknyttet  

 unionsborgerskabet er opført i Maastricht-traktatens artikel 8 - 8 D.  

 Det drejer sig om:
-	retten til på visse betingelser at færdes og opholde sig  

 frit på medlemsstaternes område, -	valgret og valgbarhed ved kommunale valg og europaparlamentsvalg i en  

 medlemsstat, hvor pågældende har bopæl, men ikke  

 statsborgerskab, -	retten til diplomatiske og konsulære myndigheders beskyttelse i  

 tredjelande, hvor pågældendes hjemland ikke er  

 repræsenteret, -	retten til at indgive andragender til Europa-Parlamentet samt -	retten til at henvende sig til EU's ombudsmand.
 Herudover er der selvsagt mulighed for i den  

 sekundære lovgivning at give unionsborgere andre rettigheder.
 Listen over egentlige traktatgivne unionsborgerrettigheder  

 kan kun ændres ved enstemmig rådsbeslutning eller gennem en  

 traktatændringsprocedure.
 Det bemærkes, at det med Amsterdamtraktaten  

 traktatfæstes, at unionsborgerskabet er et supplement til det nationale  

 statsborgerskab og ikke træder i stedet for dette.
(Alm. del   bilag 1462 fra 1996-97) Fri bevægelighed (asylpolitik m.v.) Generelt Spørgsmål nr. 225 på alm. del Spørgsmål (2/7-97):
Er udtrykket »et område med frihed, sikkerhed og  

 retfærdighed« defineret eller præciseret noget sted, eller  

 fremgår det alene implicit af udformningen af artikel A i  

 TEU?17 Svar (5/9-97):
Det må formodes, at spørgsmålet  

 henviser til artikel A i TEF.
Et område med frihed, sikkerhed og  

 retfærdighed er blevet brugt af det hollandske formandskab som en  

 samlebetegnelse for en række nye regler i Amsterdamtraktaten.
Det er  

 samtidig en målsætning for Unionen, jfr. artikel B i TEU,  

 hvorefter Unionen skal bevares og udbygges som et område med frihed,  

 sikkerhed og retfærdighed.
Dette område defineres som et  

 område, hvor der er fri bevægelighed for personer, kombineret med  

 passende foranstaltninger vedrørende kontrol ved de ydre  

 grænser, indvandring, asyl og forebyggelse og bekæmpelse af  

 kriminalitet.
 Dette område virkeliggøres i.h.t. artikel A i  

 TEF, artikel K.1. i TEU og med integration af Schengenreglerne.
(Alm. del   bilag 1462 fra 1996-97) Spørgsmål nr. 292 på alm. del Spørgsmål (11/7-97):
 På baggrund af »udkast til Amsterdamtraktaten«  

 (Europaudvalgets bilag (96) 1239), som blev vedtaget på det afholdte  

 topmøde i Amsterdam, anmodes udenrigsministeren om at besvare  

 følgende spørgsmål:
Hvilken nærmere betydning har henvisningen til  

 artikel K. 3 litra e i EU-traktaten, sådan som den er anført i  

 Artikel A, litra a i EF-traktaten?18 Svar (5/9-97):
Artikel A giver anvisninger på, hvordan et  

 område med frihed, sikkerhed og retfærdighed gradvis  

 indføres.
En af disse metoder er angivet i artikel K. 3 litra e,  

 hvorefter der gradvis kan vedtages foranstaltninger til fastsættelse af  

 mindsteregler for, hvad der udgør kriminelle handlinger og for  

 straffene for organiseret kriminalitet og andre alvorlige forbrydelser.
Med  

 henvisningen gives der en tidsmæssig ramme for indførelse af  

 foranstaltninger.
Der er ikke tale om sammenblanding af de to  

 samarbejdsformer i søjle 1 og søjle 3.
(Alm. del   bilag 1462 fra 1996-97) Spørgsmål nr. 202 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 redegøre for, hvilke »foranstaltninger« der kan komme på tale i  

 henhold til udformningen af artikel C (stk. 1, 2, 3 og 4).19 Svar (5/9-97):
»Foranstaltninger« er et hyppigt brugt udtryk, der er en  

 samlende betegnelse for alle de retsakter, der kan vedtages med hjemmel i en  

 given artikel.
Den relevante artikel, artikel C, stk. 1-4, vil blive  

 placeret i søjle 1. Det medfører, at opregningen af de  

 foranstaltninger, der kan vedtages med hjemmel i artikel C, stk. 1-4,  

 kan findes i artikel 189. Der nævnes følgende retsakter:  

 forordninger, direktiver, beslutninger, henstillinger og udtalelser.
(Alm. del   bilag 1462 fra 1996-97) Spørgsmål nr.
S 115 til udenrigsministeren af Kristian  

 Thulesen Dahl (DF) Spørgsmål (15/10-97):
Vil udenrigsministeren under henvisning til  

 Amsterdamtraktatens nye bestemmelse om øget fri bevægelighed for  

 personer m.v. redegøre for, i hvilket omfang de i 1990 vedtagne 3  

 opholdsdirektiver nu kommer til at dække en udvidet  

 personkreds?20 Svar (23/10-97):
 Amsterdamtraktaten blev undertegnet den 2. oktober 1997.  

 Herefter er ratifikationsprocedurerne indledt i de enkelte medlemslande.  

 Amsterdamtraktaten træder i kraft den første dag i den anden  

 måned efter at alle medlemslande har ratificeret traktaten.
Amsterdamtraktatens ikrafttrædelse får ikke  

 virkning for indholdet af reglerne i de tre opholdsdirektiver.
De  

 gældende bestemmelser i de tre direktiver, herunder om personkredsen,  

 vil derfor stå uændret indtil de måtte blive ændret  

 ved selvstændige foranstaltninger.
(Folketingets forhandlinger 1997-98, 1. samling side 650) Asyl, indvandring og visum Spørgsmål nr. 8 på L 1 Spørgsmål (6/4-98):
Hvad betyder Amsterdamtraktaten for EU's asyl- og  

 flygtningeregler? Svar (14/4-98):
Samarbejdet om EU's asyl- og flygtningepolitik finder i  

 dag sted inden for rammerne af det mellemstatslige samarbejde i søjle  

 3. At samarbejdet er mellemstatsligt, kommer bl.a. til udtryk ved, at de  

 afgørelser, der træffes, ikke binder borgerne direkte.
Endvidere  

 inddrages f.eks.
Europa-Parlamentet og EF-Domstolen alene i begrænset  

 omfang i forhold til det overstatslige samarbejde i søjle 1.
Med Amsterdamtraktaten overføres samarbejdet om  

 asyl- og flygtningepolitikken til det overstatslige samarbejde i søjle  

 1. Ud over at der opstilles klare målsætningsbestemmelser for  

 samarbejdet, konkretiseres det, hvilke regler der kan vedtages på  

 området.
Målet i henhold til traktaten er således, at der  

 skal vedtages fælles regler inden for 5 år efter traktatens  

 ikrafttræden.
I denne periode vil beslutninger skulle træffes med  

 enstemmighed.
Herefter vil man kunne overgå til kvalificeret flertal,  

 hvis alle lande er enige om det.
Mange af de regler, der vil kunne vedtages,  

 vil være minimumsstandarder, som alle medlemslandene skal opfylde.
De  

 enkelte lande vil derfor kunne opretholde højere standarder.
(L 1   bilag 8 fra 1997-98, 2. samling) Spørgsmål nr. 9 på L 1 Spørgsmål (6/4-98):
Hvad er Danmarks stilling i forhold til det fremtidige  

 EU-samarbejde om asyl- og flygtningepolitikken? Svar 14/4-98):
Med Amsterdamtraktaten flyttes samarbejdet om asyl og  

 indvandring fra det mellemstatslige samarbejde (søjle 3) over i det  

 overstatslige (søjle 1). I overensstemmelse med forbeholdet vil  

 Danmark ikke deltage i dette samarbejde.
De andre landes beslutninger samt  

 Domstolens afgørelser vil ikke gælde for Danmark.
Danmark vil  

 ikke kunne stemme, og Danmark vil ikke skulle bidrage til EU's udgifter  

 på området.
Danmark vil dog kunne give sin mening til kende i EU,  

 når de andre lande forhandler.
Danmark går ind for et styrket EU-samarbejde om  

 asyl- og flygtningepolitikken.
Det er der ikke noget nyt i.
Der er behov for  

 et internationalt samarbejde, der kan tage hånd om problemerne på  

 området.
(L 1   bilag 8 fra 1997-98, 2. samling) Spørgsmål nr. 10 på L 1 Spørgsmål (6/4-98):
Vil Amsterdamtraktaten føre til flere eller  

 færre flygtninge i Europa? Svar 14/4-98):
Antallet af flygtninge i Europa afhænger af de  

 globale flygtningebevægelser fremover.
Antallet af flygtninge og  

 fordrevne bestemmes af en lang række faktorer, såsom krige og  

 naturkatastrofer verden over.
Det er ikke Amsterdamtraktaten, der skaber  

 flygtningestrømmene.
Amsterdamtraktaten skaber som noget nyt mulighed for at  

 vedtage fælles regler på flygtninge- og asylområdet i  

 overstatsligt regi.
Indholdet af disse regler vil afhænge af, hvad de  

 involverede lande kan blive enige om.
Reglerne skal i de første 5  

 år efter Amsterdamtraktatens ikrafttræden vedtages med  

 enstemmighed.
Herefter vil man kunne overgå til kvalificeret flertal,  

 hvis alle lande er enige om det.
Endelig skal bemærkes, at mange af de regler, der  

 måtte blive vedtaget, under alle omstændigheder alene vil  

 være minimumsstandarder.
Det står derfor ethvert land frit for at  

 have højere standarder.
(L 1   bilag 8 fra 1997-98, 2. samling) Spørgsmål nr. 29 på L 1 Spørgsmål (21/4-98):
I besvarelse af spørgsmål 10, jf.
L 1 bilag 8  

 har ministeren anført, at »antallet af flygtninge i Europa  

 afhænger af de globale flygtningebevægelser fremover«.
Skal  

 ministerens svar forstås sådan, at de restriktioner af forskellig  

 karakter, som måtte være indført eller måtte blive  

 indført, ingen rolle spiller for antallet af flygtninge i Europa? Svar (23/4-98):
Som anført vil antallet af flygtninge i Europa  

 fremover afhænge af de globale flygtningebevægelser, der  

 bestemmes af en lang række faktorer, såsom krige verden over.
Det  

 er ikke Amsterdamtraktaten - eller anden form for lovgivning - der skaber  

 eller begrænser flygtningestrømmene.
Konkrete regler om  

 betingelser for tildeling eller fratagelse af asyl kan have betydning for  

 antallet af personer, der i en konkret situation tildeles asyl, men vil  

 næppe have nævneværdig betydning for antallet af personer,  

 der søger asyl.
(L 1   bilag 18 fra 1997-98, 2. samling) Spørgsmål nr. 11 på L 1 Spørgsmål (6/4-98):
Vil Amsterdamtraktaten føre til flere eller  

 færre flygtninge i Danmark? Svar (14/4-98):
 Spørgsmålet, om der kommer flere eller  

 færre flygtninge til Danmark, beror ikke på Amsterdamtraktaten.  

 Det er ikke Amsterdamtraktaten, der skaber flygtningestrømmene.
 Om der kommer flere eller færre flygtninge til  

 Europa som helhed, afhænger derimod af udviklingen af de globale  

 flygtningestrømme.
Dublinkonventionen indeholder endvidere klare regler med  

 henblik på at undgå »asylshopping«.
Herved modvirkes, at den  

 enkelte asylansøger kan rejse fra det ene EU-land til det andet for at  

 få behandlet sin asylansøgning i det land, hvor vedkommende har  

 bedst mulighed for at få asyl.
 Der henvises i øvrigt til besvarelsen af  

 spørgsmål 10 ovenfor.
(L 1   bilag 8 fra 1997-98, 2. samling) Spørgsmål nr. 12 på L 1 Spørgsmål (6/4-98):
Kan Danmark føre en selvstændig asyl- og  

 flygtningepolitik, såfremt der vedtages fælles regler på  

 området i medfør af Amsterdamtraktaten? Svar (14/4-98):
Danmark står på grund af det danske forbehold  

 uden for det overstatslige samarbejde på flygtninge- og  

 asylområdet i EU.
Danmark er derfor ikke med til at træffe  

 beslutninger på området.
Omvendt er Danmark ikke bundet af  

 dem.
Danmark vil have mulighed for at føre en  

 selvstændig asyl- og flygtningepolitik, også når der  

 vedtages fælles regler på området i medfør af  

 Amsterdamtraktaten.
Der henvises i den forbindelse til besvarelsen af  

 spørgsmål 11.
 Det bemærkes, at i det omfang de fælles regler  

 vil være udtryk for en udbygning af Schengenacquiset, vil proceduren  

 omtalt i besvarelsen af spørgsmål 16 nedenfor finde  

 anvendelse.
(L 1   bilag 8 fra 1997-98, 2. samling) Spørgsmål nr. 204 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 redegøre for, hvem der vil og ikke vil kunne søge asyl i  

 henhold til de bestemmelser, der anvendes i udformningen af artikel C,  

 stk. 1 i TEF.21 Svar (5/9-97):
 Artikel C, stk. 1, ses ikke umiddelbart at kunne  

 få indflydelse på, hvem der vil kunne søge asyl.
 Der gives således mulighed for at fastsætte  

 regler for, hvilket land, der skal behandle en asylansøgning,  

 minimumsstandarder for modtagelsen af asylansøgere,  

 tredjelandsstatsborgeres opnåelse af flygtningestatus og for proceduren  

 vedrørende tildeling eller fratagelse af flygtningestatus.
 Eventuelle regler vil skulle overholde  

 Genèvekonventionens bestemmelser, herunder regler om  

 non-refoulement.
(Alm. del   bilag 1462 fra 1996-97) Spørgsmål nr. 205 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 foretage en sammenligning mellem det flygtningebegreb, der anvendes i  

 udformningen af artikel C. stk. 2 i TEF, og det danske »de facto«  

 flygtningebegreb.22 Svar (5/9-97):
Artikel C, stk. 2 giver hjemmel til at vedtage regler  

 om minimumstandarder for midlertidig beskyttelse af fordrevne og for  

 personer, der i øvrigt har behov for international beskyttelse.
Der er  

 ligeledes mulighed for at vedtage regler, der kan fremme en ligelig fordeling  

 mellem medlemsstaterne af indsatsen med hensyn til modtagelse af flygtninge  

 og fordrevne, og følgerne heraf.
Artikel C, stk. 2 får  

 således som udgangspunkt først en effekt den dag, der vedtages  

 regler i.h.t. artiklen.
Der kan derfor ikke på nuværende tidspunkt  

 foretages en sammenligning med det flygtninge begreb, der måtte blive  

 lagt til grund i de fremtidige vedtagelser.
Det skal understreges, at der vil  

 være tale om minimumsregler, jfr. også artikel C, stk. 5.  

 Fremtidige vedtagelser vil derfor ikke have indflydelse på det danske  

 de factoflygtningebegreb, der omfatter personer, som ikke er omfattet af  

 Flygtningekonventionen, men hvor det af lignende grunde, som anført i  

 Konventionen, eller af andre tungtvejende grunde ikke bør  

 kræves, at de vender tilbage til deres hjemland, jf.  

 Udlændingelovens paragraf 7, stk. 2.
(Alm. del   bilag 1462 fra 1996-97) Spørgsmål nr. 203 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 gennemgå, hvilke andre »relevante aftaler« der er tale om i  

 udformningen af artikel C, stk. 1 i TEF.23 Svar (5/9-97):
Foruden Genèvekonventionen med tilhørende  

 protokol har en bred vifte af internationale aftaler direkte eller indirekte  

 betydning for asylområdet.
Der tænkes her i særdeleshed  

 på forpligtelser inden for menneskerettighedsområdet samt  

 relevante vedtagelser i FN regi, herunder UNHCR's statut.
Formuleringen  

 »andre relevante aftaler« tilsikrer, at kommende foranstaltninger, der  

 måtte blive vedtaget i henhold til artikel C, stk. 1, formuleres i  

 overensstemmelse med de for det pågældende emne relevante  

 aftaler.
(Alm. del   bilag 1462 fra 1996-97) Spørgsmål nr. 213 på alm. del Spørgsmål (2/7-97):
 Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 forklare, hvordan og hvor hyppigt han forestiller sig konsultationer med  

 UNHCR og andre relevante internationale organisationer vil finde sted.
 Svar (5/9-97):
Det vil være relevant at drøfte nye tiltag  

 på flygtninge- og asylområdet med UNHCR og andre relevante  

 internationale organisationer på flere niveauer.
Konsultationerne kunne  

 eksempelvis finde sted både før Kommissionen fremlægger  

 forslag, og inden Rådet træffer beslutning herom under  

 hensyntagen til indholdet af sådanne nye tiltag.
(Alm. del   bilag 1462 fra 1996-97) Spørgsmål nr. 33 på L 1 Spørgsmål (21/4-98):
Hvilke mekanismer skal på baggrund af  

 Amsterdamtraktaten sikre, at UNHCR og andre relevante internationale  

 organisationer inddrages i konsultationer med Kommissionen og  

 Ministerrådet, sådan som det anføres i besvarelsen af  

 spørgsmål 213 fra Europaudvalget af 5. september 1997, jf. bilag  

 (96) 1462? Svar (23/4-98):
 Den i denne sammenhæng relevante bestemmelse er  

 indeholdt i erklæring nr. 17 til slutakten til Amsterdamtraktaten.  

 Erklæringen har følgende ordlyd: »Der etableres konsultationer  

 med De Forenede Nationers Højkommissariat for Flygtninge og andre  

 relevante internationale organisationer om spørgsmål  

 vedrørende asylpolitikken«.
En bestemmelse af denne karakter indgår som et  

 integreret element i grundlaget for forberedelse og gennemførelse af  

 arbejdet i EU's institutioner.
Rådet og Kommissionen vil derfor  

 løbende inddrage disse hensyn i varetagelsen af deres respektive  

 opgaver vedrørende asylpolitikken.
 Det bemærkes i øvrigt, at der allerede i dag  

 løbende finder konsultationer sted mellem EU og UNHCR.
(L 1   bilag 18 fra 1997-98, 2. samling) Spørgsmål nr. 34 på L 1 Spørgsmål (21/4-98):
Agter den danske regering at tage initiativer med henblik  

 på at sikre, at UNHCR og andre relevante internationale organisationer  

 inddrages i konsultationer med Kommissionen og Ministerrådet,  

 sådan som det anføres i besvarelsen af spørgsmål  

 213 fra Europaudvalget af 5. september 1997 i bilag (96) 1462? Svar (23/4-98):
 Der henvises til besvarelsen af spørgsmål  

 33.
Fra dansk side har man hele tiden lagt vægt  

 på, at UNHCR eller andre relevante internationale organisationer  

 løbende inddrages i konsultationer med Kommissionen og  

 Ministerrådet i de relevante dele af asylarbejdet.
Endvidere  

 bemærkes, at Danmark ikke er forpligtet af bestemmelserne i artikel 73  

 K om bl.a. asylpolitik, jf. protokollen om Danmarks stilling.
(L 1   bilag 18 fra 1997-98, 2. samling) Spørgsmål nr. 283 på alm. del Spørgsmål (4/7-97):
Vil ministeren forklare, hvad »minimumsstandarder for  

 tredjelandsstatsborgeres status som flygtninge« betyder, sådan som det  

 er formuleret i artikel C, stk. 1 litra c i TEU?24 Svar (5/9-97):
Med hjemmel i artikel C, stk. 1, litra c kan der  

 vedtages minimumsstandarder for tredjelandsstatsborgeres opnåelse af  

 status som flygtninge.
Disse minimumsstandarder vil, når de er  

 vedtaget, forpligte alle de deltagende lande i samarbejdet til at anvende  

 disse minimumsstandarder.
Disse standarder må ikke ligge på et  

 lavere niveau end Genèvekonventionen og andre relevante aftalers  

 flygtningebegreb.
Da der er tale om minimumsstandarder, vil det stå det  

 enkelte land frit for at indføre andre regler.
De vil dog aldrig kunne  

 sætte en lavere standard end EU-reglerne på området.
Der  

 henvises i øvrigt til besvarelsen af spørgsmål 204.
(Alm. del   bilag 1462 fra 1996-97) Spørgsmål nr. 30 på L 1 Spørgsmål (21/4-98):
På hvilke områder og med hvilket indhold  

 finder ministeren, at det vil være muligt at gå videre end de  

 efter artikel 73 K, stk. 1 og 2 vedtagne minimumsstandarder, når  

 der i samme artikel stk. 3 skal fastlægges  

 harmoniseringsbestemmelser i relation til betingelser for indrejse og ophold  

 m.v.? Svar (23/4-98):
Bestemmelserne i artikel 73 K, stk. 1, nr. 1) og 2)  

 omhandler foranstaltninger vedrørende henholdsvis asyl samt flygtninge  

 og fordrevne.
Bestemmelsen i artikel 73 K, stk. 1, nr. 3) omhandler  

 foranstaltninger vedrørende indvandringspolitikken, herunder bl.a.  

 betingelser for indrejse og ophold for indvandrere.
Der er således tale  

 om to forskellige politikområder.
De foranstaltninger, der vedtages med hjemmel i artikel 73  

 K, stk. 1, nr. 1) og 2), er som hovedregel minimumsstandarder.
For  

 så vidt angår artikel 73 K, stk. 1, nr. 3) er udgangspunktet  

 derimod harmoniseringsbestemmelser.
I artikel 73 K, stk. 2, bestemmes  

 det dog, at foranstaltninger, der vedtages af Rådet i medfør af  

 stk. 1, nr. 3) ikke er til hinder for, at den enkelte medlemsstat  

 på de pågældende områder opretholder eller  

 indfører nationale bestemmelser, der er forenelige med Traktaten og  

 internationale aftaler.
Det bemærkes, at Danmark ikke er forpligtet af  

 bestemmelserne i artikel 73 K, jf. protokollen om Danmarks stilling.
(L 1   bilag 18 fra 1997-98, 2. samling) Spørgsmål nr. 32 på L 1 Spørgsmål (21/4-98):
Er konsekvensen af udformningen af artikel 73 K,  

 stk. 3, at indvandringspolitik overgår til at være  

 EF-kompetence for de øvrige medlemslande? Svar 23/4-98):
 Der henvises til besvarelsen af spørgsmål  

 30.
(L 1   bilag 18 fra 1997-98, 2. samling) Spørgsmål nr. 206 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 redegøre for, hvad der er konsekvensen af udformningen af artikel C,  

 stk. 3 i TEF litra a for deltagende landes  

 indvandringspolitik.25 Svar (5/9-97):
Artikel C, stk. 3, litra a, er en  

 hjemmelsbestemmelse.
Den betyder, at Fællesskabet kan vedtage  

 foranstaltninger vedrørende indvandringspolitikken, for så vidt  

 angår betingelser for indrejse og ophold og standarder for procedurer  

 for medlemsstaternes udstedelse af langtidsvisa og opholdstilladelser, bl.a.  

 med henblik på familiesammenføring.
Det er de regler, der bliver  

 vedtaget efter denne bestemmelse, fremfor artikel C selv, der vil kunne  

 få indflydelse på nationale regler.
 De regler, der vil kunne udstedes i medfør af  

 artikel C, stk. 3, litra a, vil kunne handle om procedurer og  

 administration og om betingelser for en indvandrers ophold på en  

 medlemsstats område.
(Alm. del   bilag 1462 fra 1996-97) Spørgsmål nr. 201 på alm. del Spørgsmål (2/7-97):
I udformningen af erklæring til slutakten ad artikel  

 B, nr. 2, litra b) fremgår det, at der ved anvendelse af den  

 nævnte artikel »skal tages udenrigspolitiske hensyn«.
Vil  

 erklæringen efter ministerens opfattelse have nogen konsekvens for  

 udformningen af visumreglerne, og vil den kunne føre til strammere  

 regler?26 Svar (5/9-97):
 Erklæringen indeholder en formulering om, at der ved  

 fastlæggelse af visumregler for ophold i højst tre måneder  

 skal tages hensyn til Unionens og medlemsstaternes udenrigspolitiske forhold.  

 Det er vurderingen, at erklæringens betydning for udformningen af  

 visumreglerne afhænger af de udenrigspolitiske hensyn, der skal tages i  

 den konkrete situation, og at det således efter omstændighederne  

 vil kunne betyde såvel lempelser som stramninger af visumreglerne.
(Alm. del   bilag 1462 fra 1996-97) Spørgsmål nr. 276 på alm. del Spørgsmål (4/7-97):
Hvad er efter ministerens opfattelse betydningen af den  

 ændrede formulering af det, som i medfør af Amsterdamtraktaten  

 vil komme til at hedde artikel D, stk. 2?27 Svar (5/9-97):
 Artikel D, stk. 2 er en ændring af  

 Maastrichttraktatens artikel 100C, stk. 2, hvorefter Rådet med  

 kvalificeret flertal på forslag af Kommissionen kunne vedtage at  

 indføre visumpligt i en periode på højst seks  

 måneder for statsborgere fra det tredjeland, hvorfra der er en fare for  

 pludselig tilstrømning.
I artikel D, stk. 2 er hjemlen udvidet, således  

 at artikel D, stk. 2 giver hjemmel til at indføre  

 foranstaltninger, til fordel for de berørte medlemsstater.
Disse  

 foranstaltninger kan omfatte visumpligt, men kan også omfatte andre  

 foranstaltninger indenfor samarbejdet vedrørende asyl og fordrevne  

 personer, jfr. artikel C.
(Alm. del   bilag 1462 fra 1996-97) Spørgsmål nr. 207 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 forklare, hvilke »foranstaltninger« der kan komme på tale i henhold til  

 udformningen af artikel D, stk. 2 i TEF.28 Svar (5/9-97):
Der henvises til besvarelsen af spørgsmål 202  

 og spørgsmål 276.29 (Alm. del   bilag 1462 fra 1996-97) Civilretligt samarbejde Spørgsmål nr. 208 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 tilkendegive, om gennemgangen i udformningen af artikel E i TEF er  

 udtømmende for EF's handlinger på det berørte  

 område, og i øvrigt redegøre for, hvordan ministeren  

 forestiller sig det civilretlige samarbejde vil komme til at foregå, og  

 hvad det vil omfatte.30 Svar (5/9-97):
Efter Maastrichttraktatens artikel 220 kan medlemsstaterne  

 på mellemstatsligt grundlag forenkle formaliteterne vedrørende  

 gensidig anerkendelse og fuldbyrdelse af retsafgørelser og  

 voldgiftskendelser.
Denne bestemmelse ophæves ikke med  

 Amsterdamtraktaten.
Herudover indeholder Maastrichttraktatens art.
K.3,  

 stk. 2, litra c en bestemmelse om, at Rådet - på  

 mellemstatsligt grundlag - med forbehold af bestemmelserne i artikel 220 kan  

 udarbejde konventioner, som det anbefaler, at medlemsstaterne vedtager i  

 overensstemmelse med deres forfatningsmæssige bestemmelser, på de  

 af art.
K.1 omfattede områder, herunder civilretligt samarbejde.  

 Bestemmelsen i artikel K. 3, stk. 2, litra c er for så vidt  

 angår civilretligt samarbejde ikke videreført i  

 Amsterdamtraktaten.
Der er på nuværende tidspunkt vedtaget  

 adskillige konventioner om civilretlige emner mellem EU-landene.
Det drejer  

 sig bl.a. om konventioner om fuldbyrdelse af retsafgørelser i  

 borgerlige sager, om hvilken lov, der skal anvendes på kontraktlige  

 forpligtelser og om konkurs.
Den nye art.
E i Amsterdamtraktatens TEF-afsnit indeholder  

 hjemmel til at vedtage foranstaltninger vedrørende civilretligt  

 samarbejde.
Foranstaltninger i h.t. artikel E kan have form af bindende eller  

 ikke bindende retsakter, jfr.
TEF artikel 189. Retsakterne vedtages de  

 første 5 år efter Amsterdamtraktatens ikrafttræden med  

 enstemmighed, derefter kan der træffes beslutning med kvalificeret  

 flertal efter artikel 189B, hvis der træffes beslutning herom med  

 enstemmighed.
Der er hjemmel i artikel E til at udstede retsakter, der  

 kan fjerne hindringer for, at civile retssager forløber  

 tilfredsstillende.
Disse hindringer skal vedrøre civilretligt  

 samarbejde med grænseoverskridende virkning.
Det skal samtidig  

 være nødvendigt at fjerne disse hindringer for at sikre det  

 indre markeds funktion.
Hindringerne kan således, når disse  

 betingelser er opfyldt, fjernes ved udstedelse af retsakter herom, om  

 nødvendigt også via fremme af foreneligheden mellem de enkelte  

 medlemslandes retsplejeregler på dette område.
Retsplejeregler er  

 først og fremmest regler om førelse af retssager og  

 afgørelse af tvister.
I dette tilfælde vil der være tale  

 om retsplejeregler, der har betydning for civilretligt samarbejde med  

 grænseoverskridende virkning, og som er nødvendige at  

 ændre for at sikre det indre markeds funktion.
Der er således kun  

 tale om en del af den civile retspleje i de enkelte medlemslande.
Fjernelse  

 af hindringer for retssagers tilfredsstillende forløb skal »om  

 nødvendigt« ske ved at fremme foreneligheden af de enkelte landes  

 civile retsplejeregler.
 Foreneligheden mellem disse regler vil eksempelvis kunne  

 fremmes via henstillinger eller direktiver, på de områder, hvor  

 det måtte være nødvendigt.
(Alm. del   bilag 1462 fra 1996-97) Spørgsmål nr. 209 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 redegøre for, hvilke »udenretlige« dokumenter og sager der refereres  

 til i udformningen af artikel E, litra a i TEF, og forklare hvad der er  

 begrundelsen for at medtage dem.31 Svar (5/9-97):
Der kan ikke gives en præcis og udtømmende  

 definition på udenretslige dokumenter, idet dette varierer fra land til  

 land.
Som et eksempel på et udenretsligt dokument kan nævnes  

 dokumenter udarbejdet af en stævningsmand eller notarialakter.
Der kan  

 endvidere være tale om dokumenter fra en offentlig myndighed i et af  

 EU's medlemslande, der skal forkyndes efter særlige regler for at  

 få virkning.
Baggrunden for at medtage udenretslige dokumenter er  

 blandt andet, at retssystemerne ikke er ens i alle lande og området for  

 henholdsvis retslige og udenretslige dokumenter derfor er forskelligt.
Der er  

 netop vedtaget en konvention i EU om forkyndelse i medlemslandene af retslige  

 og udenretslige dokumenter i civile eller kommercielle anliggender.  

 Konventionen afventer nu ratifikation i de enkelte medlemslande.
(Alm. del   bilag 1462 fra 1996-97) Spørgsmål nr. 210 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 forklare, på hvilken måde man forestiller sig, at »hindringer«  

 som omtalt i udformningen af artikel E, litra c i TEF vil kunne  

 fjernes?32 Svar (5/9-97):
 Der henvises til besvarelsen af spørgsmål  

 208.
(Alm. del   bilag 1462 fra 1996-97) Spørgsmål nr. 211 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 forklare, hvordan foreneligheden mellem medlemsstaternes gældende  

 civile retsplejeregler vil kunne fremmes iht. udformningen af artikel E,  

 litra c i TEF.33 Svar (5/9-97):
Der henvises til besvarelsen af spørgsmål  

 208.34 (Alm. del   bilag 1462 fra 1996-97) Spørgsmål nr. 212 på alm. del Spørgsmål (2/7-97):
Uden i øvrigt at forholde sig til den danske  

 stilling i relation til det fremtidige retlige samarbejde bedes ministeren  

 redegøre for, hvilke »civilretlige retsplejeregler« det kan komme  

 på tale at fremme foreneligheden af.
Er udformningen af  

 erklæringen udtryk for en udtømmende begrænsning? Svar (5/9-97):
 Der henvises generelt til besvarelsen af  

 spørgsmål 208. På svensk foranledning, er der i slutakten  

 optaget følgende erklæring til artikel E: »De foranstaltninger,  

 der vedtages i medfør af denne artikel, er ikke til hinder for, at  

 medlemsstaterne kan anvende deres forfatningsmæssige bestemmelser vedr.  

 pressefrihed og ytringsfrihed i andre medier«.
En erklæring er som udgangspunkt ikke juridisk  

 bindende.
Med ændringen i artikel F i TEU om respekt for de  

 grundlæggende rettigheder, som de er udtrykt i den Europæiske  

 Menneskerettighedskonvention, kan der ikke lovligt vedtages retsregler, der  

 strider herimod.
I konventionen er blandt andet bestemmelser om beskyttelse  

 af ytringsfrihed.35 (Alm. del   bilag 1462 fra 1996-97) Miljø Generelt Spørgsmål nr. 250 på alm. del Spørgsmål (3/7-97):
Vil ministeren fremkomme med en nærmere definition  

 eller uddybning af begrebet bæredygtighed«, sådan som den kommer  

 til at fremstå i kraft af ændringen af det syvende afsnit i  

 EU-traktatens præambel? Svar (5/9-97):
Formuleringen »princippet om bæredygtig udvikling«  

 relaterer sig til Rio-deklarationen om miljø og udvikling.
Heri  

 fastlægges en række principper, herunder at retten til udvikling  

 skal udøves med henblik på en rimelig imødekommelse af  

 nuværende og kommende generationers udviklings- og  

 miljømæssige behov, at bæredygtig udvikling  

 forudsætter, at miljøbeskyttelsen udgør en integreret del  

 af udviklingsprocessen, som ikke kan betragtes isoleret fra denne, og  

 endeligt at bæredygtig udvikling forudsætter, at man eliminerer  

 ikke bæredygtige forbrugs- og produktionsmønstre.
(Alm. del   bilag 1462 fra 1996-97) Spørgsmål nr. 299 på alm. del Spørgsmål (11/7-97):
Hvad er årsagen til, at formuleringen »som  

 respekterer miljøet« er fjernet i den nye udformning af artikel 2 i  

 EF-traktaten? Svar (5/9-97):
Den gældende formålsbestemmelse, om at  

 væksten skal respektere miljøet, erstattes af mere  

 vidtgående formuleringer i artikel 2, hvoraf fremgår, at  

 Fællesskabet har til opgave »i Fællesskabet som helhed« at fremme  

 en »bæredygtig udvikling« og »et højt beskyttelsesniveau og  

 forbedring af miljøkvaliteten«.
Dermed styrkes miljøaspektet i  

 Fællesskabets formålsbestemmelse, jf. også besvarelsen af  

 spørgsmål 251.
(Alm. del   bilag 1462 fra 1996-97) Spørgsmål nr. 251 på alm. del Spørgsmål (3/7-97):
Vil ministeren redegøre for, hvilke krav til  

 miljøbeskyttelse der er tale om i ny artikel 3 D i EF-traktaten, og  

 vil ministeren nærmere gennemgå grundlaget for sin  

 redegørelse?36 Svar (5/9-97):
Formuleringen i artikel 3 D om »kravene med hensyn til  

 miljøbeskyttelse« må ses som en henvisning til  

 miljøbeskyttelseskravene i EF-traktaten.
Disse er anført i  

 artikel 130 R, stk. 2 som foruden kravet om et højt  

 beskyttelsesniveau, som også er anført i EF-traktatens artikel 2  

 og 100A, stk. 3, omfatter forsigtighedsprincippet, princippet om  

 forebyggende indsats og indgreb over for miljøskader fortrinsvis ved  

 kilden samt princippet om, at forureneren betaler.
 Med den nye artikel 3 D fremhæves  

 integrationsforpligtelsen som ønsket af Danmark, ved at den hidtidige  

 artikel 130 R, stk. 2 sidste sætning gøres til en  

 overordnet tværgående forpligtelse for alle politik- og  

 samarbejdsområder nævnt i artikel 3. Samtidig anføres det,  

 at integrationen skal ske for at fremme en bæredygtig udvikling - jvf.  

 ændringen af Unionens og Fællesskabets overordnede  

 målsætninger.
(Alm. del   bilag 1462 fra 1996-97) Spørgsmål nr. 236 på alm. del Spørgsmål (3/7-97):
Hvad er efter ministerens opfattelse »betydelige  

 miljøvirkninger«, når formuleringen indgår i udformningen  

 af erklæring til slutakten om Kommissionens forpligtelse til at  

 foretage konsekvensvurderinger? 37 Svar (5/9-97):
 Der er tale om en politisk hensigtserklæring, der  

 forpligter Kommissionen til at undersøge indvirkningerne på  

 miljøet af forslag med betydelige miljøvirkninger.
 Erklæringen skal ses i sammenhæng med den  

 integration af miljøhensynet i EF-traktaten, der er sket med  

 ændringerne af artikel 2 og med den ny artikel 3 d.
Den nærmere afgrænsning af Kommissionens  

 forpligtelse vil ske i forbindelse med behandlingen af de forslag,  

 Kommissionen fremsætter.
Man må her tage konkret stilling til, om  

 Kommissionen har levet op til erklæringen.38 (Alm. del   bilag 1462 fra 1996-97) Spørgsmål nr. 300 på alm. del Spørgsmål (11/7-97):
 På hvilke områder for EF-samarbejdet  

 gælder den nuværende (og kommende) artikel 130 R stk. 2. I  

 besvarelsen ønskes klargjort, om der er dele af EF-samarbejdet, som  

 ikke er underlagt bestemmelserne, selvom disse måtte have  

 miljømæssig betydning.
 Svar (5/9-97):
Den nugældende artikel 130 R stk. 2 omhandler  

 Fællesskabets politik på miljøområdet.
I  

 første afsnit, 2. sætning, findes et tværgående  

 hensyn med hensyn til kravene til miljøbeskyttelse som »skal  

 integreres i udformningen og gennemførelsen af Fællesskabets  

 politikker på andre områder«.
 I den kommende artikel 130 R, stk. 2, bortfalder  

 denne sætning og erstattes af en overordnet forpligtigelse for alle  

 Fællesskabets politik- og samarbejdsområder, som opregnet i  

 artikel 3 i EF-traktaten.
(Alm. del   bilag 1462 fra 1996-97) Spørgsmål nr. 46 på L 1 Spørgsmål (21/4-98):
Hvilke dele af samarbejdet indenfor EF vil ikke være  

 omfattet af bestemmelserne i artikel 130 R, stk. 2 (jf. svar på  

 spørgsmål 300 bilag (96) 1462)? Svar (23/4-98):
 Der henvises til Udenrigsministeriets besvarelse af  

 spørgsmål 300 (alm. del - bilag 1462). Uddybende kan henvises  

 til Amsterdamtraktatens artikel 3 C, der bestemmer , at »  

 miljøbeskyttelseshensyn skal integreres i udformningen og  

 gennemførelsen af Fællesskabets politikker og aktioner som  

 nævnt i artikel 3, især med henblik på at fremme en  

 bæredygtig udvikling«.
(L 1   bilag 18 fra 1997-98, 2. samling) Spørgsmål nr. 302 på alm. del Spørgsmål (11/7-97):
Hvordan er forsigtighedsprincippet, sådan som det  

 fremtræder i artikel 130 R stk. 2 defineret.
Udenrigsministeren  

 bedes i sin besvarelse henvise til relevante afgørelser fra  

 EF-Domstolen m.v.
 Svar (5/9-97):
 Der er ikke i en domstolsafgørelse fastlagt en  

 definition af forsigtighedsprincippet, som det fremtræder i artikel 130  

 R stk. 2.
Forsigtighedsprincippet forstås i Rio-deklarationen som princippet  

 om, at hvor der er fare for alvorlig eller uoprettelig skade skal mangel  

 på fuld sikkerhed ikke bruges som begrundelse for at udsætte  

 omkostningseffektive foranstaltninger, der kan forhindre forringelse af  

 miljøet.
I WTO-aftalen forstås forsigtighedsprincippet  

 således, at når det videnskabelige grundlag er  

 utilstrækkeligt, kan medlemmerne foreløbigt vedtage sundheds-  

 eller plantesundhedsforanstaltninger på basis af disponible, relevante  

 oplysninger.
Medlemmerne skal søge at indhente sådanne  

 yderligere oplysninger, som er nødvendige for, at der kan foretages en  

 objektiv risikoanalyse og herefter en undersøgelse af sundheds- eller  

 plantesundhedsforanstaltningen inden for en rimelig tidsfrist.
(Alm. del   bilag 1462 fra 1996-97) Spørgsmål nr.
S 467 til udenrigsministeren af Jørn  

 Jespersen (SF) Spørgsmål (20/5-98):
Vil det efter ministerens opfattelse være nemmere  

 på basis af Amsterdamtraktaten i forhold til Maastrichttraktaten at  

 styrke miljøhensynene i den fælles landbrugspolitik, og er  

 regeringen i givet fald indstillet på offensivt at udnytte denne  

 mulighed? Svar (2/6-98):
 Amsterdamtraktaten betyder et bedre grundlag for arbejdet  

 på miljøområdet.
I Amsterdamtraktaten bestemmes, at  

 miljøbeskyttelseskrav skal integreres i udformningen og  

 gennemførelsen af alle Fællesskabets politikker og aktioner,  

 især med henblik på at fremme en bæredygtig udvikling.
Det  

 betyder, at der skal tages hensyn til miljøet i de enkelte  

 sektorpolitikker, herunder også på landbrugsområdet.
 Regeringen er indstillet på at udnytte  

 Amsterdamtraktatens grundlag for en styrket miljøpolitik, herunder  

 også at udnytte bestemmelsen om integration af miljøkrav til at  

 sikre miljøhensyn i de øvrige politikker, herunder  

 landbrugspolitikken.
(Folketingets forhandlinger 1997-98, 2. samling side 1963) Spørgsmål nr. 303 på alm. del Spørgsmål (11/7-97):
Bliver grundlaget for indsatsen overfor  

 tilstedeværelsen af pesticider i drikkevand ændret i kraft af de  

 nye miljøbestemmelser? Svar (5/9-97):
Reguleringen af pesticider i Fællesskabet er  

 fastlagt i direktivet om plantebeskyttelsesmidler, der har hjemmel i artikel  

 43. Med Amsterdamtraktaten ændres der ikke ved denne artikel.
Som det  

 fremgår af besvarelsen af spørgsmål nr. 251  

 indføres der med Amsterdamtraktaten en selvstændig overordnet  

 forpligtelse for alle politik- og samarbejdsområder nævnt i  

 artikel 3 - herunder den fælles politik på landbrugsområdet  

 - til at integrere kravene med hensyn til miljøbeskyttelse især  

 med henblik på at fremme en bæredygtig udvikling.
Reguleringen af drikkevand i Fællesskabet er  

 fastlagt i direktivet om drikkevand, der har hjemmel i artikel 130 S.
Med  

 Amsterdamtraktaten overgår artikel 130 S, stk. 1 til fælles  

 beslutningstagen med Europa-Parlamentet.
(Alm. del   bilag 1462 fra 1996-97) Spørgsmål nr. 135 på alm. del Spørgsmål (19/9-96):
Under henvisning til bilag (95)1143 udbeder udvalget sig  

 en oversigt over de klart afgrænsede områder, hvor det  

 foreslås, at miljøafgifter kan indføres med kvalificeret  

 flertal.39 Svar (25/9-96):
 Som jeg har redegjort for i Folketingets Europaudvalg den  

 10. og den 13. september 1996 jfr. også de med skrivelse af 19.  

 september 1996 fremsendte talepunkter (alm. del - bilag 1193), har regeringen  

 ikke truffet beslutning om hvilke klart afgrænsede  

 miljøafgiftsområder, der i givet fald kan foreslås  

 omfattet af regeringens forslag om en protokol til traktaten om vedtagelse af  

 miljøafgifter med kvalificeret flertal.
(Alm. del   bilag 1220 fra 1995-96) Spørgsmål nr. 50 på alm. del Spørgsmål (2/12-96):
Vil ministeren fremsende regeringens beslutning om, hvilke  

 klart afgrænsede miljøafgiftsområder, der i givet fald kan  

 foreslås omfattet af regeringens forslag om en protokol til Traktaten  

 om vedtagelse af miljøafgifter med kvalificeret flertal (jf. bilag  

 (95) 1220), eller, såfremt en sådan beslutning endnu ikke er  

 truffet, vil regeringen så orientere udvalget, så snart en  

 sådan beslutning er truffet? Svar (12/12-96):
 Regeringen har ikke truffet afgørelse om, hvilke  

 miljøafgifter man eventuelt vil foreslå omfattet af en protokol  

 til Traktaten om vedtagelse af miljøafgifter med kvalificeret  

 flertal.
Det miljøforslag, Danmark har fremlagt i  

 regeringskonferencen, er ambitiøst.
Regeringen har vurderet, at det  

 risikerer at bidrage til at komplicere forhandlingerne, hvis man samtidigt  

 med den helt nye model for vedtagelse af miljøafgifter med  

 kvalificeret flertal tillige foreslår en række konkrete  

 fælles miljøafgifter.
Derfor har regeringen ønsket  

 først at søge tilslutning til princippet om anvendelse af  

 kvalificeret flertal på miljøafgifter og derefter se på  

 forslag til konkrete miljøafgifter.
 I henhold til gældende retningslinier vil regeringen  

 fortsat orientere Folketingets Europaudvalg om de forslag, Danmark  

 fremsætter i regeringskonferencen.
(Alm. del   bilag 445 fra 1996-97) Spørgsmål nr. 301 på alm. del Spørgsmål (11/7-97):
Udenrigsministeren bedes redegøre for forholdet  

 mellem artikel 100 A og artikel 130 S? Svar (5/9-97):
 Artikel 130 S vedrørende den fælles  

 miljøpolitik har i visse tilfælde givet anledning til  

 afgrænsningsproblemer i forhold til artikel 100 A vedrørende det  

 indre marked.
Der har flere gange været anlagt  

 annullationssøgsmål på baggrund af afgrænsningen  

 mellem artikel 130 S og 100 A.
Domstolen har i sine afgørelser blandt  

 andet taget hensyn til det primære formål med den  

 pågældende retsakt og betydningen af Europa-Parlamentets  

 deltagelse i beslutningsprocessen.
 I den forbindelse er det relevant, at artikel 100 A  

 konstaterer, at miljøbeskyttelse kan indgå i retsakter  

 vedrørende det indre marked, mens artikel 130 R konstaterer, at  

 miljøbeskyttelse er en vigtig bestanddel af Fællesskabets  

 politik.
I visse tilfælde har der været tendens til, at  

 Kommissionen har foretrukket artikel 100 A.
Efter at der med  

 Maastrichttraktaten blev indført kvalificeret flertalsbeslutning  

 på miljøområdet synes denne tendens at være aftaget.  

 Med Amsterdamtraktaten indføres der samme beslutningsprocedure i  

 artikel 130 S, stk. 1 som i artikel 100 A (fælles  

 beslutningstagen).
(Alm. del   bilag 1462 fra 1996-97) »Miljøgarantien« Spørgsmål nr. 252 på alm. del Spørgsmål (3/7-97):
Hvad betyder tilføjelsen i den nye udformning af  

 artikel 100 A, stk. 3, om »navnlig enhver ny udvikling baseret på  

 videnskabelige kendsgerninger« for bestræbelserne for at opnå et  

 højt beskyttelsesniveau? Svar (5/9-97):
 Tilføjelsen indebærer, at Kommissionen ved  

 fastlæggelse af beskyttelsesniveauet i nye forslag inden for sundhed,  

 arbejdsmiljø, miljø og forbrugerbeskyttelse skal tage hensyn  

 til nye videnskabelige kendsgerninger.
 Ordet »navnlig« indebærer, at Kommissionen ikke  

 udelukkende skal tage hensyn til videnskabelige kendsgerninger, men  

 også andre hensyn som f.eks. miljøbeskyttelseskravene som  

 anført i artikel 3 C.
(Alm. del   bilag 1462 fra 1996-97) Spørgsmål nr. 253 på alm. del Spørgsmål (3/7-97):
Vil ministeren lade udarbejde en beskrivelse - i punktform  

 - af forskelle mellem den eksisterende miljøgaranti (§ 100 A,  

 stk. 4, i EF-traktaten) og den nye affattelse (100 A, stk. 4-7a, i  

 EF-traktaten)? 40 Svar (5/9-97):
 Amsterdamtraktaten indebærer som foreslået af  

 Danmark en række præciseringer af miljøgarantien:
 -	Det gøres klart, at garantien udvides til også at  

 omfatte Kommissionsretsakter.
 -	Det gøres klart, at et medlemsland ikke skal have stemt imod  

 harmoniseringen for at kunne påberåbe sig  

 miljøgarantien.
 -	Det gøres klart, at miljøgarantien ikke alene kan  

 bruges til at opretholde nationale bestemmelser, men også til at  

 indføre nye nationale regler om beskyttelse af miljø og  

 arbejdsmiljø.
 Herudover gennemføres følgende  

 ændringer:
 -	I stk. 4 indføjes et krav om begrundelse for at  

 opretholde nationale regler.
-	I stk. 5 indføjes de nye regler for anvendelse af  

 miljøgarantien til indførelse af nye nationale regler.  

 Anvendelsesområdet er afgrænset til beskyttelse af miljøet  

 eller arbejdsmiljøet.  

 Betingelserne er følgende: 1) Der skal være nyt videnskabeligt  

 belæg for de nye regler, 2) Der skal være tale om et problem, som  

 er specifikt for det pågældende medlemsland, 3) problemet skal  

 have vist sig efter vedtagelsen af harmoniserede regler.
Der stilles  

 herudover krav om, at de nye regler skal meddeles og begrundes over for  

 Kommissionen.
-	I stk. 6 præciseres, at Kommissionen skal bekræfte  

 eller forkaste modsat hidtil »bekræfte« de nationale bestemmelser.  

 Dette skal ske, efter at Kommissionen som hidtil har konstateret, at der ikke  

 er tale om vilkårlig forskelsbehandling eller skjult begrænsning  

 af samhandlen, samt som noget nyt at de nationale regler ikke udgør en  

 hindring for det indre markeds funktion.
Samtidig indføres en  

 tidsfrist på op til maksimalt 2x6 måneder for Kommissionens  

 stillingtagen.
 -	I stk. 7 indføjes en ny forpligtelse for Kommissionen til  

 straks at undersøge, om der som følge af godkendelsen af et  

 medlemslands nationale regler skal foreslås en tilsvarende regel for  

 hele Fællesskabet.
-	I stk. 7.a indføjes en forpligtelse for Kommissionen til  

 at undersøge, om der skal foreslås fællesskabsregler i  

 tilfælde, hvor et medlemsland rejser et specifikt problem inden for  

 området offentlig sundhed.
Dette område er som nævnt  

 ovenfor ikke omfattet af anvendelsesområdet for indførelse af  

 nye nationale regler i artikel 100 A, stk. 5.
(Alm. del   bilag 1462 fra 1996-97) Spørgsmål nr. 1 på L 1 Spørgsmål (3/4-98):
De hensyn, der er nævnt i artikel 36 (ny nummerering  

 artikel 30), er ikke gentaget i den nye artikel 100a, stk. 5 (ny  

 nummerering artikel 95, stk. 5). Betyder dette, at  

 anvendelsesområdet for artikel 100a, stk. 5 er begrænset i  

 forhold til artikel 100a, stk. 4, således at en medlemsstat ikke  

 kan indføre nye nationale bestemmelser, der er begrundet i hensynene i  

 artikel 36, herunder især menneskers sundhed? Er det generelle  

 anvendelsesområde for artikel 36 blevet indsnævret? Svar (16/4-98):
 Amsterdamtraktaten indebærer, at den tidligere  

 artikel 100A, stk. 4, 1. led, opdeles i to stykker, nemlig stk. 4  

 og 5. Stk. 4 drejer sig herefter om opretholdelse af nationale  

 bestemmelser , mens stk. 5 drejer sig om indførelse af nye  

 nationale bestemmelser .
 Henvisningen til artikel 36-hensyn er opretholdt i det nye  

 stk. 4. I stk. 5 nævnes alene »miljøbeskyttelse eller  

 beskyttelse af arbejdsmiljøet«.
 Hensyn til menneskers sundhed er således ikke  

 udtrykkeligt nævnt i stk. 5, men hensynet til menneskers sundhed  

 vil efter dette stykke kunne varetages i det omfang, det kan indgå i  

 miljøbeskyttelse eller i en beskyttelse af arbejdsmiljøet.  

 Ligesom for alle andre regler i traktaten vil det dog i sidste instans  

 være EF-Domstolen, der - i givet fald - tager stilling til dette  

 spørgsmål.
 Særlig med hensyn til folkesundheden skal  

 opmærksomheden i øvrigt henledes på det nye stk. 8 i  

 artikel 100A, der pålægger Kommissionen, såfremt en  

 medlemsstat rejser et specifikt problem vedrørende folkesundheden  

 på et område, der har været omfattet af tidligere  

 harmoniseringsforanstaltninger, at undersøge, om den skal  

 foreslå Rådet passende foranstaltninger.
 Amsterdamtraktaten indebærer ikke nogen  

 ændring af anvendelsesområdet for artikel 36, der først og  

 fremmest anvendes på områder, der ikke er reguleret af specifikke  

 retsakter på fællesskabsområdet.
(L 1   bilag 11 fra 1997-98, 2. samling) Spørgsmål nr. 237 på alm. del Spørgsmål (3/7-97):
I udformningen af ændring af art 100 A, stk. 4,  

 i TEF tilføjes i første afsnit »og om grundene til deres  

 opretholdelse«.
Hvad er konsekvensen af denne ændring? Svar (5/9-97):
 Med ændringen kodificeres den praksis, som  

 Kommissionen allerede følger i dag, og som Danmark har fulgt i de tre  

 tilfælde, hvor Danmark har påberåbt sig  

 miljøgarantien.
(Alm. del   bilag 1462 fra 1996-97) Spørgsmål nr. 254 på alm. del Spørgsmål (3/7-97):
Vil ministeren fremkomme med en vurdering af betydningen  

 af henvisningen til »nyt videnskabeligt belæg« i udformningen af den  

 nye artikel 100 A, stk. 5, i EF-traktaten? Svar (5/9-97):
Med formuleringen »baseret på nyt videnskabeligt  

 belæg« stilles der krav om, at et medlemsland for at kunne  

 indføre nye nationale regler på et område, hvor  

 Fællesskabet har vedtaget harmoniserede regler, må være i  

 stand til at fremlægge nye videnskabelige undersøgelser, der  

 giver belæg for det miljø- eller arbejdsmiljøproblem, som  

 man finder det nødvendigt at tage højde for.
Der stilles ikke  

 krav om, at medlemslandet skal kunne fremlægge videnskabelige  

 kendsgerninger.
Kommissionen er i den nye artikel 100 A, stk. 3  

 forpligtet til at tage hensyn til videnskabelige kendsgerninger, når  

 den fremsætter forslag inden for området, og i den gældende  

 artikel 130 R, stk. 3 kræves det, at der ved udarbejdelsen af  

 Fællesskabets miljøpolitik tages hensyn til eksisterende  

 videnskabelige og tekniske data.
Den nærmere afgrænsning af kravet om nyt  

 videnskabeligt belæg kan kun fastlægges gennem EF-Domstolens  

 praksis, men det er den danske opfattelse, at formuleringen indebærer,  

 at man skal kunne henvise til videnskabelige undersøgelser, der viser,  

 at der er eller må formodes at være et miljø- eller  

 arbejdsmiljøproblem.
Danmark har i tre tilfælde, hvor man hidtil  

 har brugt miljøgarantien, begrundet anvendelsen over for Kommissionen  

 under henvisning til bl.a. videnskabelige undersøgelser, som gav  

 belæg for det miljøproblem, som man ønskede at tage  

 højde for.
Den nye formulering vurderes således ikke reelt at  

 gå ud over, hvad Danmark hidtil har fundet naturligt i forbindelse med  

 anvendelse af miljøgarantien.
(Alm. del   bilag 1462 fra 1996-97) Spørgsmål nr. 255 på alm. del Spørgsmål (3/7-97):
Vil ministeren fremkomme med en vurdering af betydningen  

 af henvisningen til »et problem, der er specifikt for den  

 pågældende medlemsstat« i artikel 100 A, stk. 5, i  

 EF-traktaten og en vurdering, af i hvilken udstrækning de nye  

 bestemmelser medfører en indskrænkning i forhold til de  

 tidligere bestemmelser? Svar (5/9-97):
Kravet om, at miljø- eller  

 arbejdsmiljøproblemet skal være specifikt for det  

 pågældende medlemsland, er en kodificering af det krav, som  

 Kommissionen allerede i dag stiller i forbindelse med anvendelse af  

 miljøgarantien.
Der har ikke været enighed om fortolkningen af  

 den gældende miljøgaranti på dette punkt.
Domstolen har  

 ikke taget stilling til spørgsmålet, men Danmark har i lighed  

 med Tyskland og Holland i de hidtidige miljøgarantisager om PCP og  

 Creosot valgt at begrunde anvendelse af miljøgarantien bl.a. under  

 henvisning til særlige nationale forhold.
I Danmarks tilfælde  

 hensynet til beskyttelsen af det danske grundvand.
Den nye formulering  

 vurderes således ikke reelt at gå ud over, hvad Danmark hidtil  

 har opfyldt i forbindelse med anvendelsen af miljøgarantien på  

 direktiverne om PCP og Creosot.
(Alm. del   bilag 1462 fra 1996-97) Spørgsmål nr. 22 på L 1 Spørgsmål (6/4-98):
I Amsterdamtraktatens bestemmelser om  

 miljøgarantien fremgår det af artikel 95, stk. 5 i den  

 konsoliderede traktat (tidligere artikel 100 A), at når en medlemsstat,  

 efter at Rådet eller Kommissionen har vedtaget en  

 harmoniseringsforanstaltning, finder det nødvendigt at indføre  

 nationale bestemmelser baseret på nyt videnskabeligt belæg  

 vedrørende miljøbeskyttelse eller beskyttelse af  

 arbejdsmiljøet på grund af et problem, der er specifikt for den  

 pågældende medlemsstat, og som viser sig efter vedtagelsen af  

 harmoniseringsforanstaltningen, giver den Kommissionen meddelelse om de  

 påtænkte bestemmelser og om grundene til deres indførelse.  

 Hvordan fortolkes kravet om, at problemet skal være »specifikt« for den  

 pågældende medlemsstat? Svar (15/4-98):
 Der henvises til Udenrigsministeriets besvarelse af  

 spørgsmål 255 (alm. del - bilag 1298).
(L 1   bilag 10 fra 1997-98, 2. samling) Spørgsmål nr. 259 på alm. del Spørgsmål (3/7-97):
Hvad henfører sætningen »og som er  

 opstået efter vedtagelsen af harmoniseringsforanstaltningen« i  

 udformningen af den nye artikel 100 A, stk. 5, i EF-traktaten til? Svar (5/9-97):
Formuleringen indebærer en afgrænsning i  

 forhold til artikel 100 A, stk. 4. Opstår problemet inden  

 vedtagelsen af en harmoniseringsforanstaltning, må det formodes, at der  

 enten tages højde herfor i harmoniseringsforanstaltningen, eller at  

 det pågældende medlemsland om nødvendigt har  

 indført en national beskyttelsesforanstaltning.
Denne nationale  

 beskyttelsesforanstaltning vil efter vedtagelsen af  

 harmoniseringsforanstaltningen kunne opretholdes efter reglerne i artikel 100  

 A, stk. 4 og ikke efter artikel 100 A, stk. 5.
(Alm. del   bilag 1462 fra 1996-97) Spørgsmål nr. 260 på alm. del Spørgsmål (3/7-97):
Er det ministerens opfattelse, at der i udformningen af  

 den nye artikel 100 A, stk. 5 i EF-traktaten er tale om tre betingelser  

 for anvendelse af bestemmelsen (nyt videnskabeligt belæg, et forhold  

 specifikt for den pågældende medlemsstat og »som er opstået  

 efter vedtagelsen af harmoniseringsforanstaltningen«)? Svar (5/9-97):
Der henvises til besvarelsen af spørgsmål 253  

 og 259.41 (Alm. del - bilag 1462 fra 1996-97).
Spørgsmål nr. 261 på alm. del Spørgsmål (3/7-97):
Såfremt ministeren besvarer ovenstående  

 spørgsmål bekræftende bedes ministeren endvidere  

 redegøre for, om alle tre betingelser skal være opfyldt  

 samtidigt for at anvende bestemmelsen? Svar (5/9-97):
 Artikel 100 A, stk. 5 vil kun kunne anvendes  

 såfremt alle betingelserne herfor er opfyldt.
(Alm. del   bilag 1462 fra 1996-97) Spørgsmål nr. 262 på alm. del Spørgsmål (3/7-97):
Kan den nye tilføjelse om »at de ikke udgør  

 en hindring for det indre markeds funktion«, i artikel 100 A, stk. 6, i  

 EF- traktaten udgøre yderligere en betingelse for anvendelse, og  

 hvorvidt vil denne formulering gøre det nemmere for Kommissionen at  

 begrunde en afvisning af nationale bestemmelser? Svar (5/9-97):
 Da artikel 100 A som helhed vedrører  

 gennemførelsen af det indre marked, og da miljøgarantien netop  

 udgør en undtagelse til hovedreglen i stk. 1 om fri  

 bevægelighed for varer m.m., for så vidt angår territoriet  

 for det medlemsland, der bringer miljøgarantien i anvendelse, skal  

 denne nye tilføjelse ses som en forpligtelse for Kommissionen til som  

 Traktatens vogter at påse, at det indre markeds funktion ikke hindres  

 af miljøgarantiens anvendelse.
 Det betyder, at Kommissionen skal påse, at det indre  

 marked ikke undergraves samtidig med, at miljøgarantiens karakter af  

 en nationalt begrænset undtagelse til den frie varebevægelighed  

 præciseres til også at omfatte indførelse af nye  

 bestemmelser, kommissionsretsakter og situationer, hvor medlemslandet ikke  

 har stemt imod den pågældende harmoniseringsforanstaltning.
Kommissionen vil således ikke med den nye artikel  

 100 A, stk. 4-6 kunne afvise et medlemslands ønske om nationale  

 bestemmelser alene af de formelle grunde, som Kommissionen hidtil har  

 fastholdt, at miljøgarantien ikke kan anvendes på  

 kommissionsretsakter til indførelse af nye nationale bestemmelser,  

 samt at man ikke har stemt imod harmoniseringsforanstaltningen.
Med de nye  

 bestemmelser tvinges Kommissionen til at forholde sig til sagens realitet,  

 såfremt den ønsker at forhindre medlemslandet i at opretholde  

 eller indføre nationale bestemmelser under påberåbelse af  

 miljøgarantien.
Om Kommissionen i den situation kan begrunde en  

 afvisning af nationale bestemmelser må afhænge af, hvor  

 stærke argumenter hhv.
Kommissionen og medlemslandet kan  

 fremlægge i den konkrete sag.
(Alm. del   bilag 1462 fra 1996-97) Spørgsmål nr. 256 på alm. del Spørgsmål (3/7-97):
Vil ministeren fremkomme med en vurdering af betydningen  

 af, at Kommissionen skal konstatere, at nationale bestemmelser indført  

 i henhold til artikel 100 A, stk. 4 eller stk. 5, i EF-traktaten,  

 »ikke udgør en hindring for det indre markeds funktion«? Svar (5/9-97):
 Der henvises til besvarelsen af spørgsmål  

 262.
(Alm. del   bilag 1462 fra 1996-97) Spørgsmål nr. 257 på alm. del Spørgsmål (3/7-97):
Er det ministerens opfattelse, at de nationale  

 bestemmelser, som indføres i henhold til artikel 100 A, stk. 4  

 eller stk. 5, i EF-traktaten, kan indføres af det  

 pågældende land, før Kommissionen har foretaget sin  

 behandling? Svar (5/9-97):
 Spørgsmålet om indførelse af nye  

 nationale bestemmelser er reguleret i artikel 100.A, stk. 5, mens  

 opretholdelse af nationale bestemmelser som hidtil er reguleret i artikel 100  

 A, stk. 4.
 Som det fremgår af besvarelsen af  

 spørgsmål 253, indføres der med Amsterdamtraktaten en  

 tidsfrist for Kommissionen til inden for maksimalt 2x6 måneder enten at  

 godkende eller forkaste de pågældende nationale bestemmelser.
Dette indebærer en forpligtelse for Kommissionen til  

 at handle.
I modsat fald er de nationale regler - såvel gamle som nye -  

 at betragte som godkendte.
Domstolens afgørelse i PCP-sagen i 1994 (Frankrig  

 mod Kommissionen) slog fast, at et medlemsland først har ret til at  

 anvende nationale bestemmelser, der er givet meddelelse om, når  

 Kommissionen har truffet beslutning om at bekræfte dem.
Den nye artikel  

 100 A, stk. 6 må betyde, at nationale bestemmelser gyldigt vil  

 kunne opretholdes med mindre, Kommissionen inden fristens udløb har  

 truffet beslutning om at forkaste dem.
For så vidt angår  

 indførelse af nye nationale bestemmelser må det antages, at  

 disse først gyldigt kan indføres efter Kommissionens  

 bekræftelse eller udløbet af tidsfristen, med mindre  

 Kommissionen har truffet beslutning om at forkaste dem.
Forkaster  

 Kommissionen, kan det pågældende medlemsland som hidtil indbringe  

 Kommissionens afgørelse for Domstolen.
(Alm. del   bilag 1462 fra 1996-97) Spørgsmål nr. 258 på alm. del Spørgsmål (3/7-97):
 Er det ministerens vurdering, at de gældende  

 bestemmelser i artikel 100 A, stk. 4, i EF-traktaten har udelukket brug  

 af bestemmelsen til at indføre nationale bestemmelser? Findes der  

 klare EU-domme om spørgsmålet? Ministeren bedes i sin besvarelse  

 redegøre nærmere for grundlaget for vurderingen.
 Svar (5/9-97):
I den gældende artikel 100 A, stk. 4, anvendes  

 formuleringen »anvende nationale bestemmelser«.
Det har hidtil været  

 omtvistet, om denne formulering giver mulighed for ikke alene at opretholde,  

 men også indføre nye nationale bestemmelser.
Formuleringen  

 udtrykker ikke eksplicit denne mulighed, ligesom den ikke eksplicit udelukker  

 denne mulighed.
Danmark har fortolket formuleringen således, at den  

 også dækkede indførelse af nye strengere nationale  

 bestemmelser.
Kommissionen og en række andre medlemslande har ikke  

 været enige i denne fortolkning.
Domstolen har ikke taget stilling til  

 det principielle spørgsmål, om artikel 100 A, stk. 4 kun  

 kan anvendes til at opretholde eksisterende nationale regler, eller om  

 bestemmelsen også giver mulighed for indførelse af nye.
Som det fremgår af besvarelsen af  

 spørgsmål 257 har et medlemsland iflg.
Domstolens  

 afgørelse i PCP-sagen i 1994 (Frankrig mod Kommissionen) først  

 ret til at anvende nationale bestemmelser, når Kommissionen har truffet  

 beslutning om at bekræfte dem.
Da Kommissionen ikke fortolker den  

 gældende artikel 100 A, stk. 4 således, at den giver  

 mulighed for at indføre nye nationale bestemmelser, har man ikke  

 kunnet forvente at få Kommissionens bekræftelse af nye nationale  

 bestemmelser, som ønskes indført under påberåbelse  

 af miljøgarantien.
(Alm. del   bilag 1462 fra 1996-97) Spørgsmål nr. 26 på L 1 Spørgsmål (21/4-98):
Der har siden den danske folkeafstemning i 1986  

 været nogen uenighed mellem skiftende danske regeringer og  

 EU-Kommissionen om fortolkningen af miljøgarantien.
Danske regeringer  

 har baseret den danske opfattelse på beslutningsgrundlaget fra  

 folkeafstemningen i 1986, hvoraf det fremgår - »selvom der med  

 kvalificeret flertal vedtages fælles EF-regler, kan et medlemsland  

 anvende nationale bestemmelser til sikring af hensyn nævnt i artikel  

 36, arbejdsmiljø og miljøbeskyttelse.
Det kan ske hvis  

 medlemslandet finder, at der er vigtige behov, der gør sig  

 gældende på alle de pågældende områder, og som  

 ikke løses tilfredsstillende af de fælles EF-regler.
I dette  

 tilfælde anvender medlemslandet nationale bestemmelser for at sikre  

 høje kvalitetskrav vedrørende hensyn nævnt i artikel 36,  

 arbejdsmiljø og miljøbeskyttelse.
Medlemslandet giver  

 Kommissionen meddelelse om disse bestemmelser.
Finder Kommissionen eller et  

 andet medlemsland, at nationale bestemmelser er blevet misbrugt til at  

 beskytte eller begunstige national produktion i modsætning til det  

 angivne formål, nemlig sikring af hensyn nævnt i artikel 36  

 (sundhed m.v.), arbejdsmiljø og miljøbeskyttelse, kan sagen  

 indbringes for Domstolen, som tager stilling så hurtigt som  

 muligt.« Er regeringen enig i, at regeringen efter  

 Højesteretsdommen af 6. april 1998 har fået øget styrke  

 til at opretholde den danske fortolkning af den såkaldte  

 miljøgaranti, jf. ovenstående citat? 42 Svar (23/4-98):
 Højesterets dom af 6. april 1998 har ingen  

 betydning for den danske fortolkning af miljøgarantien, idet  

 opmærksomheden i øvrigt henledes på Amsterdamtraktatens  

 præcisering af denne.
(L 1   bilag 16 fra 1997-98, 2. samling) Beskæftigelse Spørgsmål nr. 136 på alm. del Spørgsmål (19/9-96):
 Under henvisning til den danske regerings forslag til  

 ændring af EU-traktaten vedr. beskæftigelse (bilag (95) 985)  

 udbeder udvalget sig en vurdering fra Justitsministeriet af, om forslaget  

 indebærer kompetenceafgivelse i henhold til grundlovens bestemmelser  

 herom, specielt for så vidt angår artikel 3 j »snæver  

 koordination af økonomiske og strukturelle politikker« og forslaget  

 til artikel X, stk. 3.
Endvidere udbeder udvalget sig en redegørelse for,  

 hvorledes det i ,artikel Z foreslåede rådgivende  

 beskæftigelsesudvalg forholder sig til det af Kommissionen  

 foreslåede udvalg for beskæftigelses- og  

 arbejdsmarkedspolitikken, jf.
KOM(96)134.43 Svar (18/4-97):
 Første del.
 Ved skrivelse af 20. september 1996 (j.nr. 400.A/JUR) har  

 Udenrigsministeriet anmodet Justitsministeriet om en udtalelse til brug for  

 besvarelsen af en del af spørgsmål nr. 136 af 19. september 1996  

 fra Folketingets Europaudvalg.
 Den pågældende del af udvalgets  

 spørgsmål lyder således:
»Under henvisning til den danske regerings forslag til  

 ændring af EU-traktaten vedr. beskæftigelse (bilag (95) 985)  

 udbeder udvalget sig en vurdering fra Justitsministeriet af, om forslaget  

 indebærer kompetenceafgivelse i henhold til grundlovens bestemmelser  

 herom, specielt for så vidt angår artikel 3 j »snæver  

 koordination af økonomiske og strukturelle politikker« og forslaget  

 til artikel X, stk. 3.« Justitsministeriet har forstået  

 spørgsmålet således, at det ønskes oplyst, om det  

 nævnte forslag er omfattet af grundlovens § 20. Denne bestemmelse  

 har følgende ordlyd:
 »§ 20. Beføjelser, som efter denne  

 grundlov tilkommer rigets myndigheder, kan ved lov i nærmere bestemt  

 omfang overlades til mellemfolkelige myndigheder, der er oprettet ved  

 gensidig overenskomst med andre stater til fremme af mellemfolkelig orden og  

 samarbejde.
Stk. 2. Til vedtagelse af lovforslag herom kræves et  

 flertal på fem sjettedele af Folketingets medlemmer.
Opnås et  

 sådant flertal ikke, men dog det til vedtagelse af almindelige  

 lovforslag nødvendige flertal, og opretholder regeringen forslaget,  

 forelægges det folketingsvælgerne til godkendelse eller  

 forkastelse efter de for folkeafstemning i § 42 fastsatte regler.« I den anledning kan det oplyses, at regeringens forslag om  

 beskæftigelse ikke tilsigter at indebære overladelse af  

 beføjelser til EU efter grundlovens § 20.
Regeringens forslag er nu under forhandling mellem EU s  

 medlemslande på regeringskonferencen.
Den endelige vurdering af  

 forholdet til grundlovens § 20 kan først foretages, når  

 udfaldet af forhandlingerne og resultatet af regeringskonferencen som helhed  

 er kendt.
 Anden del.
 På rådsmødet (arbejdsministre) den 2.  

 december 1996 opnåedes enighed om Kommissionens forslag om et udvalg  

 for beskæftigelses- og arbejdsmarkedspolitikken.
 Udvalget for beskæftigelses- og  

 arbejdsmarkedspolitikken bygger på anbefalingen fra Det  

 europæiske Råds møde i Madrid om etablering af en fast  

 struktur til støtte for den fælles europæiske  

 beskæftigelsesstrategi på det nuværende traktatgrundlag.  

 Artikel Z i regeringens beskæftigelsesforslag er en  

 traktatfæstelse af den faste struktur samtidig med, at det giver  

 udvalget mulighed for at deltage i en videreudvikling af den fælles  

 beskæftigelsesstrategi.
 Såvel det af rådet nedsatte udvalg som  

 Danmarks forslag er et vigtigt led i styrkelsen af  

 beskæftigelsessamarbejdet og bekæmpelsen af  

 arbejdsløsheden.
Udvalget for beskæftigelses- og  

 arbejdsmarkedspolitikken er et led i beskæftigelsesstrategien på  

 det eksisterende traktatgrundlag.
Udvalget i regeringens forslag i artikel Z  

 foreslås tillagt opgaver i forbindelse med dens styrkelse af  

 beskæftigelsessamarbejdet, som regeringen foreslår indbygget i  

 traktaten med de i forslaget anførte artikler W, X og Y.
Det rådgivende udvalg, som er foreslået af  

 regeringen, vil skulle afløse udvalget for beskæftigelses- og  

 arbejdsmarkedspolitikken.
Samtidig foreslås såvel  

 medlemssammensætningen som udvalgets opgaver ændret i  

 overensstemmelse med samspillet mellem beskæftigelsespolitikken og den  

 økonomiske politik samt muligheden for en videreudvikling af den  

 fælles beskæftigelsesstrategi.
(Alm. del - bilag 916 fra 1996-97) Spørgsmål nr.
S 2841 til udenrigsministeren af Keld  

 Albrechtsen (EL) Spørgsmål (4/7-96):
Vil regeringen udarbejde og offentliggøre en  

 grundig juridisk redegørelse om rækkevidden af det forslag  

 vedrørende tilskyndelsesforanstaltninger, som den danske regering vil  

 fremsætte på EU's regeringskonference som en del af en ny artikel  

 Y?44 Svar (15/7 96):
 Statsministeren redegjorde i forbindelse med mødet  

 i Folketingets Europaudvalg den 2. juli 1996 nærmere for indholdet af  

 det danske forslag vedrørende beskæftigelse, i hvilken  

 forbindelse statsministeren understregede, at beskæftigelsespolitikken  

 fortsat er og forbliver et nationalt anliggende.
Forslaget til en fælles overvågning af  

 medlemslandenes beskæftigelsespolitik giver Rådet mulighed for at  

 påpege, at en medlemsstats beskæftigelsespolitik ikke er i  

 overensstemmelse med de fælles retningslinjer.
Rådet kan efter  

 det danske forslag ikke pålægge medlemsstaterne nogen  

 forpligtelser eller at foretage foranstaltninger med henblik på at  

 efterleve de pågældende retningslinjer.
(Folketingets forhandlinger 1995-96 side 7638) Spørgsmål nr. 1 på alm. del Spørgsmål (9/10-97):
 Udenrigsministeren bedes - som lovet på  

 Europaudvalgets møde den 3. oktober 1997 - sende et notat om  

 mulighederne for foranstaltninger for så vidt angik  

 beskæftigelsen henholdsvis før og efter Amsterdamtraktatens  

 ikrafttrædelse.
 Svar (20/10-97):
 Der henvises til Udenrigsministeriets redegørelse  

 for Amsterdam Traktaten af 1. oktober 1997 (Alm. del - bilag 1550) -  

 afsnittet om beskæftigelse (vedlægges).
 Bilag:
3. Beskæftigelse Baggrund Ud over den generelle målsætningsbestemmelse  

 om et højt beskæftigelsesniveau i Fællesskabet findes der  

 ikke i det nuværende traktatgrundlag særlige bestemmelser om  

 fremme af beskæftigelsen.
De seneste års udvikling har imidlertid  

 indebåret en opprioritering af den fælles indsats på  

 europæisk plan.
På Det Europæiske Råds møde i  

 Essen i december 1994 blev EU's strategi for at øge  

 beskæftigelsen igangsat.
Denne strategi er efterfølgende blevet  

 konkretiseret og videreudviklet i mere detaljerede anbefalinger til  

 medlemslandene.
Herudover har Kommissionens formand i slutningen af januar  

 1996 præsenteret en tillidspagt for øget beskæftigelse,  

 som bygger videre på det grundlag, der blev skabt på Det  

 Europæiske Råds møde i Essen.
Der er på flere  

 møder i Det Europæiske Råd inden for de seneste år  

 blevet vedtaget særlige erklæringer om beskæftigelsen,  

 ligesom EU i december 1996 har nedsat et udvalg for beskæftigelses- og  

 arbejdsmarkedspolitikken.
Endelig er der på Det Europæiske  

 Råds møde i Amsterdam den 16.-17. juni 1997 vedtaget en  

 resolution om vækst og beskæftigelse.
I resolutionen forpligter  

 medlemslandene og EU's organer sig bl.a. til at komme med nye idèer og  

 forslag vedrørende beskæftigelsen.
Amsterdamtraktaten Med Amsterdamtraktaten indsættes et højt  

 beskæftigelsesniveau som en unionsmålsætning.
Endvidere  

 tilføjes samordningen af medlemsstaternes  

 beskæftigelsespolitikker i en af de indledende bestemmelser i  

 EF-Traktaten om fællesskabets virke.
 I EF-Traktaten indsættes et nyt afsnit, afsnit VIII,  

 om beskæftigelse.
 I dette afsnit fastlægges en procedure for  

 samordning og gensidig overvågning af de nationale  

 beskæftigelsespolitikker, herunder udvikling af en fælles  

 beskæftigelsesstrategi, vedtagelse af retningslinier på  

 fællesskabsplan og årlige vurderinger af de nationale  

 initiativer.
Det Europæiske Råd vil hvert år vurdere  

 beskæftigelsessituationen i Europa på baggrund af en fælles  

 rapport herom fra Rådet og Kommissionen.
På baggrund af Det  

 Europæiske Råds konklusioner på dette punkt vedtager  

 Rådet retningslinier, som de enkelte medlemslande skal tage hensyn til  

 i deres nationale beskæftigelsespolitikker.
Disse retningslinier skal  

 være i overensstemmelse med de af Rådet vedtagne overordnede  

 retningslinier for medlemsstaternes og Fællesskabets økonomiske  

 politik.
Medlemslandene skal herudover årligt rapportere til  

 Rådet og Kommissionen om deres foranstaltninger til  

 gennemførelse af deres beskæftigelsespolitikker.
Rådet  

 gennemgår herefter medlemslandenes rapporter og kan på baggrund  

 af de vedtagne retningslinier med kvalificeret flertal rette henstilling til  

 medlemsstaterne, hvis Rådet finder det hensigtsmæssigt.
Endvidere kan Rådet vedtage  

 tilskyndelsesforanstaltninger bl.a. med henblik på at fremme  

 samarbejdet mellem medlemsstaterne og støtte deres indsats på  

 beskæftigelsesområdet.
Disse foranstaltninger skal fremme  

 samarbejdet mellem medlemslandene og indebærer ikke harmonisering af  

 nationale love og administrative bestemmelser.
Der er fremsat en  

 erklæring til slutakten om disse tilskyndelsesforanstaltninger, som  

 indebærer, at deres varighed ikke bør overstige 5 år, og  

 at finansieringen skal være proportional med deres karakter af  

 tilskyndelsesforanstaltninger.
Endelig nedsættes der et beskæftigelsesudvalg.  

 Udvalget har til opgave at overvåge beskæftigelsessituationen og  

 politikkerne i medlemslandene og i Fællesskabet på dette punkt  

 samt at rådgive medlemslandene i  

 beskæftigelsesspørgsmål.
Udvalget skal i øvrigt  

 høres i forbindelse med Rådets udarbejdelse af retningslinier,  

 som medlemslandene skal tage hensyn til i deres  

 beskæftigelsespolitikker.
Hvert medlemsland og Kommissionen udpeger to  

 medlemmer til beskæftigelsesudvalget.
Reglerne om beskæftigelse før og efter Amsterdamtraktaten Før Amsterdamtraktaten Efter Amsterdamtraktaten Artikel B i TEU:   

  

 Et højt beskæftigelsesniveau indsættes som overordnet  

 målsætning for EU-samarbejdet Artikel 2 i TEF:   

  

 Målsætning om højt beskæftigelsesniveau Artikel 2 i TEF:   

  

 Formuleringen vedr. beskæftigelse ændres ikke Artikel 3 i TEF:   

  

 Samordning af medlemsstaternes beskæftigelsespolitikker nævnes  

 som en del af EF's virke Konklusioner fra DER's møde i Essen i 1994 og i Amsterdam i 1997,  

 tillidspagten fra januar 1996 samt diverse anbefalinger og erklæringer  

 til medlemslandene  

 Udgør tilsammen det samlede grundlag for EU's strategi om at  

 øge beskæftigelsen Nyt afsnit om beskæftigelse   

  

 (afsnit VIII i TEF) Artikel 109 N:   

 Mål om udvikling af en beskæftigelsesstrategi Artikel 109 O:
Beskæftigelse et spørgsmål af fælles interesse Artikel 109 P:
 Målsætningen om høj beskæftigelse skal inddrages  

 horisontalt også i forbindelse med andre politikker.
Artikel 109 Q: Gensidig overvågning, retningslinier,  

 anbefalinger og henstillinger, rapportering Artikel 109 R: Tilskyndelsesforanstaltninger Artikel 109 S: Beskæftigelsesudvalg (Alm. del - bilag 40 fra 1997-98, 1. samling) Spørgsmål nr. 17 på alm. del Spørgsmål (12/11-97):
 Økonomiministeren bedes - som lovet på  

 Europaudvalgets møde den 31. oktober 1997 - sende et notat, der  

 nærmere redegør for forholdet mellem Amsterdamtraktaten og  

 Kommissionens forslag til retningslinjerne for beskæftigelsen.
 Svar (22/12-97):
I konklusionerne fra Det Europæiske Råds  

 møde i Amsterdam den 16.-17. juni 1997 og i Det Europæiske  

 Råds resolution om vækst og beskæftigelse blev det  

 anført, at Rådet bør bestræbe sig på at lade  

 de relevante bestemmelser i det nye beskæftigelseskapitel i  

 Amsterdamtraktaten få øjeblikkelig virkning.
I forlængelse  

 heraf hed det i konklusionerne fra Det Europæiske Råds  

 ekstraordinære møde om beskæftigelse i Luxembourg den  

 20.-21. november 1997, at denne beslutning muliggør i praksis en  

 fremskyndet anvendelse af bestemmelserne om samordning af medlemsstaternes  

 beskæftigelsespolitikker fra og med 1998.
I artikel 4 i det nye beskæftigelseskapitel i  

 Amsterdamtraktaten fremgår det, at Rådet på grundlag af Det  

 Europæiske Råds konklusioner hvert år skal fastlægge  

 retningslinier, som medlemslandene skal tage hensyn til i deres egne  

 beskæftigelsespolitikker.
Det fremgår også, at disse  

 retningslinier for beskæftigelsen skal være i overensstemmelse  

 med de overordnede retningslinjer for de økonomiske politikker i  

 medlemslandene og Fællesskabet, der refereres til i traktatens artikel  

 103.
 I forlængelse af Amsterdamkonklusionerne har  

 Kommissionen fremlagt forslag til Rådsresolution om  

 beskæftigelsesretningslinier for 1998. Rådsresolutionen er blevet  

 vedtaget på Rådsmødet (Arbejds- og Socialministre) den 15.  

 december 1997.
 Der er den sammenhæng mellem Amsterdamtraktaten og  

 Kommissionens forslag til retningslinierne for beskæftigelsen, at det  

 var Det Europæiske Råds ønske i Amsterdam, der resulterede  

 i Rådsresolutionen om retningslinier for beskæftigelsen.
 I øvrigt henvises til Udenrigsministeriets  

 redegørelse for Amsterdamtraktaten af 1. oktober 1997 (almindelig del,  

 bilag 1550, afsnittet om beskæftigelse).
(Alm. del - bilag 388 fra 1997-98, 1. samling) Den fælles handelspolitik Spørgsmål nr. 193 på alm. del Spørgsmål (25/6-97):
 Fødevareministeren bedes - som lovet på  

 Europaudvalgsmødet den 13. juni 1997 - sende et notat om eventuelle  

 ændringer i behandlingen af WTO spørgsmål som resultat af  

 regeringskonferencen.
 Svar (30/7-97):
 Fødevareministeriet har til brug for besvarelsen af  

 Europaudvalgets spørgsmål indhentet følgende udtalelse  

 fra Udenrigsministeriet:
 »Som resultat af regeringskonferencen er i Traktaten  

 indføjet en ny art. 113 (5).
 Den nye bestemmelse indebærer, at Rådet med  

 enstemmighed på forslag af Kommissionen og efter høring af  

 Europa-Parlamentet kan udvide anvendelsen af art. 113 til også at  

 omfatte internationale forhandlinger om Tjenesteydelser og intellektuelle  

 ejendomsrettigheder, for så vidt disse ikke allerede er omfattet af  

 art. 113.
Umiddelbart sker der således ikke nogen  

 ændring.
Først såfremt Rådet med enstemmighed har  

 truffet beslutning derom, vil nye områder blive omfattet af art. 113.  

 Indtil dette måtte ske, vil de eksisterende procedurer, herunder  

 afstemningsregler, finde anvendelse for disse områder.
(Alm. del - bilag 1392 fra 1996-97) Social- og arbejdsmarkedspolitikken Spørgsmål nr. 104 på alm. del Spørgsmål (4/4-97):
Er protokollen og den dertil knyttede aftale allerede i  

 dag en retskilde for EF-Domstolen - og en tekst, som Domstolen har adgang til  

 at fortolke?45 Svar (16/4-97):
 Protokollen er en integrerende del af EF-Traktaten, som  

 Domstolen har adgang til at fortolke, jf. protokollens punkt 3),  

 EF-Traktatens artikel 239 og TEU's artikel L.
(Alm. del - bilag 905 fra 1996-97) Spørgsmål nr. 105 på alm. del Spørgsmål (4/4-97):
Vil en egentlig traktatfæstelse af protokollen og  

 den dertil knyttede aftale betyde en ændring i Domstolens  

 kompetence?46 Svar (16/4-97):
 Der vil kun opstå en ændring i Domstolens  

 kompetence i forhold til Storbritannien, jf. protokollens punkt 2), sidste  

 afsnit.
(Alm. del - bilag 905 fra 1996-97) Spørgsmål nr.
S 2462 til udenrigsministeren af Keld  

 Albrechtsen (EL) Spørgsmål (4/6-97):
Kan udenrigsministeren oplyse, om den danske regering  

 vurderer, at den ny bestemmelse i traktatudkastet af 30. maj 1997 om  

 grundrettigheder i artikel 117 sammen med den nye henvisning til  

 grundrettigheder i præamblen betyder, at medlemslandene er forpligtede  

 til i national lovgivning at tage hensyn til disse grundrettigheder og at  

 dette også gælder for EU-retsakter, og at begge forhold vil komme  

 under EF-Domstolens- kontrol? Svar (13/6-97):
 Med henblik på en inkorporering i Traktaten af  

 aftalen om social- og arbejdsmarkedspolitikken indgået mellem Det  

 Europæiske Fællesskabs medlemsstater med undtagelse af Det  

 Forenede Kongerige Storbritannien og Nordirland indeholder formandskabets  

 traktatudkast af 30. maj 1997 et forslag til en ny art. 117 indeholdende en  

 generel beskrivelse af de overordnede mål for arbejdsmarkeds- og  

 socialpolitikken baseret på den nuværende aftales art. 1.
Den pågældende traktatartikeltekst er fortsat  

 genstand for forhandlinger på regeringskonferencen, herunder for  

 så vidt angår henvisningen til grundlæggende  

 arbejdsmarkedsmæssige og sociale rettigheder.
En endelig vurdering af  

 bestemmelsens juridiske rækkevidde herunder forhold til medlemslandenes  

 nationale lovgivning må derfor afvente resultatet af de  

 igangværende forhandlinger.
(Folketingets forhandlinger 1996-97 side 8364) Spørgsmål nr. 233 på alm. del Spørgsmål (3/7-97):
I udformningen af artikel 117 i TEF anføres  

 indledningsvis hensyn til »grundlæggende arbejdsmarkedsmæssige og  

 sociale rettigheder«.
Hvad dækker dette over? Svar (5/9-97):
 Betegnelsen dækker over de grundlæggende  

 arbejdsmarkedsmæssige og sociale rettigheder som fastlagt i blandt  

 andet den europæiske socialpagt af 1961 og Fællesskabspagten om  

 grundlæggende arbejdsmarkedsmæssige og sociale rettigheder fra  

 1989.
(Alm. del - bilag 1462 fra 1996-97) Spørgsmål nr. 102 på alm. del Spørgsmål (4/4-97):
Protokollen og den dertil knyttede aftale henviser til  

 Socialpagten af 1989. Betyder traktatfæstelsen af protokollen og den  

 dertil knyttede aftale, at gennemførelsen af Socialpagten fra 1989  

 bliver en målsætning for Unionen?47 Svar (4/7-97):
Forhandlingerne omkring traktatfæstelsen af  

 protokollen og den dertil knyttede aftale resulterede i en ændring af  

 artikel 117, som indebærer, at Fællesskabet og medlemsstaterne i  

 opfyldelsen af de mål for arbejdsmarkeds og socialpolitikken, der  

 opregnes i artikel 117, er opmærksomme på »de grundlæggende  

 arbejdsmarkedsmæssige og sociale rettigheder, som bl.a. er fastlagt i  

 den europæiske socialpagt undertegnet i Torino den 18. oktober 1961 og  

 fællespagten af 1989 om arbejdstagernes grundlæggende  

 arbejdsmarkedsmæssige og sociale rettigheder«.
I præamblen har  

 man bekræftet den betydning man tillægger de samme rettigheder.  

 Gennemførelsen af Socialpagten fra 1989 er således ikke omfattet  

 af bestemmelserne om målsætningerne for Unionens virksomhed.
(Alm. del - bilag 1306 fra 1996-97) Spørgsmål nr. 103 på alm. del Spørgsmål (4/4-97):
Er regeringen enig i, at Socialpagtens afsnit om  

 »Foreningsfrihed og kollektive forhandlinger« pkt. 11 er uforeneligt med  

 dansk lovgivning om praksis med hensyn til eksklusivaftaler i kollektive  

 overenskomster? Svar (4/7-97):
Det er regeringens opfattelse, at Danmark efterlever  

 Socialpagten.
Ved indgåelsen af den sociale protokol (11-aftalen - nu  

 14-aftalen), som var en tilkendegivelse af, at landene ønskede at  

 gå videre af den vej, som blev afstukket i Socialpagten, blev det  

 slået fast, at protokollen undtager organisationsforhold.
Som det  

 fremgår af Amsterdamtraktatens ændrede artikel 118 stk. 6,  

 har EU ikke kompetence til at regulere nationale forhold om organisationsret,  

 strejkeret, lønforhold eller ret til Lockout.
(Alm. del - bilag 1306 fra 1996-97) Spørgsmål nr. 107 på alm. del Spørgsmål (4/4-97):
Aftalens artikel 2.1 omtaler »arbejdsvilkårene« som  

 et af de områder, der kan reguleres ved kvalificeret flertal.
Kan  

 ministeren oplyse, hvad der mere konkret forstås ved  

 »arbejdsvilkårene«?48 Svar (4/7-97):
Der ses ikke at foreligge retsafgørelser eller  

 andre fortolkningsbidrag til en definition af begrebet arbejdsvilkår.  

 Begrebet kan formentlig afgrænses negativt ved en henvisning til de  

 bestemmelser i aftalen, hvor der er fastsat andre regler for særlige  

 emner som fx social sikring eller de i svaret på spørgsmål  

 103 nævnte emner.
Herhjemme anvender man undertiden udtrykket »de  

 forhold hvorunder arbejdet foregår«, som en omskrivning af  

 arbejdsvilkår.
(Alm. del - bilag 1306 fra 1996-97) Spørgsmål nr. 234 på alm. del Spørgsmål (3/7-97):
I udformningen af artikel 118 i TEF fjerde pind er ordet  

 »erhvervsmæssig« fjernet i forhold til den oprindelige artikel i  

 aftalen om social- og arbejdsmarkedspolitikken.
Hvad er begrundelsen for  

 nyformuleringen og hvad er konsekvensen?49 Svar (5/9-97):
 Den nye formulering giver muligheder for en bredere  

 tilgang til Fællesskabets indsats for integration i samfundslivet af  

 personer, der er udstødt fra arbejdsmarkedet, end den snævre  

 erhvervsmæssige integration.
(Alm. del - bilag 1462 fra 1996-97) Spørgsmål nr.
S 504 til statsministeren af Holger K.  

 Nielsen (SF) Spørgsmål (27/5-98):
Kan og vil statsministeren garantere den danske  

 befolkning, at det danske Folketing i henhold til Amsterdamtraktatens artikel  

 137, stk. 5, selv i uindskrænket omfang kan vedtage love, der  

 rummer strengere foranstaltninger for at sikre og beskytte arbejdstagernes  

 sikkerhed, sundhed, arbejdsvilkår og ligebehandling i arbejdet, og kan  

 og vil statsministeren i givet fald garantere, at denne ret til strengere  

 beskyttelsesforanstaltninger også gælder i de tilfælde,  

 hvor Danmark ud fra nationale arbejdsmarkedstraditioner, særlige  

 værdier, m.v. (inden for rammer af EU's minimumsmål,  

 grænseværdier, m.v.) ønsker at benytte bestemte danske  

 beskyttelsesstrategier, og har Danmark med andre ord fuld frihed til at  

 gå både hurtigere og ad egne veje til f.eks. et bedre  

 arbejdsmiljø end EU som helhed?50 Svar (11/6-98):
 Spørgsmålet har været forelagt  

 Arbejdsministeriet, som har oplyst følgende:
»I henhold til Maastrichttraktatens artikel 118 A,  

 bestræber medlemsstaterne sig på at beskytte arbejdstagernes  

 sikkerhed og sundhed.
Rådet vedtager ved udstedelse af direktiver  

 minimumsforskrifter med henblik på at bidrage til  

 virkeliggørelse af dette mål.
Ifølge artikel 118 A,  

 stk. 3, er bestemmelser, der vedtages i henhold til artikel 118 A, ikke  

 til hinder for, at de enkelte medlemsstater opretholder eller indfører  

 strengere beskyttelsesforanstaltninger, som er forenelige med traktaten.
 I Amsterdamtraktaten er indholdet af artikel 118 A (i  

 forbindelse med indskrivelsen af den sociale protokol) blevet integreret i  

 artikel 137. Indholdet i det hidtidige stk. 3 i artikel 118 A genfindes  

 nu i Amsterdamtraktatens artikel 137, stk. 5. Indskrivningen  

 indebærer ingen ændringer i den hidtidige retstilstand, hvorfor  

 medlemsstaterne fortsat kan opretholde eller indføre strengere  

 beskyttelsesforanstaltninger, som er forenelige med traktaten.«.
 Jeg kan henholde mig til det af Arbejdsministeriet  

 anførte.
(Folketingets forhandlinger 1997-98, 2. samling side 2216) Spørgsmål nr. 106 på alm. del Spørgsmål (4/4-97):
 Aftalens artikel 2.4 åbner mulighed for, at en  

 medlemsstat kan overlade det til arbejdsmarkedets parter gennem aftale at  

 gennemføre direktiver, der er udstedt i henhold til aftalens pkt. 4.2  

 og 4.3. Det rejser følgende spørgsmål:
·  

 	 Er det danske kollektive aftalesystem tilstrækkeligt til at sikre  

 gennemførelse af et direktiv, der gælder for alle ansatte  

 på arbejdsmarkedet? ·  

 	 Hvis det ikke er tilstrækkeligt, hvordan vil regeringen da sikre  

 et sådant direktiv overholdt?51 Svar (4/7-97):
 I forbindelse med implementeringen af  

 arbejdsmarkedsdirektivet er spørgsmålet om overenskomsternes  

 tilstrækkelighed på dette området blevet behandlet  

 indgående, idet dette direktiv som bekendt er blevet implementeret  

 alene ved overenskomstmæssige aftaler.
Størstedelen af lønmodtagerne er i dag  

 omfattet af en implementeringsaftale om arbejdstidsdirektivet.
Hertil kommer,  

 at arbejdsmarkedets parter i forbindelse med implementeringen har forpligtet  

 sig til, hvis de er eller bliver bekendt med, at der er lønmodtagere,  

 der ikke faktisk får de rettigheder som direktivet giver, at  

 sørge for at løse sådanne sager.
Det er således  

 parterne, der har ansvaret for, at direktivets bestemmelser bliver overholdt.  

 Viser det sig imidlertid, at parterne ikke er i stand til at leve op til  

 deres forpligtelse, har regeringen forbeholdt sig at løse  

 problemet.
(Alm. del - bilag 1306 fra 1996-97) Spørgsmål nr. 235 på alm. del Spørgsmål (3/7-97):
I udformningen af artikel 119, stk. 1, i TEF er  

 tilføjet »eller arbejde af samme værdi« i forhold til den  

 oprindelige artikel i aftalen om social- og arbejdsmarkedspolitikken.
Hvordan  

 forestiller ministeren sig, at denne vurdering af arbejdets værdi skal  

 ske? Svar (5/9-97):
Der er tale om principper i overensstemmelse med  

 domstolsafgørelser og dansk ligestillingslovgivning.
Hvorledes en  

 konkret vurdering af arbejdets værdi kan gennemføres må  

 afhænge af den relevante arbejdsfunktion.
 Princippet har været gældende siden  

 ligelønsdirektivet fra 1975, og det er gennemført i dansk ret  

 ved bestemmelsen i ligelønslovens § 1, stk. 2 og 3, der  

 fastslår, at bedømmelsen af arbejdets værdi skal ske ud  

 fra en helhedsvurdering af relevante kvalifikationer og andre faktorer.
(Alm. del - bilag 1462 fra 1996-97) Sundhed og forbrugerbeskyttelse Spørgsmål nr. 238 på alm. del Spørgsmål (3/7-97):
Hvilke »foranstaltninger« er der tale om i udformningen af  

 ændring af artikel 129 stk. 4 litra a i TEF? Svar (5/9-97):
Artikel 129, stk. 4, er en hjemmelsbestemmelse.
Den  

 betyder, at Fællesskabet kan vedtage retsakter til fastsættelse  

 af standarder for behandlingen af de omhandlede produkter.
Disse retsakter  

 kan både være bindende og ikke-bindende, jf.
EF- traktatens  

 artikel 189.
 Formålet med bestemmelsen er primært at  

 muliggøre regulering af den grænseoverskridende handel med de  

 omtalte produkter.
Det er i artikel 129, stk. 4 fastlagt, at  

 sådanne foranstaltninger ikke er til hinder for, at der opretholdes  

 eller indføres strengere nationale regler.
Endvidere fastslår  

 artikel 129, stk. 5, at Fællesskabets indsats på  

 folkesundhedsområdet skal respektere medlemsstaternes ansvar for  

 sundhedstjenesteydelser og ikke kan berøre nationale donorordninger  

 eller medicinsk anvendelse af organer og blod.
(Alm. del - bilag 1462 fra 1996-97) Spørgsmål nr. 239 på alm. del Spørgsmål (3/7-97):
Hvilke »foranstaltninger« er der tale om i udformningen af  

 ændring af artikel 129 A stk. 3 litra b, og hvilken form for  

 »overvågning« er det tanken at fællesskabet skal  

 gennemføre? Svar (5/9-97):
I Maastrichttraktaten er der hjemmel til at vedtage  

 foranstaltninger til forbrugerbeskyttelse som led i gennemførelsen af  

 det indre marked.
Endvidere er der hjemmel til at vedtage aktioner, som  

 støtter og supplerer den politik, medlemsstaterne fører med  

 henblik på at beskytte forbrugernes sundhed, sikkerhed og  

 økonomiske interesser og sikre en passende forbrugeroplysning.  

 Amsterdamtraktaten åbner mulighed for også på de  

 sidstnævnte områder at vedtage foranstaltninger.
Artikel 129 A, stk. 3, er en hjemmelsbestemmelse.
Den  

 betyder, at Fællesskabet kan vedtage retsakter til supplering og  

 overvågning af medlemsstaternes forbrugerpolitik.
Disse retsakter kan  

 både være bindende og ikke-bindende, jf.
EF-traktatens artikel  

 189.
En overvågning af medlemsstaternes politik vil for  

 eksempel kunne varetages af Kommissionen med henblik på at følge  

 udviklingen og vurdere, om der er behov for fællesskabsforanstaltninger  

 til sikring af forbrugernes interesser.
I givet fald vil Kommissionen for  

 eksempel kunne fremsætte forslag herom.
(Alm. del - bilag 1462 fra 1996-97) Åbenhed (aktindsigt) Spørgsmål nr. 269 på alm. del Spørgsmål (3/7-97):
Hvordan er den nuværende beslutningsprocedure -  

 afstemningsregler - i Ministerrådet i dag vedrørende  

 fastsættelse af regler om aktindsigt? Svar (5/9-97):
Rådet har vedtaget en rådsafgørelse om  

 aktindsigt i Rådets egne dokumenter af 20. december 1993.  

 Retsgrundlaget for denne afgørelse er artikel 151 i  

 Maastrichttraktaten.
Stemmereglen er simpelt flertal.
(Alm. del - bilag 1462 fra 1996-97) Spørgsmål nr. 41 på L 1 Spørgsmål (21/4-98):
Kan ministeren bekræfte, at Amsterdamtraktatens  

 bestemmelser om åbenhed vil vanskeliggøre en vedtagelse i  

 Ministerrådet omkring aktindsigt, eftersom en vedtagelse iht.  

 Amsterdamtraktaten vil skulle ske efter artikel 189 B (TEF), mens den  

 nuværende beslutningsprocedure - afstemningsregler - i  

 Ministerrådet i dag vedrørende aktindsigt er almindeligt flertal  

 (jf. svar på spørgsmål 269 af 5. september 1997 på  

 bilag (96) 1462)? Svar (23/4-98):
Amsterdamtraktaten betyder en traktatfæstelse af ret  

 til aktindsigt i dokumenter fra Europa-Parlamentet, Rådet og  

 Kommissionen.
Det fremgår af artikel 191 A, stk. 2, at generelle  

 principper for og begrænsninger i denne aktindsigt inden for to  

 år efter Amsterdamtraktatens ikrafttræden vil skulle vedtages af  

 Rådet efter fremgangsmåden i artikel 189 B.
Dvs., at  

 Europa-Parlamentet får medbeslutningsret, hvilket er positivt, da  

 Europa-Parlamentet traditionelt støtter bestræbelserne på  

 at sikre størst mulig åbenhed i EU-arbejdet.
Herudover vil hver  

 af de nævnte institutioner, i henhold til artikel 191, stk. 3,  

 skulle indarbejde særlige bestemmelser vedrørende aktindsigt i  

 deres forretningsordener.
Beslutning om bestemmelser i Rådets  

 forretningsorden træffes med simpelt flertal.
Der skal således inden for to år vedtages  

 nærmere regler om aktindsigt.
Der findes i dag ikke på samme  

 måde mulighed for at vedtage fælles overordnede principper for  

 aktindsigt i dokumenter, som EU-institutionerne har i deres besiddelse.  

 Amsterdamtraktaten skaber som noget nyt mulighed herfor.
Dvs., at der kan  

 vedtages en slags »offentlighedslov« for institutionernes virke.  

 Traktatfæstelsen af ret til aktindsigt i de tre institutioners  

 dokumenter udgør i sig selv en betydelig styrkelse af åbenheden  

 i EU.
(L 1 - bilag 18 fra 1997-98, 2. samling) Spørgsmål nr. 271 på alm. del Spørgsmål (3/7-97):
Har det under regeringskonferencen været overvejet  

 at indføje Europarådets rekommandation vedrørende  

 offentlighedsprincippet (1981) i Amsterdamtraktaten? Svar (5/9-97):
 Nej.
(Alm. del - bilag 1462 fra 1996-97) Spørgsmål nr. 272 på alm. del Spørgsmål (3/7-97):
Kan ministeren bekræfte, at Amsterdamtraktaten ikke  

 giver nogen sikkerhed med hensyn til omfanget af borgernes ret til  

 aktindsigt? Svar (5/9-97):
Amsterdamtraktaten indebærer, at hovedreglen er, at  

 borgerne har ret til aktindsigt i dokumenter fra Europa-Parlamentet,  

 Rådet og Kommissionen.
Principper og betingelser for aktindsigten,  

 herunder undtagelser skal defineres efterfølgende, senest to år  

 efter Amsterdamtraktatens ikrafttræden.
Det følger af artikel  

 191 A stk. 2, at sådanne begrænsninger skal begrundes i  

 hensynet til offentlige eller private interesser.
(Alm. del - bilag 1462 fra 1996-97) Spørgsmål nr. 273 på alm. del Spørgsmål (3/7-97):
Er det sikret, at kommende EU-bestemmelser om aktindsigt  

 indført i henhold til artikel 191 A, stk. 1, i EF-traktaten  

 bliver minimumsbestemmelser, således at medlemsstater med tradition for  

 høj grad af offentlighed kan være i stand til at  

 fastholde/indføre et højt offentlighedsniveau i forhold til  

 EU-dokumenter? Svar (5/9-97):
Artikel 191 A i Amsterdamtraktaten omhandler en regulering  

 af henholdsvis Rådets, Kommissionens og Europa-Parlamentets  

 håndtering af begæringer om aktindsigt i institutionernes  

 dokumenter.
Artiklen omhandler ikke en regulering af medlemslandenes  

 håndtering af aktindsigtsbegæringer.
(Alm. del - bilag 1462 fra 1996-97) Spørgsmål nr. 268 på alm. del Spørgsmål (3/7-97):
Hvilken konsekvens vil det få, hvis det ikke lykkes  

 at opfylde den tidsfrist, der er angivet i artikel 191 A, stk. 1, i  

 EF-traktaten? Svar (5/9-97):
Der er angivet en tidsfrist i artikel 191 A, stk. 2.  

 Denne tidsfrist indebærer, at der senest inden to år efter  

 Amsterdamtraktatens ikrafttræden skal fastsættes generelle  

 principper for og begrænsninger i retten til aktindsigt.
Det er ikke  

 muligt at forudsige, hvilken præcis politisk/retlig betydning det vil  

 have, at tidsfristen ikke opfyldes.
(Alm. del - bilag 1462 fra 1996-97) Spørgsmål nr. 40 på L 1 Spørgsmål (21/4-98):
Hvordan forestiller ministeren sig, at de »generelle  

 principper« i artikel 191 A (pkt. 45 i TEF) skal se ud? Svar (23/4-98):
 I artikel 191 A, stk. 2, fastslås, at generelle  

 principper for og begrænsninger i retten til aktindsigt af hensyn til  

 offentlige eller private interesser, fastsættes af Rådet efter  

 fremgangsmåden i artikel 189 B senest to år efter  

 Amsterdamtraktatens ikrafttræden.
Arbejdet med at udmønte sådanne generelle  

 principper, der kan medvirke til, at den enkelte EU-borger kan få  

 større indsigt i EU-arbejdet, er endnu ikke påbegyndt i  

 Rådet.
Den danske regering har på denne baggrund endnu ikke  

 afklaret sin holdning til spørgsmålet, men regeringen vil  

 naturligvis arbejde for den størst mulige åbenhed.
(L 1 - bilag 18 fra 1997-98, 2. samling) Spørgsmål nr. 241 på alm. del Spørgsmål (3/7-97):
Hvordan forestiller ministeren sig forholdet mellem  

 stk. 2 og stk. 3 i udformningen af ny artikel 191 A i TEF? Svar (5/9-97):
Det fremgår af artikel 191 A, stk. 2, at de  

 generelle principper for og begrænsninger i den generelle regel om  

 retten til aktindsigt i Rådets, Kommissionens og Europa-Parlamentets  

 dokumenter vedtages af Rådet efter fremgangsmåden i artikel 189  

 B.
Når disse principper er vedtaget vil de gælde umiddelbart for  

 de tre institutioner.
Herudover vil hver institution i henhold til artikel 191 A  

 stk. 3 skulle udarbejde særlige bestemmelser vedrørende  

 aktindsigt i deres forretningsordener, jf. nærmere herom i besvarelse  

 af spørgsmål nr. 242 nedenfor.
Disse bestemmelser skal  

 udarbejdes under respekt af de generelle principper, som vedtages i  

 medfør af artikel 191 A, stk. 2.
(Alm. del - bilag 1462 fra 1996-97) Spørgsmål nr. 242 på alm. del Spørgsmål (3/7-97):
 Ministeren bedes redegøre for, hvad der ligger i  

 udtrykkene »generelle principper« og »særlige bestemmelser« i  

 stk. 2 og 3 i udformningen af ny artikel 191 A i TEF.
 Svar (5/9-97):
I udtrykket særlige bestemmelser ligger bl.a. det  

 forhold, at der i hver enkelt institution vil være behov for  

 bestemmelser, der praktisk regulerer, hvordan aktindsigtsanmodninger  

 behandles.
For Rådets vedkommende kan det dreje sig om at  

 fastlægge detaljerede retningslinier for at kunne gennemlæse  

 dokumenter på stedet, opkrævning af eventuelle gebyrer og  

 deslige.
Amsterdamtraktaten indebærer en ændring af artikel 151  

 vedr. fastlæggelsen af Rådets forretningsorden.
Det hedder nu i  

 artikel 151:
»Med henblik på anvendelsen af artikel 191 A,  

 stk. 3, udarbejder Rådet i forretningsordenen bestemmelser om,  

 på hvilke betingelser offentligheden skal have aktindsigt i  

 Rådets dokumenter.
Med henblik på gennemførelsen af dette  

 stykke fastlægger Rådet, i hvilke tilfælde det skal anses  

 for at optræde som lovgivende myndighed, for at sikre større  

 aktindsigt i disse tilfælde, samtidig med at beslutningsprocessen  

 forbliver effektiv. ....«.
 Det fremgår således heraf, at det i  

 Rådets forretningsorden vil skulle fastlægges i hvilke  

 tilfælde Rådet optræder som lovgivende myndighed for at  

 sikre større aktindsigt i disse tilfælde.
(Alm. del - bilag 1462 fra 1996-97) Spørgsmål nr. 267 på alm. del Spørgsmål (3/7-97):
Betyder pkt. 3 i den nye artikel 191 A, at Kommissionen  

 selv bestemmer, hvilke konkrete regler der skal gælde for Kommissionen  

 og dens mange udvalg og komiteer? Svar (5/9-97):
Der henvises til besvarelsen af spørgsmål  

 241.52 (Alm. del - bilag 1462 fra 1996-97) Spørgsmål nr. 264 på alm. del Spørgsmål (3/7-97):
Medfører udformningen af erklæringen til  

 slutakten om artikel 191 A, stk. 1 i EF-traktaten, at nationale  

 myndigheder suverænt kan beslutte, at dokumenter, som fremsendes til EU  

 skal hemmeligholdes?53 Svar (5/9-97):
 Erklæringen indebærer, at en medlemsstat har  

 mulighed for at anmode Kommissionen eller Rådet om ikke at meddele  

 tredjemand et dokument fra denne stat uden dens forudgående  

 samtykke.
(Alm. del - bilag 1462 fra 1996-97) Spørgsmål nr. 265 på alm. del Spørgsmål (3/7-97):
 Vil et land kunne udstede et generelt forbud mod  

 aktindsigt i dokumenter fra det pågældende land, eller  

 forudsætter bestemmelsen, at der sker en individuel meddelelse i  

 henhold til erklæringen til slutakten om artikel 191 A, stk. 1, i  

 EF-traktaten.
 Svar (5/9-97):
 Det forudsætter en individuel meddelelse.
(Alm. del - bilag 1462 fra 1996-97) Spørgsmål nr. 266 på alm. del Spørgsmål (3/7-97):
Hvordan afgøres tvivlsspørgsmål om  

 håndteringen af den anførte begrænsning? Svar (5/9-97):
 De vil i første omgang blive afgjort af den  

 pågældende institution i henhold til de regler, der  

 fastsættes af institutionen under respekt af de generelle  

 retningslinier, som er fastlagt i medfør af artikel 191 A, stk. 2  

 og 3.
Afslag på begæringer om aktindsigt i  

 Rådets dokumenter kan i dag indbringes for EF-Domstolen eller den  

 europæiske ombudsmand.
Danmark finder det naturligt, at disse  

 muligheder bevares i forbindelse med gennemførelsen af  

 Amsterdamtraktatens artikel 191 A.
(Alm. del - bilag 1462 fra 1996-97) Spørgsmål nr. 274 på alm. del Spørgsmål (3/7-97):
Har det under regeringskonferencen været overvejet  

 at etablere en uafhængig ankeinstans vedrørende sager om  

 aktindsigt, således at der kan sikres en effektiv administration? Svar (5/9-97):
Afslag på begæringer om aktindsigt i  

 Rådets dokumenter kan i dag indbringes for EF-Domstolen eller den  

 europæiske ombudsmand.
Danmark finder det naturligt, at disse  

 muligheder bevares i forbindelse med gennemførelsen af  

 Amsterdamtraktatens artikel 191 A.
(Alm. del - bilag 1462 fra 1996-97) Spørgsmål nr.
S 3219 til udenrigsministeren af Keld  

 Albrechtsen (EL) Spørgsmål (29/8-97):
Kan ministeren bekræfte, at Amsterdamtraktaten ikke  

 vil løse det problem med hemmeligholdelse af EU-dokumenter, som vi  

 senest har oplevet i øldåsesagen? Svar (8/9-97):
Med Amsterdamtraktaten indføres et generelt princip  

 om åbenhed i EU.
Der indføres regler om aktindsigt i  

 Rådets, Kommissionens og Europa-Parlamentets dokumenter.
Og  

 erklæringer til Rådets mødeprotokol, når Rådet  

 optræder som lovgiver, skal offentliggøres.
 De nærmere regler vedr. aktindsigt i Rådets,  

 Kommissionens og Europa-Parlamentets dokumenter - herunder også  

 undtagelser - skal vedtages i den såkaldte procedure med fælles  

 beslutningstagen inden for 2 år efter Amsterdamtraktatens  

 ikrafttræden.
 Det kan således ikke for nærværende  

 vurderes, om der i henhold til de nye regler, der skal vedtages om  

 aktindsigt, vil kunne gives aktindsigt i korrespondance mellem et medlemsland  

 og EU-Kommissionen i en sag som den i spørgsmålet  

 omhandlede.
Der henvises endvidere til besvarelsen af  

 spørgsmål nr.
S 3206.54 (Folketingets forhandlinger 1996-97 side 8859) Svigbekæmpelse Spørgsmål nr. 29 på alm. del Spørgsmål (1/11-96):
Ministeren bedes - som lovet på  

 Europaudvalgsmøde den 1. november 1996 i forbindelse med  

 fremlæggelsen af nye danske udspil på regeringskonferencen -  

 fremsende et notat angående rækkevidden af det danske forslag om  

 svigbekæmpelse (bilag (96) 142), specielt i relation til sidste del af  

 forslaget til ny stk. 2 i art. 209 A: »idet disse foranstaltninger ikke  

 berører anvendelsen af medlemslandenes strafferet og  

 retsplejelovgivning«.55 Svar (14/11-96):
 Regeringens forslag på  

 svigbekæmpelsesområdet under regeringskonferencen sigter på  

 at tilvejebringe traktatmæssige rammer, der vil muliggøre  

 yderligere fremskridt i form af en mere effektiv bekæmpelse af  

 EU-svindlen, herunder en bedre kontrol.
 Regeringen foreslår bl.a. en tilføjelse til  

 art. 209 A, som indebærer, at foranstaltninger - d.v.s. forslag -  

 på svig- og kontrolområdet for fremtiden skal kunne vedtages  

 efter art. 189 B proceduren, der i Rådet indebærer  

 afgørelse med kvalificeret flertal, og ikke som nu med enstemmighed.  

 Dette vil gøre det lettere at få forslag på området  

 vedtaget i Ministerrådet.
Det fastsættes i forslaget til ny stk. 2 af  

 art. 209 A, at sådanne foranstaltninger ikke berører anvendelsen  

 af medlemslandenes strafferet og retsplejelovgivning.
Dette forbehold tager  

 sigte på at undgå, at der vedtages foranstaltninger, der  

 indebærer harmonisering af medlemslandenes strafferet og  

 retsplejelovgivning.
(Alm. del - bilag 225 fra 1996-97) Spørgsmål nr. 5 på L 2 Spørgsmål (11/12-97):
Er det regeringens vurdering, at indførelsen af  

 brug af kvalificeret flertal vil forbedre mulighederne for bekæmpelse  

 af svig med EU-midler? Svar (10/2-98):
Amsterdamtraktaten betyder en generel styrkelse af  

 reglerne om bekæmpelse af svig med EU-midler.
Amsterdamtraktaten  

 indeholder flere forbedringer på dette område.
Central er  

 bestemmelsen i art. 209 A i EF-traktaten, der indeholder hjemmel til med  

 kvalificeret flertal efter proceduren i art. 189 B at vedtage de  

 nødvendige retsakter til forebyggelse og bekæmpelse af svig, der  

 skader Fællesskabets interesser.
Den nye regel afspejler danske ønsker og forslag  

 fremsat i regeringskonferencen.
Det er regeringens vurdering, at bestemmelsen  

 i art. 209 A - uanset at den ikke giver adgang til at vedtage bestemmelser af  

 indholdsmæssigt mere vidtgående karakter end det er  

 tilfældet i dag - markerer en betydelig forbedring i forhold til den  

 eksisterende traktat ved at lette proceduren i forbindelse med  

 beslutningstagen på dette område.
Med den nye hjemmelsbestemmelse  

 er der skabt en effektiv platform for det fremtidige arbejde på dette  

 område.
(L 2 - bilag 5 fra 1997-98, 1. samling) AFSNIT III Den fælles udenrigs- og sikkerhedspolitik (søjle 2) Udenrigspolitik generelt56 Spørgsmål nr. 244 på alm. del Spørgsmål (3/7-97):
Hvilken form for samarbejde er der tale om i udformningen  

 af ændret artikel C, stk. 2 i TEU? Svar (5/9-97):
 Der er alene tale om samarbejde mellem Rådet og  

 Kommissionen med henblik på at sikre en sammenhængende ekstern  

 politik.
 Tilføjelsen om dette samarbejde i artikel C,  

 stk. 2, skal ses i sammenhæng med oprettelsen af en enhed for  

 politikplanlægning og hurtig varsling i Rådssekretariatet.
 I erklæringen om oprettelse af denne enhed  

 slås det fast, at der skal etableres et passende samarbejde med  

 Kommissionen med henblik på at sikre fuldstændig sammenhæng  

 med Unionens eksterne økonomiske politik og politik for  

 udviklingssamarbejde.
 Netop de eksterne økonomiske relationer og  

 udviklingssamarbejdet er vigtige søjle 1 samarbejdsområder, hvor  

 Kommissionen har en central rolle, men som samtidigt har  

 berøringsflader med den fælles udenrigs- og sikkerhedspolitik,  

 der er mellemstatslig.
(Alm. del - bilag 1462 fra 1996-97) Spørgsmål nr. 245 på alm. del Spørgsmål (3/7-97):
Hvad ligger der i unionens »integritet i overensstemmelse  

 med principperne i De Forenede Nationers pagt« i udformningen af art.
J.1  

 stk. 1 første pind i TEU? Svar (5/9-97):
 Integritet må i denne sammenhæng forstås  

 som retten til at bevare et sammenhængende område.
 Referencen til principperne i De Forenede Nationers pagt  

 er også opført i den eksisterende EU-traktat artikel J.1,  

 stk. 2, i forbindelse med målsætningen om »bevarelse af  

 freden og styrkelsen af den internationale sikkerhed«.
(Alm. del - bilag 1462 fra 1996-97) Spørgsmål nr. 246 på alm. del Spørgsmål (3/7-97):
Hvad er efter ministerens opfattelse betydningen af  

 formuleringen om at »medlemsstaterne samarbejder for at styrke og udvikle  

 deres gensidige politiske solidaritet« i udformningen af art.
J.1 stk. 2  

 andet afsnit? Svar (5/9-97):
 Formuleringen må forstås som en  

 målsætningserklæring om at søge at styrke  

 samarbejdet og den gensidige solidaritet mellem EU-landene i  

 tilrettelæggelsen af den fælles udenrigs- og  

 sikkerhedspolitik.
(Alm. del - bilag 1462 fra 1996-97) Spørgsmål nr. 248 på alm. del Spørgsmål (3/7-97):
Hvad betyder det, at enheden for politikplanlægning  

 og hurtig varsling i henhold til den foreslåede erklæring  

 stk. 2 litra d kan udarbejde papirer med »FUSP-analyser, -henstillinger  

 og -strategier«?57 Svar (5/9-97):
Det er tanken, at enheden for politikplanlægning og  

 hurtig varsling enten på eget initiativ eller på anmodning fra  

 Rådet eller formandskabet skal kunne udarbejde bidrag til formuleringen  

 af den fælles udenrigs- og sikkerhedspolitik i form af analyser,  

 henstillinger eller strategier til brug for beslutningstagerne i den  

 fælles udenrigs- og sikkerhedspolitik.
Sådanne papirer  

 forelægges under formandskabets ansvar.
 Formålet med dette arbejde er at tilvejebringe et  

 bedre fælles grundlag for beslutningerne på  

 udenrigsområdet.
(Alm. del - bilag 1462 fra 1996-97) Spørgsmål nr. 42 på L 1 Spørgsmål (21/4-98):
Vil det være muligt for ministeren at konkretisere,  

 hvad der ligger i begrebet »FUSP-analyse«, »FUSP-henstilling« og  

 »FUSP-strategi«, jf. erklæring om en »Enhed for politisk  

 planlægning og hurtig varsling«. 58 Svar (23/4-98):
 En af hovedopgaverne for enheden for politisk  

 planlægning og hurtig varsling vil være at overvåge og  

 analysere udviklingen på områder, der vedrører den  

 fælles udenrigs- og sikkerhedspolitik.
Det synes på den baggrund naturligt, at enheden  

 får mulighed for at udarbejde papirer med underbyggede  

 politikvalgmuligheder, der forelægges som bidrag til  

 politikformuleringen i Rådet.
Disse papirer kan indeholde analyser,  

 henstillinger og strategier.
Det nærmere indhold af disse vil bero  

 på omstændighederne og vil kun kunne forelægges Rådet  

 under formandskabets ansvar.
(L 1 - bilag 18 fra 1997-98, 2. samling) Spørgsmål nr.
S 671 til udenrigsministeren af Keld  

 Albrechtsen (EL) Spørgsmål (27/11-96):
Hvis den danske regering på EU's regeringskonference  

 får gennemført sit forslag om, at EU kan træffe  

 udenrigspolitiske beslutninger, selv om et eller to lande ikke vil deltage,  

 hvilke forpligtelser vil det så medføre for det eller de to  

 lande, som ikke stemmer for beslutningen?59 Svar (2/12-96):
 Danmark har ikke fremlagt noget tekstforslag i  

 regeringskonferencen vedr. den fælles udenrigs- og  

 sikkerhedspolitik.
Det fremgår af regeringens forhandlingsgrundlag, at  

 den danske regering er rede til at acceptere, at en fælles aktion kan  

 vedtages, selv om et eller to lande ikke ønsker at deltage.
I  

 sådanne situationer vil regeringen arbejde for, at der træffes  

 særskilt beslutning om vilkårene for de lande, der ikke deltager  

 i en fælles aktion.
 Udgangspunktet for det danske synspunkt er bl.a., at et  

 land, som vælger at stå uden for en fælles aktion ikke kan  

 forpligtes til at medfinansiere de operationelle udgifter til en fælles  

 aktion.
 Udgangspunktet er ligeledes, at det land, som ikke  

 deltager i en fælles aktion, ikke bør modarbejde den  

 fælles aktion, ligesom den fælles aktion må respektere det  

 forhold, at der er et medlemsland, som ikke deltager.
(Folketingets forhandlinger 1996-97 side 2565) Spørgsmål nr.
S 672 til udenrigsministeren af Keld  

 Albrechtsen (EL) Spørgsmål (27/11-96):
Vil den danske regering i en ny unionstraktat acceptere,  

 at Ministerrådets generalsekretær får beføjelser til  

 at koordinere EU-landenes- udenrigspolitik og repræsentere EU udadtil i  

 udenrigspolitikken? Svar (2/12-96):
 Danmark stiller sig positivt overfor tanken om oprettelsen  

 af en højtstående ansvarlig for den fælles udenrigs- og  

 sikkerhedspolitik.
For Danmark er det afgørende, at vedkommende bliver  

 underlagt Ministerrrådets instruktion.60 (Folketingets forhandlinger 1996-97 side 2565) Spørgsmål nr. 247 på alm. del Spørgsmål (3/7-97):
Vil den »ad hocsamrådsprocedure«, der omtales i den  

 interinstitutionelle aftale, der følger den nye artikel J.18, ikke i  

 praksis bliver permanent, og hvis det forholder sig sådan, er der  

 så en begrundelse for at tale om »ad hoc«?61 Svar (5/9-97):
 Ifølge artikel 1 i den interinstitutionelle aftale  

 vil ad hocsamrådsproceduren finde anvendelse, hvis enten Rådet  

 eller Europa-Parlamentet anmoder derom, og navnlig hvis en af disse  

 institutioner ønsker et andet beløb opført på  

 budgettet end det, der er opført i Kommissionens foreløbige  

 budgetforslag.
 Dermed finder ad hocsamrådsproceduren kun anvendelse  

 såfremt enten Rådet eller Europa-Parlamentet finder behov derfor.  

 Dette behovskriterie har ført til betegnelsen »ad-hoc«.
 Ad hocsamrådsprocedurer mellem Budgetmyndighedens  

 parter er i øvrigt velkendt fra den eksisterende budgetprocedure.  

 Betegnelsen anvendes i den interinstitutionelle aftale af 29. oktober 1993 om  

 budgetdisciplin og forbedring af budgetproceduren, hvormed der  

 indføres en ad-hoc samrådsprocedure om de obligatoriske  

 udgifter.
(Alm. del - bilag 1462 fra 1996-97) Forsvarsområdet Spørgsmål nr. 306 på alm. del Spørgsmål (11/7-97):
 Udenrigsministeren anmodes om nærmere at  

 redegøre for, hvilke former for aktiviteter med henblik på  

 fredsskabelse, der vil kunne finde sted på grundlag af artikel J.7,  

 stk. 2, i EU-traktaten.
 Svar (5/9-97):
 Opgaverne omfattet af artikel J.7, stk. 2, er  

 »humanitære opgaver, fredsbevarende opgaver og kampstyrkers opgaver i  

 forbindelse med krisestyring, herunder fredsskabelse«.
 Ifølge artikel J.7, stk. 1, giver Den  

 Vesteuropæiske Union (WEU) EU adgang til operationel kapacitet, navnlig  

 i forbindelse med J.7, stk.2.
Termen »fredsskabelse«, som den anføres i  

 Amsterdamtraktaten, stammer fra WEU's såkaldte  

 Petersbergerklæring.
Der er ikke tale om et entydigt begreb.
 Ved »fredsskabelse« forstår man i en  

 FN-sammenhæng diplomatisk indsats for at formå parterne i en  

 konflikt til at søge en forhandlet løsning gennem fredelige  

 midler.
WEU's anvendelse af termen »fredsskabelse« går  

 videre end FN's definition af termen, idet den kæder »fredsskabelse«  

 sammen med kampstyrkers opgaver i forbindelse med krisestyring.
Det  

 bemærkes i øvrigt, at den fælles udenrigs- og  

 sikkerhedspolitik ifølge Amsterdamtraktatens artikel J.1, stk. 1,  

 skal være i overensstemmelse med principperne i FN-Pagten.
(Alm. del - bilag 1462 fra 1996-97) Spørgsmål nr. 2 på L 2 Spørgsmål (11/12-97):
Under hvilken form kan Danmark deltage i udførelsen  

 af opgaver vedtaget af EU og overdraget til Vestunionen efter de nye  

 bestemmelser i Amsterdamtraktaten? Svar (10/2-98):
Danmark har haft status som observatør ved  

 Vestunionen (WEU) siden 20. november 1992. Som observatør ved  

 Vestunionen har Danmark mulighed for at deltage i WEU-operationer.
Dette  

 ændres der ikke ved med Amsterdamtraktaten, jf. artikel J.7,  

 stk. 3.
Danmarks særstilling på forsvarsområdet  

 er fastholdt i Amsterdamtraktaten.
Artikel 6 i Protokol om Danmarks stilling  

 bestemmer således, at med hensyn til foranstaltninger, der  

 træffes af Rådet inden for art.
J.3, stk. 1, og art J.7 i  

 EU-traktaten, deltager Danmark ikke i udarbejdelsen og gennemførelsen  

 af Unionens afgørelser og aktioner, som har indvirkning på  

 forsvarsområdet.
(L 2 - bilag 5 fra 1997-98, 1. samling) Spørgsmål nr.
S 2990 til udenrigsministeren af Keld  

 Albrechtsen (EL) Spørgsmål (11/8-97):
Hvorfor indeholder den danske protokol til  

 Amsterdamtraktaten om afgørelser og aktioner, som har indvirkning  

 på forsvarsområdet, ikke den danske undtagelse fra medlemskab af  

 WEU?62 Svar (21/8-97):
 Erklæring nr. 30 til Unionstraktaten indeholdt en  

 opfordring fra WEU-medlemslandene til de EU-medlemslande, der ikke var  

 medlemmer af WEU, om enten at tiltræde WEU eller at få  

 observatørstatus.
Som bekendt besluttede Danmark at besvare denne opfordring  

 med ønsket om at få observatørstatus.
Dette er baggrunden  

 for, at Edinburghafgørelsens afsnit C indledes med at stats- og  

 regeringscheferne tager til efterretning, at Danmark har fået status  

 som observatør i WEU.
Det blev altså allerede taget til  

 efterretning i december 1992. Der har derfor ikke været behov for at  

 gentage dette i Protokol nr. 5 til Amsterdamtraktaten om Danmarks  

 stilling.
 Konsekvenserne af Danmarks observatørstatus, der er  

 indeholdt i tredje sætning i Edinburghafgørelsens afsnit C, er  

 nøjagtig de samme, som er indeholdt i art. 6 i Protokol nr. 5 til  

 Amsterdamtraktaten.
(Folketingets forhandlinger 1996-97 side 8680) Spørgsmål nr.
S 2991 til udenrigsministeren af Keld  

 Albrechtsen (EL) Spørgsmål (11/8-97):
I hvilket omfang har Danmark i den ny unionstraktat en  

 undtagelse fra aktioner i medfør af artikel 17,  

 stk. 2?63 Svar (21/8-97):
 Opgaverne omfattet af artikel J.7 stk.2 er  

 »humanitære opgaver og redningsopgaver, fredsbevarende opgaver og  

 kampstyrkers opgaver i forbindelse med krisestyring, herunder  

 fredsskabelse«.
 Danmarks stilling på forsvarsområdet er  

 dækket af Edinburghafgørelsens afsnit C og - når  

 Amsterdamtraktaten er trådt i kraft - af artikel 6 i Protokol 5 om  

 Danmarks stilling.
 Af artikel 6 i Protokol 5 om Danmarks stilling  

 fremgår, at Danmark - med hensyn til foranstaltninger, der  

 træffes af Rådet inden for artikel J.3(1) og artikel J.7 i  

 traktaten om Den Europæiske Union - ikke deltager i udarbejdelsen og  

 gennemførelsen af Unionens afgørelser og aktioner, som har  

 indvirkning på forsvarsområdet, men Danmark vil ikke hindre, at  

 der udvikles et snævrere samarbejde mellem medlemsstaterne på  

 dette område.
(Folketingets forhandlinger 1996-97 side 8681) Spørgsmål nr.
S 3141 til udenrigsministeren af Keld  

 Albrechtsen (EL) Spørgsmål (22/8-97):
Betyder svaret på spørgsmål nr.
S 2991,  

 at Danmark står uden for alle beslutninger, der træffes efter den  

 ny unionstraktats artikel 17, stk. 2?64 Svar (2/9-97):
 Danmarks særstilling på forsvarsområdet  

 omfatter ifølge artikel 6 i Protokol nr. 5 om Danmarks stilling alle  

 foranstaltninger, der træffes inden for artikel J.3, stk.1 og artikel  

 J.7 i TEU og indebærer, at Danmark ikke deltager i udarbejdelsen og  

 gennemførelsen af de afgørelser og aktioner, som har  

 indvirkning på forsvarsområdet.
(Folketingets forhandlinger 1996-97 side 8858) Spørgsmål nr.
S 3142 til udenrigsministeren af Keld  

 Albrechtsen (EL) Spørgsmål (22/8-97):
Betyder svaret på spørgsmål nr.
S 2991,  

 at den danske regering i hvert enkelt konkret tilfælde tager stilling  

 til, om Danmark deltager i beslutninger med hjemmel i den ny unionstraktats  

 artikel 17, stk. 2?65 Svar (2/9-97):
 Der henvises til besvarelse af S 3141.
(Folketingets forhandlinger 1996-97 side 8858) Spørgsmål nr.
S 3143 til udenrigsministeren af Keld  

 Albrechtsen (EL) Spørgsmål (22/8-97):
Finder regeringen, at samtlige eller kun en del af EU's  

 beslutninger om kampstyrkers opgaver i forbindelse med krisestyring, herunder  

 fredsskabelse, er beslutninger, som har indvirkning på  

 forsvarsområdet og derfor er omfattet af den danske undtagelse? Svar (2/9-97):
 Der henvises til besvarelse af S 3141.
(Folketingets forhandlinger 1996-97 side 8858) Spørgsmål nr.
S 2992 til udenrigsministeren af Keld  

 Albrechtsen (EL) Spørgsmål (11/8-97):
Agter den danske regering at deltage i beslutninger i  

 medfør af den ny unionstraktats artikel 17, stk. 2, eller vil og  

 kan den danske regering påberåbe sig den danske  

 undtagelse?66 Svar (21/8-97):
 Der henvises til besvarelse af S 2991.
(Folketingets forhandlinger 1996-97 side 8681) Spørgsmål nr.
S 2993 til udenrigsministeren af Keld  

 Albrechtsen (EL) Spørgsmål (11/8-97):
Har Danmark samme ret som de øvrige EU-lande til at  

 nedlægge veto mod beslutninger i medfør af den ny unionstraktats  

 artikel 17, stk. 2?67 Svar (21/8-97):
 Beslutningsproceduren inden for den fælles udenrigs-  

 og sikkerhedspolitik er fastlagt i Amsterdamtraktatens artikel J.13.
 Hvad angår beslutninger med indvirkning på  

 forsvarsområdet er Danmarks stilling dækket af  

 Edinburghafgørelsens afsnit C og - når Amsterdamtraktaten er  

 trådt i kraft - af artikel 6 i Protokol 5 om Danmarks stilling.
 Der henvises i øvrigt til besvarelse af S 2991.
(Folketingets forhandlinger 1996-97 side 8681) Spørgsmål nr.
S 1337 til udenrigsministeren af Keld  

 Albrechtsen (EL) Spørgsmål (4/2-98):
Vil Danmark deltage i en kommende EU-beslutning efter  

 Amsterdamtraktatens artikel J.7, stk. 2, om iværksættelse af  

 en aktion som Golfkrigen, hvor Danmark deltog aktivt med bl.a. krigsskibet  

 Olfert Fischer? Svar (16/2-98):
 »Humanitære opgaver og redningsopgaver,  

 fredsbevarende opgaver og kampstyrkers opgaver i forbindelse med  

 krisestyring, herunder fredsskabelse« er omfattet af artikel J.7,  

 jævnfør artikel J.7, stk.2.
 Danmarks særstilling på forsvarsområdet  

 indebærer ifølge artikel 6 i Protokol nr. 5 om Danmarks  

 særstilling, at med hensyn til foranstaltninger, der træffes  

 inden for artikel J.3, stk. 1 og artikel J.7 i TEU, deltager Danmark  

 ikke i udarbejdelsen og gennemførelsen af Unionens afgørelser  

 og aktioner, som har indvirkning på forsvarsområdet.
(Folketingets forhandlinger 1997-98, 1. samling side 4249) Spørgsmål nr.
S 1339 til udenrigsministeren af Keld  

 Albrechtsen (EL) Spørgsmål (4/2-98):
Vil FN-godkendelse eller FN-mandat være en  

 forudsætning for dansk accept af en EU-beslutning om en militær  

 aktion efter reglerne om krisestyring og fredsskabelse i Amsterdamtraktatens  

 artikel J.7., stk. 2? Svar (16/2-98):
 »Humanitære opgaver og redningsopgaver,  

 fredsbevarende opgaver og kampstyrkers opgaver i forbindelse med  

 krisestyring, herunder fredsskabelse« er omfattet af artikel J.7,  

 jævnfør artikel J.7, stk. 2.
 Danmarks særstilling på forsvarsområdet  

 indebærer ifølge artikel 6 i Protokol nr. 5 om Danmarks  

 særstilling, at med hensyn til foranstaltninger, der træffes  

 inden for artikel J.3, stk. 1 og artikel J.7 i TEU, deltager Danmark  

 ikke i udarbejdelsen og gennemførelsen af Unionens afgørelser  

 og aktioner, som har indvirkning på forsvarsområdet.
Amsterdamtraktatens art.
J.1, stk. 1 opregner  

 målsætningerne for den fælles udenrigs- og  

 sikkerhedspolitik.
Heri indgår »bevarelse af freden og styrkelse af den  

 internationale sikkerhed i overensstemmelse med principperne i De Forenede  

 Nationers pagt...« blandt målsætningerne for den fælles  

 udenrigs- og sikkerhedspolitik.
(Folketingets forhandlinger 1997-98, 1. samling side 4250) Spørgsmål nr.
S 2931 til udenrigsministeren af Keld  

 Albrechtsen (EL) Spørgsmål (1/8-97):
Hvordan kan et WEU-ministermøde vedtage en  

 erklæring, som knyttes til regeringskonferencens slutakt - og dermed  

 til Amsterdamtraktaten?68 Svar (11/8-97):
 På et WEU-ministermøde den 22. juli 1997 blev  

 der vedtaget en WEU-erklæring vedrørende WEU's rolle og dens  

 forhold til Den Europæiske Union og NATO.
 Under EU's rådsmøde (udenrigsministre) den  

 22. juli 1997 blev der af EU-medlemslandenes udenrigsministre truffet  

 beslutning om at notere sig denne erklæring og om, at erklæringen  

 vil blive tilknyttet slutakten fra regeringskonferencen vedrørende  

 Amsterdamtraktaten på samme måde, som erklæring nr. 30 om  

 Den Vesteuropæiske Union er tilknyttet slutakten fra  

 regeringskonferencen vedrørende Maastricht-traktaten.
(Folketingets forhandlinger 1996-97 side 8677) Spørgsmål nr.
S 458 til udenrigsministeren af Keld  

 Albrechtsen (EL) Spørgsmål (13/11-97):
I hvilket omfang vil det efter en eventuel ratifikation af  

 Amster-damtraktaten i praksis være muligt for Danmark at stå uden  

 for et EU-marked for forsvarsmateriel som foreslået af  

 Kommissionen? Svar (24/11-97):
 I Kommissionens meddelelse om den europæiske  

 luftfartsindustri (COM(97)466) berøres spørgsmålet om  

 etablering af et fælles europæisk regime for  

 forsvarsmaterielindkøb.
 I henhold til Amsterdamtraktatens artikel J.7, stk. 1  

 kan Medlemsstaterne samarbejde på forsvarsmaterielområdet i det  

 omfang de måtte finde det hensigtsmæssigt.
 Danmarks særstilling på forsvarsområdet  

 omfatter ifølge artikel 6 i Protokol nr. 5 om Danmarks stilling alle  

 foranstaltninger, der træffes inden for artikel J.3, stk.1 og artikel  

 J.7 i TEU og indebærer, at Danmark ikke deltager i udarbejdelsen og  

 gennemførelsen af de afgørelser og aktioner, som har  

 indvirkning på forsvarsområdet.
I øvrigt er artikel 223 i Maastricht-traktaten  

 uændret i Amsterdamtraktaten.
Ifølge artikel 223b, kan enhver  

 Medlemsstat træffe de foranstaltninger, som den anser for  

 nødvendige til beskyttelse af sine væsentlige  

 sikkerhedsinteresser, og som vedrører fabrikation af eller handel med  

 våben, ammunition og krigsmateriel; disse foranstaltninger må  

 ikke forringe konkurrencevilkårene inden for fællesmarkedet for  

 varer, som ikke er bestemt specielt til militære formål.
(Folketingets forhandlinger 1997-98, 1. samling side 1692) AFSNIT IV Politi- og strafferetligt samarbejde (søjle 3) Generelt69 Spørgsmål nr. 74 på alm. del Spørgsmål (25/2-97):
 Udenrigsministeren bedes - som lovet på  

 Europaudvalgsmødet den 21. februar 1997 - sendes et notat  

 vedrørende rammeafgørelser i søjle 3 samarbejdet.
 Svar (17/4-97):
1. I artikel K.3 i Traktaten om Den Europæiske Union  

 opregnes hvilke retsinstrumenter, der i dag vil kunne anvendes inden for  

 søjle 3-området.
Rådet vil således kunne -	vedtage fælles holdninger samt i den form og efter den  

 fremgangsmåde, der måtte være hensigtsmæssig,  

fremme alle former for samarbejde, som tjener til opfyldelse af  

 Unionens målsætninger, -	vedtage fælles aktioner, samt -	udarbejde konventioner.
Muligheden for at vedtage fælles holdninger og  

 fælles aktioner blev begge indført i forbindelse med vedtagelsen  

 af Traktaten om Den Europæiske Union.
Begge instrumenter er derfor nye  

 i forhold til de klassiske EF-retsinstrumenter og instrumenter på det  

 mellemstatslige område.
Dette har bevirket nogen usikkerhed om den retlige  

 karakter af især fælles aktioner.
Der hersker således i dag  

 blandt andet uenighed mellem medlemslandene om rækkevidden af en  

 fælles aktion, der efter sin ordlyd forpligter medlemslandene til at  

 ændre deres nationale lovgivning.
 2. I de foreløbige forhandlinger under  

 regeringskonferencen har der været forskellige idéer fremme om  

 at introducere andre former for retsakter end de velkendte inden for  

 søjle 3-samarbejdet.
 Formandskabet har således i det for nyligt udsendte  

 addendum (CONF/2500/96 Add.1) til det irske forslag om en rammetekst til en  

 ny traktat (CONF/2500/96) stillet et konkret forslag om, at der med henblik  

 på at gøre beslutningsprocessen i afsnit VI mere effektiv,  

 blandt andet indføres en ny retsakt, der betegnes  

 »rammeafgørelse«.
 Forslaget, der er indeholdt i udkastet til en ny artikel  

 K.6 (den tidligere K.3) i Traktaten om Den Europæiske Union, har  

 følgende ordlyd:
»Rådet træffer foranstaltninger og fremmer i  

 den form og efter den fremgangsmåde, der måtte være  

 hensigtsmæssig, alle former for samarbejde, som tjener til opfyldelse  

 af Unionens målsætninger.
Det kan med henblik herpå  

 på initiativ af en medlemsstat eller Kommissionen med [enstemmighed]  

 flertal] c) vedtage rammeafgørelser om indbyrdes  

 tilnærmelse af medlemsstaternes love og administrative bestemmelser;  

 rammeafgørelser er med hensyn til det tilsigtede mål bindende  

 for medlemsstaterne, men overlader det til de nationale myndigheder at  

 bestemme form og midler for gennemførelsen; de må ikke indeholde  

 bestemmelser, der kan få direkte virkning.« 3. Introduktionen af en ny retsaktstype inden for  

 søjle 3 rejser spørgsmålet om, hvilke præcise  

 retsvirkninger et sådant instrument kan have.
 På flere punkter er definitionen af en  

 rammeafgørelse reelt enslydende med definitionen af et direktiv, som  

 dette er defineret i artikel 189 i Traktaten om Det Europæiske  

 Fællesskab.
 Definitionen af et direktiv er som følger:
 »Et direktiv er med hensyn til det tilsigtede mål  

 bindende for enhver medlemsstat, som det rettes til, men overlader det til de  

 nationale myndigheder at bestemme form og midler for  

 gennemførelsen«.
 Ligesom rammeafgørelser - i følge den  

 foreslåede definition - er direktiver bindende for medlemsstaterne med  

 hensyn til det tilsigtede mål.
På andre områder adskiller  

 rammeafgørelsen sig imidlertid væsentligt fra direktivet.
Ud  

 over at betegnelsen »rammeafgørelse« i sig selv synes at indicere, at  

 det i videre udstrækning overlades til medlemsstaterne selv at bestemme  

 form og midler til opfyldelse af målet, indebærer den sidste  

 sætningsled i bestemmelsen, at rammeafgørelsen ikke må  

 »indeholde bestemmelser, der kan få direkte virkning«.
Ud fra et dansk synspunkt betragtes det som helt  

 afgørende, at det sikres, at rammeafgørelser ikke som  

 direktiver kan indeholde bestemmelser, som vil kunne tillægges  

 umiddelbar anvendelighed.
Fra dansk side arbejder man under de  

 igangværende forhandlinger for at sikre dette.
Endvidere arbejder man for, at rammeafgørelser  

 gøres bindende over for medlemslandene og ikke blot medlemslandenes  

 regeringer, samt at rammeafgørelser skal forudsætte en vis  

 margin for medlemsstaternes gennemførelse.
Disse ønsker synes  

 imødekommet med det foreliggende udkast.
 4. Forslaget i formandskabets addendum til en ny artikel  

 K.7 i Traktaten om Den Europæiske Union indebærer, at Domstolen  

 tillægges kompetence til at fortolke bestemmelserne heri.
 Der lægges op til, at Domstolen vil kunne inddrages  

 på følgende tre måder.
 For det første vil Domstolen i medfør af den  

 foreslåede artikel K.7, stk. 1 kunne inddrages i forbindelse med  

 forelæggelsen af præjudicielle spørgsmål  

 vedrørende gyldigheden og fortolkningen af rammeafgørelser.
 For det andet vil Domstolen i medfør af stk. 2  

 i samme bestemmelse få tillagt beføjelser til at sikre, at  

 vedtagelsen af rammeafgørelser overholder legalitetsprincippet.  

 Bestemmelsen lægger op til, at såvel medlemsstaterne,  

 Kommissionen som Rådet selv vil kunne indbringe et sådant  

 søgsmål.
 Endelig vil Domstolen i henhold til bestemmelsens  

 stk. 3 få tillagt kompetence til at afgøre tvister mellem  

 medlemsstaterne om fortolkningen af rammeafgørelser, såfremt en  

 sådant tvist ikke vil kunne blive løst af Rådet selv inden  

 for seks måneder efter, et af Rådets medlemmer har rejst sagen i  

 Rådet.
5. Fra dansk side vil man under de videre forhandlinger  

 fortsat arbejde for, at de retsinstrumenter som skal gælde inden for  

 søjle 3-området bevarer deres mellemstatslige karakter fuldt  

 ud.70 (Alm. del   bilag 912 fra 1996-97) Spørgsmål nr. 143 på alm. del Spørgsmål (21/9-96):
Kan ministeren bekræfte, at der i forbindelse med  

 regeringskonferencen er overvejelser om i et kommende traktatudkast at  

 foreslå, at konventioner indgået under EU-traktaten kan  

 træde i kraft, allerede når et kvalificeret flertal af  

 parlamenter har tiltrådt, så det sidste parlament ikke som nu er  

 afgørende for ikrafttræden? Der ønskes en vurdering af  

 mulighederne for, at dette forslag vinder fremme.
Endelig ønskes det  

 oplyst, hvilken holdning den danske regering har til et sådant  

 forslag.71 Svar (17/10-96):
Det kan bekræftes, at der på  

 regeringskonferencen har været fremsat forslag om, at instrumenter  

 (konventioner) indgået under EU-traktaten kan træde i kraft og  

 anvendes indbyrdes mellem de lande, som har tiltrådt (ratificeret) dem,  

 allerede når et vist antal lande har tiltrådt (ratificeret) dem.  

 Dette er dog kun et blandt flere forslag m.h.p. bl.a. at sikre en øget  

 effektivitet i relation til samarbejdet inden for søjle 3. Det er  

 endnu for tidligt at vurdere om et sådant forslag vil kunne vinde  

 fremme.
Fra dansk side har man endnu ikke taget endelig stilling til,  

 hvorvidt man vil kunne støtte et forslag om trinvis ikrafttræden  

 af vedtagne konventioner.
(Alm. del - bilag 1220 fra 1996-97) Spørgsmål nr. 223 på alm. del Spørgsmål (2/7-97):
Vil ministeren nærmere definere begrebet  

 »gennemførelsesforanstaltningerne« som det benyttes i udformningen af  

 K.6, stk. 2, litra d i TEU? Svar (5/9-97):
Artikel K.6, stk. 2, litra d, giver hjemmel til at  

 vedtage gennemførelsesforanstaltninger til konventionerne, der kan  

 udarbejdes i h.t. samme artikel.
En konvention udarbejdet i Søjle  

 3-samarbejdet skal på linie med andre konventioner, ratificeres af  

 Danmark for at få virkning for Danmark.
Hvis en konvention ikke er  

 ratificeret af Danmark, vil eventuelle gennemførelsesbestemmelser ej  

 heller have virkning for Danmark.
 Gennemførelsesforanstaltningerne udstedes i h.t.  

 bemyndigelsesbestemmelserne i konventionen.
Ordet gennemførelsesforanstaltninger bruges i  

 artikel K.6, stk. 2, litra d, i samme betydning som i  

 Maastricht-traktatens artikel K.3, der ligeledes giver mulighed for at  

 vedtage gennemførelsesforanstaltninger.
Denne hjemmel er udnyttet til  

 vedtagelse af gennemførelsesbestemmelser til Europolkonventionen.
(Alm. del   bilag 1462 fra 1996-97) Spørgsmål nr. 222 på alm. del Spørgsmål (2/7-97):
Hvilke type »afgørelser« er der tale om i  

 udformningen af K.6, stk. 2, litra c i TEU? Svar (5/9-97):
Artikel K.6. indeholder en opregning af de typer af  

 retsakter, der kan vedtages indenfor søjle 3-samarbejdet.
En af disse  

 typer retsakter er afgørelser.
Afgørelse anvendes i ethvert  

 andet øjemed end dem, der er bestemt for rammeafgørelser, se  

 samme artikel, litra b.
En afgørelse kan således ikke omhandle  

 indbyrdes tilnærmelse af medlemsstaternes love og administrative  

 bestemmelser.
En afgørelse er bindende for Danmark.
En  

 afgørelse har ikke umiddelbar anvendelighed.
Den kræver  

 således danske gennemførelsesregler for at få virkning  

 internt i Danmark.
(Alm. del   bilag 1462 fra 1996-97) Spørgsmål nr. 224 på alm. del Spørgsmål (2/7-97):
Når der i udformningen af K.6, stk. 2, litra d  

 er tale om et »flertal på to tredjedele af de Høje Kontraherende  

 Parter«, er der så tale om vægtede stemmer svarende til artikel  

 148, stk. 2 i TEF? Svar (5/9-97):
 I lighed med Maastricht-traktatens artikel K.3 er der ikke  

 tale om vægtede stemmer, når der med et flertal af to tredjedele  

 af de Høje Kontraherende Parter kan vedtages  

 gennemførelsesforanstaltninger til konventioner.
(Alm. del   bilag 1462 fra 1996-97) Spørgsmål nr. 227 på alm. del Spørgsmål (2/7-97):
Er der noget nyt indhold i udformningen af artikel K. 13,  

 stk. 4 i TEU? Svar (5/9-97):
 K.13, stk. 4, indeholder, ligesom den tidligere  

 artikel K.8 i TEU en bestemmelse om, at hvis udgifter afholdes over EU's  

 budget, skal budgetproceduren anvendes. Ændringen på dette punkt  

 i forhold til Maastricht-traktaten består i, at aktionsudgifter som  

 udgangspunkt afholdes over EU's budget, og ikke som tidligere, som  

 udgangspunkt af medlemslandene selv.
(Alm. del   bilag 1462 fra 1996-97) Spørgsmål nr. 228 på alm. del Spørgsmål (2/7-97):
Hvilket afsnit i TEF refereres der til i udformningen af  

 artikel K. 13 i TEU? Svar 5/9-97):
Artikel K.13, stk. 2 refererer til hele søjle  

 3. Som det fremgår af artikel K.13, stk. 1 refereres der til visse  

 områder af TEF, der finder anvendelse på samarbejdet indenfor  

 Søjle 3. Disse områder er bl.a. reglerne om institutionerne,  

 herunder Europaparlamentet og Ombudsmanden, Rådets sammensætning,  

 Kommissionens sammensætning m.v.
Samtidig finder reglerne om  

 offentliggørelse af retsakter, samt reglerne om aktindsigt  

 anvendelse.
 Endvidere henvises til budgetproceduren i artikel K.13,  

 stk. 4.
(Alm. del   bilag 1462 fra 1996-97) Politisamarbejde Spørgsmål nr. 21 på L 1 Spørgsmål (6/4-98):
Hvad er status for det fremtidige politisamarbejde i EU,  

 herunder Danmarks stilling? Svar (14/4-98):
Amsterdamtraktaten tilsigter en effektivisering af EU's  

 mellemstatslige samarbejde om kriminalitetsbekæmpelse.
Danmark deltager  

 fuldt ud i dette samarbejde.
(L 1   bilag 8 fra 1997-98, 2. samling) Spørgsmål nr. 215 på alm. del Spørgsmål (2/7-97):
Hvordan forestiller ministeren sig det operationelle  

 samarbejde, som omtales i udformningen af ny artikel K.2, stk. 1, litra  

 a? Svar (5/9-97):
Artikel K.2, stk. 1 definerer området for  

 politisamarbejde.
Der vil kunne vedtages foranstaltninger vedrørende  

 fremme af samarbejde mellem medlemslandenes nationale myndigheder.  

 Området for dette operative samarbejde vil kunne vedrøre de  

 emner, der står oplistet i artikel K.2, dvs. forebyggelse,  

 afsløring og efterforskning af straffelovsovertrædelser.
 Det operationelle samarbejde skal forfølge de  

 mål, der er opsat for samarbejdet indenfor søjle 3. Disse  

 mål er opregnet i artikel K.1. Formålet er bl.a. at forebygge og  

 bekæmpe især terrorisme, menneskehandel og overgreb mod  

 børn, narkotikahandel og ulovlig våbenhandel.
Rådet skal herudover efter artikel K.4  

 fastsætte de betingelser og begrænsninger, som de kompetente  

 myndigheder, der er nævnt i art.
K.2 og K.3, eksempelvis politiet, skal  

 være underlagt, hvis de arbejder på en andet medlemsstats  

 område i samarbejde og i forståelse med denne medlemsstats  

 myndigheder.
 Som det fremgår af erklæringen til slutakten  

 ad artikel K.2 er handlinger på politisamarbejdsområdet underlagt  

 passende domstolskontrol i overensstemmelse med reglerne i det enkelte  

 medlemsland.
(Alm. del   bilag 1462 fra 1996-97 Spørgsmål nr. 216 på alm. del Spørgsmål (2/7-97):
Hvilke »relevante bestemmelser om beskyttelse af  

 personoplysninger« er der tale om i udformningen af ny artikel K.2,  

 stk. 1, litra b? Svar (5/9-97):
Der henvises med udtrykket »relevante bestemmelser« dels  

 til de regler, der er vedtaget eller er under vedtagelse for Europol, dels  

 til de regler, der gælder på nationalt plan.
For Danmarks  

 vedkommende er dette navnlig reguleret i dansk rets almindelige regler i  

 forvaltningsloven og i lov om offentlige myndigheders registre.
 Regler og henstillinger om beskyttelse af  

 personoplysninger findes endvidere blandt andet i Europarådets  

 konvention af 28. januar 1981 om beskyttelse af det enkelte menneske i  

 forbindelse med elektronisk databehandling af personoplysninger og anbefaling  

 R(87) 15 fra Europarådets Ministerudvalg af 17. september 1987 om  

 politiets anvendelse af personoplysninger.
(Alm. del   bilag 1462 fra 1996-97) Spørgsmål nr. 4 på L 2 Spørgsmål (11/12-97):
På hvilke områder kan Europol danne et bedre  

 politisamarbejde end det allerede eksisterende samarbejde i Interpol? Svar (10/2-98):
Europol og Interpol skal ikke ses som hinandens  

 alternativer, men som to gensidigt kompletterende internationale  

 samarbejdsfora.
Der er en række områder, begge organisationer  

 dækker.
Samtidig findes en række områder, hvor Europol kan  

 siges at kunne danne rammen om et mere effektivt samarbejde end Interpol.  

 Både Europol og Interpol beskæftiger sig således med  

 udveksling af viden og informationer.
Når Europol konventionen  

 træder i kraft, vil Europol imidlertid have bedre mulighed for at  

 foretage kriminalitetsanalyser og på anden måde skabe grundlag  

 for mere effektiv gensidig efterforskningsassistance mellem medlemslandenes  

 nationale myndigheder.
(L 2   bilag 5 fra 1997-98, 1. samling) Spørgsmål nr. 217 på alm. del Spørgsmål (2/7-97):
Hvad ligger der nærmere i udtrykket  

 »støttefunktion« i udformningen af artikel K.2, stk. 2, litra  

 a? Svar (5/9-97):
 At Europol deltager i fælles operative aktioner i en  

 støttefunktion medfører, at Europol ikke vil have eksekutive  

 beføjelser, dvs. ikke vil kunne foretage magtudøvelse.
(Alm. del   bilag 1462 fra 1996-97) Spørgsmål nr. 38 på L 1 Spørgsmål (21/4-98):
Skal besvarelsen af spørgsmål 217 af 5.  

 september 1997 omkring artikel K. 2 i TEU stk. 2, litra a, jf. bilag  

 (96) 1462 forstås således, at det alene er eksekutiv  

 magtudøvelse, som Europol afskæres fra i de situationer, hvor  

 der udføres fælles operative aktioner, og Europols  

 beføjelser derfor vil kunne omfatte overvågning, indsamling af  

 information, registrering, afhøring af vidner m.v.? Svar (23/4-98):
 Der henvises generelt til Udenrigsministeriets besvarelse  

 af 17. december 1997 af spørgsmål S 502.
 Det forhold, at Europol efter artikel K. 2 på sigt  

 påtænkes at deltage i fælles operative aktioner i en  

 støttefunktion, medfører ikke, at Europol vil få tillagt  

 selvstændige eksekutive beføjelser, dvs. repræsentanter  

 for Europol vil ikke kunne foretage magtudøvelse på  

 medlemsstaternes territorier.
Udtrykket »støttefunktion« indebærer efter  

 Regeringens opfattelse, at der bl.a. ikke kan blive tale om at tillægge  

 Europol beføjelser til at foretage straffeprocessuelle  

 indgreb.72 (L 1   bilag 18 fra 1997-98, 2. samling) Spørgsmål nr. 218 på alm. del Spørgsmål (2/7-97):
Medfører formuleringen af udformningen af artikel  

 K.2, stk. 2, litra b (i TEU), at medlemsstaternes kompetente myndigheder  

 vil være forpligtet til at foretage efterforskning, hvis Europol  

 »anmoder« herom? Svar (5/9-97):
Nej.
Artikel K.2, stk. 2, litra b, giver derimod  

 Rådet hjemmel til - med enstemmighed - at vedtage foranstaltninger, der  

 skal sætte Europol i stand til bl.a. at anmode de kompetente  

 myndigheder i de enkelte medlemslande om at gennemføre og samordne  

 deres efterforskning i særlige tilfælde.
Det er nærmere  

 angivet i artikel K.6, stk. 2, hvilken type foranstaltninger, der kan  

 vedtages.
(Alm. del   bilag 1462 fra 1996-97) Spørgsmål nr.
S 502 til udenrigsministeren af Keld  

 Albrechtsen (EL) Spørgsmål (17/11-97):
Er det korrekt, at EU's ministerråd med hjemmel i  

 Amsterdamtraktatens artikler K.2 og K.4 i rammeafgørelser eller  

 afgørelser uden indholdsmæssige begrænsninger vil kunne  

 fastlægge reglerne for Europolmedarbejderes aktiviteter på  

 medlemsstaternes territorier? Svar (8/12-97):
Udenrigsministeriet har anmodet Justitsministeriet om en  

 udtalelse til brug for besvarelsen af spørgsmålet.
Når  

 udtalelsen foreligger, vil Udenrigsministeriet vende tilbage til  

 spørgsmålet.
(Folketingets forhandlinger 1997-98, 1. samling side 2301) Supplerende svar (18/12-97):
 Det følger af Amsterdamtraktatens artikel K.2,  

 stk. 2, litra a), at Rådet inden for en periode af fem år  

 efter traktatens ikrafttræden skal »sætte Europol i stand til at  

 lette og støtte forberedelsen og fremme samordningen og  

 gennemførelsen af særlige efterforskningsaktiviteter mellem  

 medlemsstaternes kompetente myndigheder, herunder fælles operative  

 aktioner med deltagelse af repræsentanter for Europol i en  

 støttefunktion«.
Artikel K.4 i Amsterdamtraktaten fastslår, at  

 »Rådet fastsætter de betingelser og begrænsninger,  

 hvorunder de kompetente myndigheder, der er nævnt i artikel K.2 og K.3,  

 kan arbejde på en anden medlemsstats område i samarbejde og i  

 forståelse med denne stats myndigheder«.
Det må antages, at  

 udtrykket de kompetente myndigheder sigter til de nationale myndigheder i de  

 enkelte medlemslande og ikke til Europol.
Det forhold, at Europol efter artikel K.2 på sigt  

 påtænkes at deltage i fælles operative aktioner i en  

 støttefunktion, medfører ikke, at Europol vil få tillagt  

 eksekutive beføjelser, dvs.
Europol vil ikke kunne foretage  

 magtudøvelse på medlemsstaternes territorier, jf. også  

 Udenrigsministeriets besvarelse af spm. 217 (alm. del. nr. 1462).
Det bemærkes, at Rådets beslutning - uanset  

 hvilken af de opregnede instrumenter i traktatens artikel K.6, det  

 måtte vælge - træffes med enstemmighed.73 (Folketingets forhandlinger 1997-98, 1. samling side 2942) Spørgsmål nr.
S 503 til udenrigsministeren af Keld  

 Albrechtsen (EL) Spørgsmål (17/11-97):
Hvad menes der med, at aktioner på  

 politisamarbejdsområdet i henhold til artikel K.2., herunder Europols  

 aktiviteter, er underlagt passende domstolskontrol fra de kompetente  

 nationale myndigheders side i overensstemmelse med gældende regler i de  

 enkelte medlemsstater? Svar (4/12-97):
Udenrigsministeriet har anmodet Justitsministeriet om en  

 udtalelse til brug for besvarelsen af spørgsmålet.
Når  

 udtalelsen foreligger, vil Udenrigsministeriet vende tilbage til  

 spørgsmålet.
(Folketingets forhandlinger 1997-98, 1. samling side 2301) Supplerende svar (18/12-97):
Artikel K.2 i Amsterdamtraktaten giver Rådet hjemmel  

 til at vedtage regler om politisamarbejde, herunder Europol.
Det  

 fremgår af erklæring nr. 7 til slutakten, at politisamarbejdet,  

 herunder Europols aktiviteter, som finder sted i henhold til regler,  

 Rådet enstemmigt vedtager med hjemmel i artikel K.2, vil være  

 underlagt passende domstolskontrol fra de kompetente nationale myndigheders  

 side i overensstemmelse med gældende regler i de enkelte  

 medlemsstater.
Det bemærkes i denne sammenhæng, at  

 erklæring nr. 7 til slutakten er indsat på foranledning af de  

 medlemslande, der i modsætning til Danmark har nationale regler for  

 efterforskningsarbejde, der involverer f.eks. undersøgelsesdommere i  

 kontrolfunktioner i den nationale efterforskningsproces.
Erklæring nr.  

 7 har til formål at sikre, at udviklingen af samarbejdet ikke sker  

 på en sådan måde, at sådanne nationale regler ikke  

 kan finde anvendelse.
For så vidt angår spørgsmålet om  

 immunitet for Europol, kan det oplyses, at Europol som organisation kun er  

 fritaget for retsforfølgning i det omfang, det følger af  

 Europolkonventionens artikel 38, stk. 1, hvorefter medlemsstaterne er  

 ansvarlige for retligt eller faktisk ukorrekte oplysninger, som er lagret  

 eller behandlet af Europol.
Der henvises til artikel 2 i protokollen om  

 privilegier og immuniteter for Europol og Europols ansatte.
Det kan videre oplyses, at de ansatte i Europol er tillagt  

 samme immuniteter, som ansatte i andre internationale organisationer, f.eks.  

 EU's institutioner.
Efter artikel 17 i protokollen om privilegier m.v., skal  

 der foretages en ny vurdering af reglerne om immunitet, inden en  

 ændring eller udvidelse af de opgaver, der følger af  

 Europolkonventionens artikel 3. Reglerne vil dog under alle  

 omstændigheder skulle undergives en ny vurdering, senest to år  

 efter protokollen om privilegier m.v. er trådt i kraft.
 For god ordens skyld bemærkes i øvrigt, at  

 protokollen om præjudiciel fortolkning ved de Europæiske  

 Fællesskabers Domstol af Europolkonventionen giver medlemsstaternes  

 nationale domstole adgang til at forelægge spørgsmål om  

 fortolkningen af Europolkonventionen for EF-Domstolen.
(Folketingets forhandlinger 1997-98, 1. samling side 2942) Spørgsmål nr. 221 på alm. del Spørgsmål (2/7-97):
Hvad indebærer det, at de kompetente myndigheder,  

 der nævnes i udformningen af K.2 og K.3 i TEU, skal kunne arbejde  

 på en anden medlemsstats område, og hvordan forholder det sig til  

 grundlovens paragraf 20 om suverænitetsafgivelse til internationale  

 organisationer men ikke til andre stater? Svar (5/9-97):
I artikel K.2 angives området for fælles  

 handlinger vedr. operativt samarbejde mellem medlemslandenes kompetente  

 myndigheder, eksempelvis politi.
Artikel K.3 giver området for  

 fælles handlinger om fremme af samarbejdet mellem kompetente  

 myndigheder f.s.v.a. retspleje og fuldbyrdelse af afgørelser.
I  

 artikel K.4 er der hjemmel til at fastsætte de betingelser og  

 begrænsninger, hvorunder de kompetente myndigheder kan arbejde på  

 et andet medlemslands område i samarbejde og i forståelse med  

 dette lands myndigheder.
Om indholdet af det operative samarbejde henvises  

 til besvarelsen af spørgsmål 215.
For så vidt angår forholdet til grundloven  

 bemærkes, at det i forbindelse med lov om Danmarks tiltrædelse af  

 Schengenkonventionen er blevet lagt til grund, at det ikke er uforeneligt med  

 grundloven at give et andet lands politi en vis adgang til at virke på  

 dansk område.
Ved udformningen af for eksempel konventioner i  

 medfør af de nævnte traktatbestemmelser må det - her som  

 ved mellemstatsligt samarbejde i andre fora - fra dansk side påses, at  

 der med virkning for Danmark bliver tale om ordninger, der ligger indenfor,  

 hvad grundloven giver mulighed for.
(Alm. del   bilag 1462 fra 1996-97) Strafferetligt samarbejde Spørgsmål nr. 214 på alm. del Spørgsmål (2/7-97):
Hvordan forestiller ministeren sig, at det afgøres,  

 om det er »nødvendigt« med tilnærmelse af medlemsstaternes  

 strafferetlige regler, jfr. udformningen af ny artikel K.1 i TEU? Svar (5/9-97):
 Artikel K.1. definerer området for samarbejdet i  

 søjle 3, dvs. politisamarbejde og retligt samarbejde i straffesager.  

 Samarbejdet har som mål at sikre borgerne et højt tryghedsniveau  

 gennem at forebygge og bekæmpe organiseret og anden kriminalitet,  

 især terrorisme, menneskehandel og overgreb mod børn, ulovlig  

 narkotikahandel og ulovlig våbenhandel, korruption og svig.
Dette skal nås gennem aktioner om et tættere  

 samarbejde mellem medlemslandenes politi og andre kompetente myndigheder, og  

 om nødvendigt indbyrdes tilnærmelse af strafferetlige regler.  

 Denne tilnærmelse skal ske efter artikel K.3, litra e, og den type  

 retsakter, der kan anvendes er opregnet i artikel K.6, stk. 2. Artikel  

 K.1 kan således ikke i sig selv udgøre hjemmel for vedtagelse af  

 foranstaltninger om indbyrdes tilnærmelse af strafferetlige regler.
Det  

 skal dog understreges, at artikel K.1. lægger rammerne for hvilke  

 områder der kan samarbejdes om, og understreger, at det er »om  

 nødvendigt« der skal ske tilnærmelse af medlemslandenes  

 strafferetlige regler.
Rådet vurderer, om det skønnes  

 nødvendigt at vedtage en indbyrdes tilnærmelse af de  

 strafferetlige regler, hvilket kræver enstemmighed.
Der er først  

 om fremmest tale om en politisk vurdering.
Herudover må det  

 lægges til grund, at der ikke vedtages indbyrdes tilnærmelse af  

 medlemsstaternes regler på dette område, hvis de ønskede  

 mål kan nås med andre midler, der opstilles i dette afsnit i TEU.  

 Samtidig kan der kun vedtages en tilnærmelse af medlemslandenes  

 strafferetlige regler for at nå de mål, der er opstillet for  

 samarbejdet i K.1.
(Alm. del   bilag 1462 fra 1996-97) Spørgsmål nr. 35 på L 1:
 Spørgsmål (21/4-98):
Ser ministeren sig i stand til at angive, på hvilke  

 områder man efter dansk opfattelse anser det for at være  

 »nødvendigt« at foretage tilnærmelse af medlemsstaternes  

 strafferetlige regler, jf. udformningen af K.1 i TEU og besvarelse af  

 spørgsmål 214 i Europaudvalget af 5. september 1997 på  

 bilag (96) 1462? Spørgsmål nr. 36 på L 1 Spørgsmål (21/4-98):
Ser ministeren sig i stand til at angive, på hvilke  

 områder man efter dansk opfattelse under ingen omstændigheder vil  

 være med til at foretage vedtagelser med henblik på at foretage  

 en tilnærmelse af medlemsstaternes strafferetlige regler, jf.  

 udformningen af K.1 i TEU og besvarelse af spørgsmål 214 i  

 Europaudvalget af 5. september 1997 på bilag (96) 1462? Svar 23/4-98):
 Der svares på spørgsmål 35 og 36  

 samlet.
Som det fremgår af besvarelsen af  

 spørgsmål 214 i Europaudvalget af 5. september 1997 på  

 bilag (96) 1462, vil vurderingen af, hvornår en tilnærmelse  

 mellem strafferetlige regler kan anses for nødvendig basere sig  

 på Rådets skøn over behovet for fælles initiativer  

 på det pågældende område.
En eventuel beslutning om  

 tilnærmelse forudsætter enighed blandt samtlige medlemslande.
Da  

 der som nævnt er tale om en konkret vurdering, der foretages af  

 Rådet og den enkelte medlemsstat, er det ikke muligt på  

 nuværende tidspunkt nærmere at angive, hvornår Rådet  

 vil anse det for nødvendigt at foretage en tilnærmelse af  

 medlemsstaternes strafferetlige regler, og hvordan man fra dansk side vil  

 stille sig til konkrete forslag på dette område.
(L 1   bilag 18 fra 1997-98, 2. samling) Spørgsmål nr. 37 på L 1 Spørgsmål (21/4-98):
Såfremt ministeren ikke ser sig i stand til at  

 konkretisere, på hvilke områder man efter dansk opfattelse anser  

 det for at være »nødvendigt« at foretage en tilnærmelse af  

 medlemsstaternes strafferetlige regler jf. spørgsmål 35 og 36  

 vedrørende nærværende lovforslag, bedes ministeren  

 kommentere det rimelige i at sende Amsterdamtraktaten til folkeafstemning,  

 uden at vælgerne mere konkret får mulighed for at vurdere  

 betydningen af traktaten på dette område Svar (23/4-98):
 Det er et velkendt fænomen, at traktater  

 fastlægger de overordnede rammer for vedtagelse af regler på  

 nærmere bestemte områder med henblik på en  

 efterfølgende nærmere udfyldning af disse rammer.
 Det bemærkes i den forbindelse, at EU-samarbejdet  

 på det strafferetlige område finder sted på mellemstatsligt  

 niveau, og at Danmark ikke har overladt beføjelser på  

 området.
(L 1   bilag 18 fra 1997-98, 2. samling) Spørgsmål nr. 219 på alm. del Spørgsmål (2/7-97):
Hvordan skal der sikres »forenelighed mellem  

 medlemsstaternes gældende regler«, sådan som det omtales i  

 udformningen af K.3.c. i TEU? Svar (5/9-97):
Artikel K.3. angiver området for fælles  

 handlinger inden for det strafferetlige samarbejde.
Der kan således  

 vedtages foranstaltninger om sikring af foreneligheden mellem medlemslandenes  

 gældende regler, i det omfang, det er nødvendigt for at forbedre  

 samarbejdet.
Dette skal sikre et tættere samarbejde mellem  

 medlemslandenes retlige og andre kompetente myndigheder, for at forebygge og  

 bekæmpe organiseret og anden alvorlig kriminalitet, jfr. artikel  

 K.1.
(Alm. del   bilag 1462 fra 1996-97) Spørgsmål nr. 220 på alm. del Spørgsmål (2/7-97):
Hvordan vil en »gradvis vedtagelse af foranstaltninger til  

 fastsættelse af mindsteregler for, hvad der udgør kriminelle  

 handlinger«, finde sted? Svar (5/9-97):
Artikel K.3, litra e, giver Rådet hjemmel til en  

 gradvis vedtagelse af foranstaltninger til fastsættelse af  

 mindsteregler for, hvad der udgør kriminelle handlinger.
Dette skal  

 kun ske »om nødvendigt«, jfr. artikel K.1, og indenfor de rammer, som  

 K.1 i øvrigt opstiller for det strafferetlige samarbejde.
Der er  

 således ikke tale om fuld indbyrdes tilnærmelse af de enkelte  

 medlemslandes strafferetslovgivning, men om en hjemmel til at fastsætte  

 mindsteregler for, hvad der udgør kriminelle handlinger.
Reglerne for  

 vedtagelse af foranstaltningerne følger af artikel K.6. Der henvises i  

 øvrigt til besvarelsen af spørgsmål 214.
(Alm. del   bilag 1462 fra 1996-97) Spørgsmål nr. 298 på alm. del Spørgsmål (11/7-97):
Hvilke konsekvenser har det efter udenrigsministerens  

 opfattelse, at strafferetlige regler inddrages som et område, hvor der  

 kan laves »fælles aktioner« i henhold til udformningen af nye artikel  

 K.3, litra e i EU-traktaten? Svar (5/9-97):
I henhold til Maastricht-traktaten kan der vedtages  

 fælles aktioner vedrørende blandt andet strafferetligt  

 samarbejde, jfr. denne traktats artikel K.1 og K.3. Med Amsterdamtraktaten  

 angives området for det strafferetlige samarbejde mere detaljeret, og  

 der indføres nye instrumenter.
Området er fastlagt i artikel  

 K.3. Instrumenterne er fastlagt i artikel K.6. Der kan ikke længere  

 vedtages fælles aktioner, men derimod fælles holdninger,  

 rammeafgørelser og andre afgørelser, og der kan udarbejdes  

 konventioner.
(Alm. del   bilag 1462 fra 1996-97) AFSNIT V Schengensamarbejdets integration i EU Spørgsmål nr. 229 på alm. del Spørgsmål (2/7-97):
I udformningen af den protokol, der integrerer  

 Schengenreglerne i Den Europæiske Union, anføres det i artikel  

 A, at »dette samarbejde gennemføres inden for Den Europæiske  

 Unions institutionelle og juridiske ramme.« Vil det sige inden for det  

 mellemstatslige samarbejde i søjle 3?74 Svar (5/9-97):
Som det fremgår af artikel A i Schengenprotokollen,  

 gennemføres samarbejdet inden for de juridiske og institutionelle  

 rammer for Den Europæiske Union.
Dvs. den fælles ramme for hele  

 samarbejdet indenfor de tre søjler, modsat den hidtidige ramme for  

 Schengensamarbejdet.
I henhold til artikel B, stk. 1, andet afsnit, vil  

 Rådet med enstemmighed blandt Schengenlandene, heriblandt Danmark,  

 skulle træffe afgørelse om, hvor retsgrundlaget for hver af de  

 bestemmelser eller afgørelser, der udgør Schengenreglerne, vil  

 skulle findes i traktaterne.
Efter denne opdeling må det forventes, at  

 visse af Schengenreglerne vil have deres retsgrundlag i søjle 1, mens  

 andre vil have deres retsgrundlag i søjle 3. Indtil denne opdeling har  

 fundet sted, vil Schengenreglerne blive betragtet som hørende under  

 søjle 3, jf. artikel B, stk. 1, fjerde afsnit.75 (Alm. del   bilag 1462 fra 1996-97) Spørgsmål nr. 230 på alm. del Spørgsmål (2/7-97):
Er konsekvensen af udformningen af artikel B, andet afsnit  

 i den protokol, der integrerer Schengenreglerne i Den Europæiske Union,  

 at Rådet vil skulle behandle hver enkelt af Schengenreglerne for  

 sig?76 Svar (5/9-97):
Rådet vil, med enstemmighed, skulle træffe  

 afgørelse om, hvor retsgrundlaget for hver af de bestemmelser eller  

 afgørelser, der nu danner Schengenreglerne, vil skulle placeres i  

 traktaterne.
Rådet skal således tage stilling til hver enkelt af  

 Schengen reglerne.
(Alm. del   bilag 1462 fra 1996-97) Spørgsmål nr. 13 på L 1 Spørgsmål (6/4-98):
Hvad betyder Schengensamarbejdet for opretholdelsen af de  

 enkelte landes flygtninge- og asylpolitik? Svar (14/4-98):
 Schengensamarbejdet betyder ikke, at de enkelte lande  

 mister muligheden for at føre deres egen asyl- og  

 flygtningepolitik.
Schengenaftalen indebærer, at personkontrollen ved  

 de fysiske grænser mellem Schengenlandene (indre grænser)  

 fjernes.
Dette betyder imidlertid ikke, at f.eks. en flygtning, der har  

 fået ophold i ét Schengenland, frit vil kunne tage ophold i et  

 andet Schengenland.
Schengenaftalen giver alene sådanne  

 tredjelandsstatsborgere en indrejseret til andre Schengenlande.
Denne ret er  

 begrænset til 3 måneder.
Når en asylansøger har fået  

 opholdstilladelse i ét Schengenland, gælder denne  

 opholdstilladelse derfor alene i forhold til dette ene land og ikke de andre  

 Schengenlande.
Dette følger netop af, at de enkelte lande har deres  

 egne asyl- og flygtningeregler.
(L 1   bilag 8 fra 1997-98, 2. samling) Spørgsmål nr. 3 på L 1 Spørgsmål (3/4-98):
Hvilken konsekvens har Bonnprotokollen fra 26. april 1994  

 om ophævelse af Schengens asylregler i tilfælde af Dublin  

 konventionens implementering, nu hvor Dublinkonventionen har fået  

 retsvirkning? - Har det betydning for Danmark, at Dublinkonventionen ligger  

 inden for TEU afsnit VI, mens Schengens asylbestemmelser formentlig har  

 fået hjemmel i TEF's afsnit IV/IIIa? Svar (16/4-98):
Bonnprotokollen af 26. april 1994 indebærer, at  

 kapitel 7 i Schengenkonventionen vedrørende ansvaret for behandling af  

 asylansøgninger ikke finder anvendelse efter Dublinkonventionens  

 ikrafttræden.
Da Dublinkonventionen trådte i kraft den 1.  

 september 1997 er det derfor reglerne i denne konvention, der finder  

 anvendelse i dag.
Schengenkonventionens asylbestemmelser (kapitel 7) skal  

 følgelig ikke integreres i EU-samarbejdet.
 Det bemærkes i øvrigt, at Dublinkonventionen  

 er vedtaget som en mellemstatslig konvention uden for rammerne af Traktaten  

 om Den Europæiske Union.
(L 1   bilag 11 fra 1997-98, 2. samling) Spørgsmål nr.
S 676 til justitsministeren af Keld  

 Albrechtsen (EL) Spørgsmål (27/11-96):
Har den danske regering som forudsætning for dansk  

 tiltrædelse sikret, at dele af Schengenkonventionens  

 arbejdsområder ikke på noget tidspunkt vil blive overflyttet til  

 EU i en sådan form, at det strider mod den danske undtagelse? Svar (10/12-96):
 Det fremgår af artikel 134 og 142 i  

 Schengenkonventionen, at konventionens regler kan blive afløst af  

 EU-regler på tilsvarende områder.
Vedtagelse af sådanne EU-regler skal naturligvis ske  

 inden for de retlige rammer, der gælder for EU-samarbejdet.
Dansk  

 optagelse i Schengensamarbejdet berører derfor ikke det eksisterende  

 retlige grundlag for Danmarks medlemskab af Den Europæiske Union, der  

 blandt andet udgøres af Edinburghafgørelsen.
(Folketingets forhandlinger 1996-97 side 2985) Spørgsmål nr. 14 på L 1 Spørgsmål (6/4-98):
Hvad er forholdet mellem Amsterdamtraktaten og  

 Schengensamarbejdet? Svar (14/4-98):
Folkeafstemningen den 28. maj 1998 om Amsterdamtraktaten  

 er ikke en afstemning om Danmarks medlemsskab af Schengensamarbejdet.
Sammen  

 med de øvrige nordiske lande undertegnede regeringen den 19. december  

 1996 en aftale om Danmarks tiltrædelse af Schengenkonventionen.  

 Folketinget besluttede den 30. maj 1997, at Danmark skulle ratificere  

 Schengenkonventionen.
Dette skete den 23. september 1997. Danmarks deltagelse  

 i Schengensamarbejdet ligger således allerede fast.
Amsterdamtraktaten indebærer, at Schengenaftalen  

 indarbejdes i EU.
Samarbejdet er hidtil foregået uden for rammerne af  

 EU.
Med Amsterdamtraktaten kommer det nu til at foregå inden for  

 rammerne af EU.
Det betyder f.eks., at EU's institutioner træder i  

 stedet for de institutioner, der er oprettet i medfør af  

 Schengenaftalen.
Det betyder også, at Schengen bliver omfattet af  

 Amsterdamtraktatens nye regler om åbenhed, og at Europa-Parlamentet  

 bliver inddraget i samarbejdet.
Rådet arbejder for tiden på at forberede,  

 hvordan Schengenreglerne skal indpasses i EU.
Dette skyldes, at  

 Schengensamarbejdet rent indholdsmæssigt hører hjemme  

 forskellige steder i EU-samarbejdet.
Visse samarbejdsområder  

 vedrører det overstatslige samarbejde i søjle 1, mens andre  

 vedrører det mellemstatslige samarbejde i søjle 3. Den endelige  

 beslutning om reglernes indplacering vil blive truffet på tidspunktet  

 for traktatens ikrafttræden.
Denne beslutning træffes med  

 enstemmighed.
Det vil sige, at Danmark er med til at træffe denne  

 afgørelse.
Hvis der ikke kan opnås enighed om placeringen, vil  

 reglerne blive placeret i søjle 3.
(L 1   bilag 8 fra 1997-98, 2. samling) Spørgsmål nr. 15 på L 1 Spørgsmål (6/4-98):
Hvad ville situationen være, hvis Danmark ikke var  

 med i Schengensamarbejdet? Svar (14/4-98):
Folketingets beslutning om at indtræde i  

 Schengensamarbejdet skal bl.a. ses i lyset af behovet for en styrket  

 europæisk indsats mod international kriminalitet og illegal  

 indvandring.
De senere års generelle udvikling i det internationale  

 samfund har således nødvendiggjort et tæt internationalt  

 samarbejde med henblik på de enkelte landes bekæmpelse af  

 kriminaliteten.
 Bag Folketingets beslutning lå endvidere  

 ønsket om at undgå de problemer, som Danmark ville stå  

 over for, hvis man havde valgt at stå uden for samarbejdet.
Ønskede Danmark at stå uden for Schengen,  

 ville den dansk/tyske grænse blive en ydre Schengengrænse.  

 Tyskland måtte som en konsekvens heraf indføre fuld  

 grænsekontrol i henhold til Schengenreglerne herom med deraf  

 følgende risiko for kødannelse ved grænsen.
Ligeledes  

 ville der blive indført fuldt transportøransvar efter  

 Schengenreglerne herom over for danske færger, tog, busser, fly m.m.,  

 der ankom til Tyskland.
Det vil sige, at den danske transportør ville  

 blive pålagt bøder i de tilfælde, hvor rejsende uden pas  

 og/eller visum ankom til Tyskland med det danske selskab.
Et sådant  

 krav ville bevirke risiko for forsinkelser i forbindelse med store dele af  

 den danske trafik.
 Problemerne for Danmark ved at stå uden for Schengen  

 vil imidlertid ikke kun gælde i forhold til de øvrige EU-lande,  

 men også i forhold til vore partnere i Den nordiske Pasunion.
Hvis Danmark vælger at stå uden for  

 samarbejdet i en situation, hvor de øvrige nordiske lande - også  

 Norge og Island - tilslutter sig Schengensamarbejdet, vil det efter al  

 sandsynlighed betyde en situation, hvor vi vil have grænsekontrol ikke  

 alene ved grænsen til Tyskland, men også i forhold til Sverige,  

 Norge og de øvrige nordiske lande.
Hermed vil mere end 40 års  

 succesrigt samarbejde i Den nordiske Pasunion blive afbrudt.
(L 1   bilag 8 fra 1997-98, 2. samling) Spørgsmål nr. 16 på L 1 Spørgsmål (6/4-98):
Hvad er Danmarks stilling i forhold til det fremtidige  

 EU-samarbejde om grænsekontrol i Schengen? Svar (14/4-98):
Danmarks forbehold vedrørende samarbejdet om  

 retlige og indre anliggender betyder, at Danmark alene deltager i dette  

 samarbejde på et mellemstatsligt grundlag.
Dette forbehold er  

 opretholdt i Amsterdamtraktaten.
 Med Amsterdamtraktaten indarbejdes Schengenaftalen i EU.  

 Dele af Schengensamarbejdet vil blive placeret i det overstatslige samarbejde  

 (søjle 1) og andre dele i det mellemstatslige (søjle 3).
 Danmark deltager fuldt ud i de dele af  

 Schengensamarbejdet, der måtte blive placeret i det mellemstatslige  

 samarbejde (søjle 3). Dette gælder både i forhold til de  

 eksisterende Schengenregler samt i forhold til videreudviklingen heraf.
 Med hensyn til de dele af de eksisterende Schengenregler,  

 der måtte blive placeret i det nye overstatslige EU-samarbejde om  

 visum, asyl, indvandring og andre politikker i forbindelse med den fri  

 bevægelighed for personer, er det præciseret i  

 Amsterdamtraktaten, at Danmark alene forpligtes af disse Schengenregler  

 på et mellemstatsligt grundlag.
Særlig med hensyn til den fremtidige udvikling af  

 den del af Schengenreglerne, der indpasses i det nye afsnit i søjle 1,  

 fremgår det af Amsterdamtraktaten, at Danmark inden for en periode af  

 seks måneder selv kan træffe beslutning om at følge disse  

 regler.
I så fald bindes Danmark heraf på et mellemstatsligt  

 plan. Ønsker Danmark ikke at følge de andre landes regler, skal  

 der overvejes passende foranstaltninger.
(L 1   bilag 8 fra 1997-98, 2. samling) Spørgsmål nr. 17 på L 1 Spørgsmål (6/4-98):
Hvad betyder et dansk nej til Amsterdamtraktaten for  

 Danmarks deltagelse i Schengensamarbejdet? Svar (14/4-98):
 Det er ikke muligt forudsige, hvad der vil ske i den  

 hypotetiske situation, hvor folkeafstemningen den 28. maj 1998 resulterer i  

 et nej.
Der henvises i øvrigt til besvarelsen af  

 spørgsmål 14.77 (L 1   bilag 8 fra 1997-98, 2. samling) Spørgsmål nr. 285 på alm. del Spørgsmål (4/7-97):
Hvilke spørgsmål/regler er der tale om i  

 formuleringen om »...forslag om eller initiativ til videreførelse af  

 Schengenreglerne«, sådan som det fremgår af artikel 5,  

 stk. 1 i »protokol z om Danmarks stilling«?78 Svar (5/9-97):
 I henhold til artikel D i Schengenprotokollen kan der  

 vedtages forslag og initiativer til videreførsel af Schengenreglerne i  

 henhold til de relevante traktatbestemmelser, som Schengenreglerne bliver  

 underlagt, jfr. artikel B, stk. 1, 2. afsnit.
Det bemærkes, at artikel 5, stk. 1, i protokol  

 z alene finder anvendelse på den del af Schengenreglerne, der efter  

 opdelingen i henhold til artikel B i Schengenprotokollen vil have  

 retsgrundlag i TEF (søjle 1).79 (Alm. del   bilag 1462 fra 1996-97) Spørgsmål nr. 286 på alm. del Spørgsmål (4/7-97):
Vil ministeren nærmere redegøre for, hvordan  

 han forestiller sig, at man fra dansk side vil håndtere den procedure,  

 som er beskrevet i artikel 5, stk. 1 i »protokol z om Danmarks  

 stilling«? Svar (5/9-97):
 Efter artikel 5, stk. 1 i protokol z om Danmarks  

 stilling, kan Danmark inden for 6 måneder efter at Rådet har  

 truffet afgørelse, der viderefører Schengenregelsættet,  

 beslutte, om man ønsker at gennemføre beslutningen i Danmark.  

 Hvis dette ikke er tilfældet, skal Schengenlandene, hvilket inkluderer  

 Danmark, overveje, hvilke passende foranstaltninger, der skal træffes.  

 Det er regeringens hensigt, at sådanne spørgsmål skal  

 behandles i de normale danske beslutningsprocedurer.
(Alm. del   bilag 1462 fra 1996-97) Spørgsmål nr. 45 på L 1 Spørgsmål (21/4-98):
 Vil ministeren redegøre for, hvilke procedurer der  

 henvises til i besvarelsen af spørgsmål 286 af 5. september  

 1997, jf. bilag (96) 1462.
 Svar (23/4-98):
 Regeringens valg mellem de forskellige  

 beslutningsprocedurer i forhold til Folketinget må afhænge af,  

 hvis - og i givet fald hvornår - spørgsmålet måtte  

 blive aktuelt samt på den konkrete situation.
(L 1   bilag 18 fra 1997-98, 2. samling) Spørgsmål nr. 287 på alm. del Spørgsmål (4/7-97):
Hvilke foranstaltninger kan komme på tale i henhold  

 til artikel 5, stk. 2 i »protokol z om Danmarks stilling« om »passende  

 foranstaltninger, der skal træffes«, og er der nogen begrænsning  

 for, hvad der vil kunne vedtages?80 Svar (5/9-97):
Det kan ikke på forhånd nærmere  

 afgrænses, hvilke foranstaltninger, der vil skulle træffes.
Der  

 kan være tale om et helt spektrum af foranstaltninger.
Passende  

 foranstaltninger kan eksempelvis være, at man konstaterer, at der ikke  

 er et problem, selvom Danmark og de øvrige Schengenlande har  

 forskellige regler.
Passende foranstaltninger kan endvidere være, at de  

 øvrige lande ændrer eller ophæver deres regler.
Passende  

 foranstaltninger kan også være, at de øvrige lande  

 må indføre regler, der tager højde for, at der er en  

 forskel i retstilstanden, dvs. at Danmark har regler, der adskiller sig fra  

 de øvrige Schengenlandes.
(Alm. del   bilag 1462 fra 1996-97) Spørgsmål nr. 288 på alm. del Spørgsmål (4/7-97):
Hvad vil være det retlige grundlag for vedtagelse af  

 de »passende foranstaltninger«, som der tales om i artikel 5 stk. 2 i  

 »protokol z om Danmarks stilling«?81 Svar (5/9-97):
 Der er tale om en folkeretlig aftale mellem Danmark og de  

 øvrige EU-lande, hvor protokollen er retsgrundlaget for de passende  

 foranstaltninger.
(Alm. del   bilag 1462 fra 1996-97) Spørgsmål nr. 2 på L 1 Spørgsmål (3/4-98):
I Protokol om Danmarks stilling, artikel 5, stk. 2,  

 om konsekvenser af Danmarks eventuelle beslutning om ikke at  

 gennemføre en rådsafgørelse om en gennemførelse af  

 Schengenregler står der, at medlemsstater nævnt i artikel 1  

 (heriblandt Danmark) skal overveje, hvilke passende foranstaltninger der kan  

 træffes.
Hvordan skal disse passende foranstaltninger vedtages? Hvad  

 indebærer en passende foranstaltning? Kan de øvrige lande  

 genindføre grænserne med Danmark uden tilladelse fra  

 Danmark? Svar (16/4-98):
 Der henvises generelt til Udenrigsministeriets besvarelse  

 af spørgsmål 287 og 288 (alm. del - bilag 1308).
 Det bemærkes, at passende foranstaltninger alene  

 kommer på tale i forbindelse med udbygning af Schengenreglerne efter  

 bestemmelserne i det nye afsnit i søjle 1 om visum, asyl, indvandring  

 og andre politikker i forbindelse med den fri bevægelighed for  

 personer.
(L 1   bilag 11 fra 1997-98, 2. samling) Spørgsmål nr.
S 3272 til justitsministeren af Kristian  

 Thulesen Dahl (DF) Spørgsmål (3/9-97):
Vil ministeren give en retlig redegørelse for  

 Danmarks mulighed for at udtræde af Schengensamarbejdet, dels på  

 baggrund af det nugældende grundlag, og dels på det nye grundlag  

 efter en eventuel vedtagelse af Amsterdamtraktaten? Svar (6/11-97):
1. Den 19. december 1996 undertegnede den daværende  

 justitsminister aftalen om Danmarks tiltrædelse af  

 Schengenkonventionen.
Efterfølgende har Folketinget ved lov nr. 418 af  

 10. juni 1997 bemyndiget regeringen til at ratificere  

 tiltrædelsesaftalen på Danmarks vegne, hvilket skete den 23.  

 september 1997.
 Hverken Schengenkonventionen eller den danske  

 tiltrædelsesaftale indeholder bestemmelser, der regulerer adgangen til  

 at udtræde af Schengensamarbejdet.
 Det forhold, at der ikke er sådanne bestemmelser,  

 betyder imidlertid ikke, at det herved er udelukket, at et medlemsland kan  

 udtræde af samarbejdet.
Folkeretten indeholder således almindelige  

 principper om traktaters ophør, hvoraf det bl.a. følger, at en  

 folkeretlig aftale kan bringes til ophør for en eller flere parters  

 vedkommende efter aftale parterne imellem.
Herudover kan udtræden bl.a.  

 ske, såfremt der indtræffer en fundamental ændring af de  

 omstændigheder, der forelå ved aftalens indgåelse.
2. Justitsministeriet besvarede den 16. april 1997  

 spørgsmål nr.
S 1869 fra medlem af Folketinget Tom Behnke (FP)  

 vedrørende Danmarks muligheder for at trække sig ud af  

 Schengensamarbejdet.
 Ved besvarelsen af det foreliggende spørgsmål  

 er Justitsministeriet blevet opmærksom på, at svaret af 16. april  

 1997 indeholder en formulering, der kan give indtryk af, at der efter de  

 almindelige folkeretlige regler består en videregående adgang til  

 udtræden end angivet her.
 Det skal derfor præciseres, at retstilstanden om  

 dette spørgsmål må antages at være den, som er  

 beskrevet- ovenfor i pkt. 1.
 3. Unionstraktatens artikel Q - hvorefter unionstraktaten  

 er indgået for ubegrænset tid - kan ikke antages at have  

 betydning for spørgsmålet om Danmarks retlige muligheder for at  

 udtræde af Schengensamarbejdet, efter at Schengenreglerne er integreret  

 i Den Europæiske Union i overensstemmelse med protokollens regler  

 herom.
 Efter Justitsministeriets opfattelse vil integrationen af  

 Schengenreglerne i Den Europæiske Union derfor næppe  

 indebære en ændring af Danmarks folkeretlige muligheder for at  

 udtræde af samarbejdet.
Efter min opfattelse er det rejste spørgsmål  

 i øvrigt af langt mere teoretisk end praktisk karakter.
Det vil  

 selvsagt ikke være i de øvrige medlemsstaters interesse at  

 nægte et land, der ønsker at udtræde af samarbejdet, at  

 der indledes forhandlinger med henblik herpå.
 For fuldstændighedens skyld kan i øvrigt  

 også henvises til den særlige ordning, der ifølge artikel  

 5 i protokollen om Danmarks stilling gælder i tilfælde, hvor  

 Schengenregler placeret under søjle 1 (EF-traktatens afsnit III a)  

 videreudvikles med hjemmel i retsgrundlag, som Danmark står uden  

 for.
Den sene besvarelse beklages.82 (Folketingets forhandlinger 1997-98, 1. samling side 1158) Spørgsmål nr. 277 på alm. del Spørgsmål (4/7-97):
Vil ministeren fremkomme med en redegørelse for  

 Norges politiske og juridiske forpligtelser til at indføre  

 Schengenbeslutninger, sådan som de vil gælde før en  

 overførsel af Schengenregler til EU? Svar (5/9-97):
Norge og Island er efter artikel E i Schengenprotokollen  

 stillet præcis som før gennemførelsen af Schengenreglerne  

 og den videre udvikling heraf.
Det videre samarbejde sker, som hidtil,  

 på grundlag af den aftale, der blev undertegnet i Luxembourg den 19.  

 december 1996. Relevante procedurer for det videre samarbejde skal  

 fastlægges i en aftale, som Rådet indgår med Norge og  

 Island.
Der skal endvidere indgås en aftale, således at Norge og  

 Island stilles på lige fod med de øvrige Schengenlande i  

 forholdet til Storbritannien og Irland.83 (Alm. del   bilag 1462 fra 1996-97) Spørgsmål nr. 278 på alm. del Spørgsmål (4/7-97):
Vil der ske nogen ændringer i Norges rettigheder og  

 forpligtelser i forhold til Schengen i kraft af en overførsel af  

 Schengenreglerne til EU, sådan som denne vil ske i henhold til  

 protokollen om integration af Schengenreglerne i EU? Svar (5/9-97):
 Der henvises til besvarelsen af spørgsmål  

 277.
(Alm. del   bilag 1462 fra 1996-97) Spørgsmål nr. 279 på alm. del Spørgsmål (4/7-97):
Vil ministeren fremkomme med en redegørelse for  

 Norges position, når dele af Schengenreglerne overgår til  

 søjle 1? Svar (5/9-97):
 Der henvises til besvarelsen af spørgsmål  

 277.
(Alm. del   bilag 1462 fra 1996-97) Spørgsmål nr.
S 677 til justitsministeren af Keld  

 Albrechtsen (EL) Spørgsmål (27/11-96):
Hvordan sikres den nordiske pasunion i det tilfælde,  

 hvor dele af Schengenkonventionens arbejdsområder overflyttes til EU  

 på en sådan måde, at Norge ikke vil kunne deltage? Svar (10/12-96):
 Efter artikel 134 og 142 i Schengenkonventionen kan  

 konventionens regler blive afløst af EU-regler på tilsvarende  

 områder.
 Som det fremgår af regeringens redegørelse af  

 19. november 1996 til Folketinget om Danmarks medlemskab af  

 Schengensamarbejdet, vil de EU-regler, der på den måde kan  

 tænkes at afløse Schengenregler, navnlig ligge inden for  

 området retlige og indre anliggender (EU's 3. søjle).
 Da Island og Norge ikke er medlemmer af Den  

 Europæiske Union, er det i Schengenlandenes samarbejdsaftale med de to  

 lande blandt andet bestemt, at Island og Norge beslutter, om de kan acceptere  

 regler inden for EU-retten, der på denne måde skal afløse  

 regler i Schengenkonventionen.
 Der er således i samarbejdsaftalen med Norge og  

 Island lagt op til, at de to lande også - på samme måde som  

 Danmark, Finland og Sverige - skal deltage fuldt ud i det praktiske  

 Schengensamarbejde på områder, der fremover eventuelt måtte  

 blive afløst af EU-regler.
 Skulle der til trods for dette opstå den situation,  

 at Island og/eller Norge ikke ville være i stand til at acceptere  

 sådanne EU-regler, er det efter sagens natur ikke muligt at angive  

 konsekvenserne for den nordiske pasunion, idet de nordiske landes  

 stillingtagen hertil i så fald måtte afhænge af de på  

 det tidspunkt foreliggende omstændigheder.
(Folketingets forhandlinger 1996-97 side 2985) Spørgsmål nr.
S 438 til justitsministeren af Keld  

 Albrechtsen (EL) Spørgsmål (11/11-97):
Kan statsministeren forklare, hvorledes han vil sikre den  

 nordiske pasunion i det tilfælde, at danskerne stemmer ja til  

 Amsterdamtraktaten, mens det samtidigt viser sig umuligt at opnå en  

 aftale mellem Norge/Island og Schengenlandene? Svar (17/11-97):
I henhold til artikel 6 i Amsterdamtraktatens protokol om  

 integration af Schengenreglerne i Den Europæiske Union deltager Island  

 og Norge som associeret i gennemførelsen af den videre udvikling af  

 Schengenreglerne på grundlag af den aftale, der blev undertegnet i  

 Luxembourg den 19. december 1996. Relevante procedurer for det videre  

 samarbejde skal fastlægges i en aftale, som Rådet indgår  

 med Island og Norge.
Ifølge den tilknyttede erklæring nr. 47 er  

 parterne i Amsterdamtraktaten enige om at tage alle nødvendige skridt  

 til, at aftalen kan træde i kraft på samme dato som  

 Amsterdamtraktaten.
På grundlag af nordisk sammenhold og god politisk  

 forståelse i Schengenlandene for betydningen af Den nordiske Pasunion  

 blev der indgået en samarbejdsaftale mellem Island og Norge på  

 den ene side og Schengenlandene på den anden side i 1996. De  

 drøftelser i EU, som netop er indledt, om en samarbejdsaftale med  

 Island og Norge giver ikke anledning til at betvivle, at en for alle parter  

 tilfredsstillende aftale vil kunne nås, jfr. den ovenfor nævnte  

 erklæring fra parterne i Amsterdamtraktaten.
Den nordiske enighed om at  

 arbejde for bevarelsen af Den nordiske Pasunion er bekræftet ved mange  

 lejligheder, senest den 11. november i Helsingfors.
Jeg betragter derfor den af spørgeren beskrevne  

 situation som ikke blot hypotetisk, men også urealistisk.84 (Folketingets forhandlinger 1997-98, 1. samling side 1691) Spørgsmål nr. 18 på L 1 Spørgsmål (6/4-98):
Kan vi opretholde den nordiske pasunion efter  

 Amsterdamtraktaten? Svar (14/4-98):
Den nordiske Pasunion kan opretholdes - også  

 når Amsterdamtraktaten er trådt i kraft.
De nordiske  

 statsministre og andre ministre har gentagne gange bekræftet, at  

 bevarelsen af Den nordiske Pasunion tillægges overordentlig stor  

 betydning.
Det er forudset, at deltagelse i Schengensamarbejdet - også  

 efter integrationen i EU - iværksættes på samme tid for  

 alle 5 nordiske lande.
Det ventes at ske i løbet af år 2000.
Amsterdamtraktaten tager hensyn til Den nordiske Pasunion.  

 Det fremgår således af Amsterdamtraktaten (Schengenprotokollen),  

 at der skal indgås en aftale med Island og Norge på grundlag af  

 disse landes nuværende samarbejdsaftaler i forhold til Schengenlandene.  

 Der er allerede indledt forhandlinger med henblik på at få  

 færdiggjort sådanne aftaler, der skal træde i kraft  

 samtidig med Amsterdamtraktatens ikrafttræden.
Danmark arbejder aktivt  

 sammen med de andre nordiske lande for at sikre en hurtig afslutning af  

 forhandlingerne.
 Dette fremgår også klart af konklusionerne fra  

 Det Europæiske Råd i Amsterdam den 16.-17. juni 1997, hvori det  

 fastslås, at »ordningerne i protokollen om integration af  

 Schengenreglerne i Unionen og protokollen om Danmark gør det muligt at  

 sikre, at den nordiske pasunion kan bevares inden for rammerne af et bredere  

 europæisk samarbejde om fri bevægelighed af personer«.
(L 1   bilag 8 fra 1997-98, 2. samling) Spørgsmål nr. 19 på L 1 Spørgsmål (6/4-98):
Hvad betyder et dansk nej til Amsterdamtraktaten for den  

 nordiske pasunion? Svar (14/4-98):
 Det er ikke at muligt forudsige, hvad der vil ske i den  

 hypotetiske situation, hvor folkeafstemningen den 28. maj 1998 resulterer i  

 et nej.
 For Danmark vil det i en sådan situation være  

 et klart ønske, at Den nordiske Pasunion skal bevares.
(L 1   bilag 8 fra 1997-98, 2. samling) AFSNIT VI Statsretlige spørgsmål m.v.
Spørgsmål nr. 5 på alm. del Spørgsmål (10/10-96):
Ministeren bedes oplyse, om det i yderste konsekvens  

 påvirker de fire danske forbehold, hvis Unionen på områder  

 dækket af forbeholdene opnår fuld eller delvis status som  

 juridisk person? Svar (29/10-96):
Status som juridisk person betyder evnen til at forpligte  

 sig, dels ved indgåelse af aftaler med tredjelande eller internationale  

 organisationer dels ved indgåelse af almindelige kontrakter  

 (køb, leje m.v.). EF har i medfør af Traktatens artikel 210  

 status som juridisk person.
EU har ikke status som juridisk person og kan  

 derfor ikke påtage sig de nævnte forpligtelser.
Som det  

 fremgår påvirker status som juridisk person ikke de fire danske  

 forbehold.85 Spørgsmål nr. 6 på alm. del Spørgsmål (10/10-96):
Kunne Danmark have stillet forslag til Baselkonventionen,  

 hvis Unionen havde haft status som juridisk person? Svar (29/10-96):
Baselkonventionen berører EF s miljøpolitik.  

 EF har, som det fremgår af besvarelsen af spørgsmål nr. 5  

 ovenfor, status som juridisk person.
Spørgsmålet om initiativret  

 til at stille forslag inden for rammerne af Baselkonventionen beror på,  

 om der foreligger eksklusiv kompetence for EF eller blandet kompetence mellem  

 EF og medlemslandene.
Det beror ikke på spørgsmålet om  

 Unionens status som juridisk person.
(Alm. del - bilag146 fra 1996-97) Spørgsmål nr. 7 på alm. del Spørgsmål (10/10-96):
Mener regeringen, at Unionen i folkeretlig og juridisk  

 forstand allerede i dag må formodes at have status som juridisk  

 person? Svar (29/10-96):
Nej.
Det fremgår af artikel 210  

 modsætningsvist, jf. besvarelsen af spørgsmål nr. 5  

 ovenfor.
(Alm. del - bilag146 fra 1996-97) Spørgsmål nr. 8 på alm. del Spørgsmål (10/10-96):
Hvilke overvejelser har regeringen gjort sig om forholdet  

 mellem grundlovens § 20 og en evt. beslutning om at give Unionen status,  

 helt eller delvist, som juridisk person? Svar (29/10-96):
Regeringen tager stilling til forholdet til Grundloven  

 herunder grundlovens § 20, når der foreligger et  

 forhandlingsresultat.
På nuværende tidspunkt er der ikke grundlag  

 for at tage stilling til i hvilket omfang en eventuel beslutning om at give  

 Unionen status som juridisk person vil være omfattet af grundlovens  

 § 20.
(Alm. del - bilag146 fra 1996-97) Spørgsmål nr. 9 på alm. del Spørgsmål (10/10-96):
Ministeren bedes oplyse de juridiske og  

 beslutningsmæssige konsekvenser for områder dækket af  

 søjle 2 og 3   hvis Unionen helt eller delvist opnår status som  

 juridisk person på disse områder? Svar (29/10-96):
Opnår Unionen status som juridisk person, vil den  

 kunne indgå folkeretlige aftaler og almindelige kontrakter, jf.  

 besvarelsen af spørgsmål nr. 5 ovenfor.
Rækkevidden heraf  

 for de i spørgsmålet nævnte emner kan først  

 vurderes, når der foreligger en tekst, der definerer »status som  

 juridisk person« og »helt eller delvist«.
(Alm. del - bilag146 fra 1996-97) Spørgsmål nr. 33 og 34 på alm. del (12/11-96) Spørgsmål 33:
Hvilke overvejelser gør den danske regering sig om  

 at tildele EU status som juridisk person? Spørgsmål 34:
Vil den danske regering modsætte sig, at Unionen  

 får formel status som juridisk person? Samlet svar (18/11-96):
 Regeringen har i de hidtidige forhandlinger i  

 regeringskonferencen udtalt sig afventende og skeptisk med hensyn til  

 tankerne om at tildele Unionen formel status som juridisk person.
(Alm. del - bilag 256 fra 1996-97) Spørgsmål nr. 35 og 36 på alm. del (12/11-96) Spørgsmål 35:
Kan ministeren bekræfte, at såfremt EU gives  

 status som juridisk person, vil det forudsætte en folkeafstemning i  

 Danmark, jf. grundlovens § 20? Spørgsmål 36:
Mener ministeren, at en status for EU som juridisk person  

 med beføjelser til at indgå aftaler på det retlige  

 område, kan undgå at komme i konflikt med det danske  

 forbehold? Samlet besvarelse (20/11-96):
 Som det fremgår af den tidligere besvarelse af 29.  

 oktober 1996 af spørgsmål nr. 8, er der ikke på  

 nuværende tidspunkt grundlag for at tage stilling til, i hvilket omfang  

 en eventuel beslutning om at give Unionen status som juridisk person vil  

 være omfattet af grundlovens § 20.
 Med hensyn til en eventuel beslutning om at give Unionen  

 status som juridisk person, med beføjelser til at indgå aftaler  

 på det retlige område, er der på nuværende tidspunkt  

 heller ikke grundlag for at tage stilling til, i hvilket omfang dette  

 måtte være i konflikt med Edinburghafgørelsens afsnit  

 D.
(Alm. del   bilag 255 fra 1996-97) Spørgsmål nr. 51 på alm. del Spørgsmål (5/12-96) I Europaudvalgets spørgsmål nr. 35 af 12.  

 november 1996 (bilag 201), som udenrigsministeren har besvaret den 19.  

 november (bilag 255), var der desværre faldet et par ord ud.  

 Spørgsmålet skulle lyde:
Kan ministeren bekræfte, at såfremt EU gives  

 status som juridisk person, så vil det kunne forudsætte en  

 folkeafstemning i Danmark, jf. grundlovens § 20? Svar (10/12-96):
 Som det fremgår af udenrigsministerens besvarelse af  

 spørgsmål nr. 35 af 19. november 1996, er der ikke på  

 nuværende tidspunkt grundlag for at tage stilling til, i hvilket omfang  

 en eventuel beslutning om at give Unionen status som juridisk person vil  

 være omfattet af grundlovens § 20. Den nye formulering af  

 spørgsmålet ændrer ikke på dette forhold.
(Alm. del - bilag 385 fra 1996-97) Spørgsmål nr. 52, 60 og 99 på alm. del Spørgsmål 52 (18/12-96):
 Ministeren bedes - som lovet på Europaudvalgets  

 møde den 12. december 1996 - fremsende et notat vedrørende  

 spørgsmålet om EU's status som juridisk personlighed herunder i  

 forhold til grundlovens § 20, såfremt det irske formandskabs  

 forslag vedrørende juridisk personlighed bliver vedtaget.
 Spørgsmål 60 (19/11-96):
 Hvordan kan ministeren (i bilag 385 af 10. december 1996)  

 undlade at besvare spørgsmål 51 ud fra en betragtning om  

 forholdene »på nuværende tidspunkt«, når statsministeren  

 umiddelbart efter modtagelsen af svaret i Folketinget kan konstatere, at der  

 vil være tale om suverænitetsafgivelse med deraf følgende  

 anvendelse af grundlovens § 20.
 Spørgsmål 99 (4/4-97):
 Idet det bemærkes, at ministeren endnu ikke er  

 fremkommet med en besvarelse af Europaudvalgets spørgsmål 60  

 stillet 19. december 1996 (alm. del bilag 468), anmodes ministeren i lyset af  

 spørgsmålets presserende og aktuelle karakter at fremkomme med  

 en substantiel besvarelse i den allernærmeste fremtid.
 Samlet besvarelse(18/4-97):
Regeringen finder det ikke formålstjenligt under  

 forhandlingerne på regeringskonferencen at kommentere  

 spørgsmål om Grundlovens § 20 i relation til enkelte  

 traktatartikler eller -afsnit.
Dette spørgsmål vil blive  

 kommenteret, når regeringskonferencen er afsluttet og der foreligger et  

 samlet forhandlingsresultat.
(Alm. del - bilag 916 fra 1996-97) Spørgsmål nr.
S 3091 til justitsministeren af Keld  

 Albrechtsen (EL) Spørgsmål (20/8-97):
Har regeringen tænkt sig at basere sin analyse af  

 forholdet mellem grundloven og Amsterdamtraktaten på konklusionen og  

 præmisserne i Østre Landsrets dom af 27. juni 1997? Svar (28/8-97):
 Justitsministeriets redegørelse om visse  

 forfatningsretlige spørgsmål i forbindelse med Danmarks  

 tiltrædelse af Amsterdamtraktaten- forventes at foreligge i begyndelsen  

 af oktober 1997. Så snart redegørelsen foreligger, vil den blive  

 offentliggjort.
Det kan oplyses, at redegørelsen vil basere sig  

 på alle relevante retskilder.
Justitsministeriet finder ikke i  

 øvrigt på nuværende tidspunkt at burde udtale sig  

 nærmere om indholdet af redegørelsen, der som nævnt  

 forventes at foreligge i begyndelsen af oktober 1997.
(Folketingets forhandlinger 1996-97 side 8684) Spørgsmål nr.
S 3092 til statsministeren af Keld  

 Albrechtsen (EL) Spørgsmål (20/8-97):
Vil statsministeren i forbindelse med de kommende samtaler  

 med repræsentanter for partierne offentliggøre det responsum om  

 forholdet mellem grundloven og Amsterdamtraktaten, som i øjeblikket  

 udarbejdes af Justitsministeriet? Svar (29/8-97):
 Justitsministeriets redegørelse om visse  

 forfatningsretlige spørgsmål i forbindelse med Danmarks  

 tiltrædelse af Amsterdamtraktaten forventes at foreligge i endelig form  

 i begyndelsen af oktober 1997.
 Så snart redegørelsen foreligger, vil den  

 blive offentliggjort.
(Folketingets forhandlinger 1996-97 side 8684) Spørgsmål nr.
S 3093 til statsministeren af Keld  

 Albrechtsen (EL) Spørgsmål (21/8-97):
Vil regeringen lægge Justitsministeriets kommende  

 responsum om forholdet mellem grundloven og Amsterdamtraktaten til grund for  

 regeringens lovforslag om gennemførelse af den ny unionstraktat? Svar (29/8-97):
 Regeringen lægger vægt på, at lovforslag  

 om Danmarks tiltrædelse af Amsterdamtraktaten fremsættes tidligt  

 i det kommende folketingsår, således at der bliver mulighed for  

 en grundig behandling af sagen.
Som anført i besvarelsen af spørgsmål  

 nr.
S 3092 forventes Justitsministeriets redegørelse om de  

 forfatningsretlige spørgsmål at foreligge i begyndelsen af  

 oktober 1997.
 Justitsministeriets redegørelse vil indgå i  

 regeringens vurdering af forholdet til grundloven.
(Folketingets forhandlinger 1996-97 side 8684) Spørgsmål nr. 10 på alm. del Spørgsmål (23/10-97):
Den 6. oktober 1997 fremsendte regeringens  

 Justitsministeriets redegørelse om suverænitetsafgivelse m.v. i  

 forbindelse med Amsterdamtraktaten til Folketinget (bilag (96) 1566). I  

 redegørelsen behandler Justitsministeriet imidlertid ikke  

 spørgsmålet om forholdet til grundlovens §20  

 (suverænitetsafgivelse) for så vidt angår de nye  

 beføjelser, der eventuelt overlades til EU i forbindelse med artikel  

 119 om ligestilling, artikel 129 om folkesundhed og artikel 209A om svig.
I  

 bemærkningerne til det fremsatte lovforslag om Danmarks ratifikation af  

 Amsterdamtraktaten (lovforslag L 2) beskrives det, som om der overlades nye  

 beføjelser til EU i forbindelse med ovennævnte tre artikler.
I  

 den forbindelse skal man udbede sig en supplerende redegørelse fra  

 Justitsministeriet, der nøje gennemgår de nye beføjelser,  

 der overlades til EU i forbindelse med de tre nævnte artikler, samt  

 forholdet til grundlovens § 20.86 Svar (17/12-97):
 Bemærkningerne til lovforslag L 2 vedrørende  

 artiklerne 119, 129 og 209 A i Amsterdamtraktaten giver ikke udtryk for, at  

 der i medfør af de nævnte tre artikler overlades nye  

 beføjelser til EU i grundlovens § 20's forstand.
Spørgsmålet om Amsterdamtraktatens forhold  

 til grundlovens § 20 er udførligt behandlet i Justitsministeriets  

 redegørelse af 6. oktober 1997 om visse forfatningsretlige  

 spørgsmål i forbindelse med Danmarks ratifikation af  

 Amsterdamtraktaten.
Som det fremgår heraf, er det alene bestemmelserne  

 i traktatens artikel 6A, 129A og 236, der kan antages at forudsætte  

 anvendelse af grundlovens § 20.
 Traktatens øvrige bestemmelser, herunder artiklerne  

 119, 129 og 209A, kan således ikke antages at indebære, at EF kan  

 udøve beføjelser, som efter grundloven tilkommer rigets  

 myndigheder, i videre omfang end efter den gældende traktat.
Det bemærkes i den forbindelse, at den  

 omstændighed, at en hjemmelsbestemmelse udvides, ikke indebærer  

 en yderligere overladelse af beføjelser, såfremt den tilsvarende  

 hjemmel allerede gyldigt kan støttes på andre bestemmelser i den  

 gældende traktat, herunder EF-Traktatens artikel 235. I så fald  

 er der alene tale om en omfordeling inden for traktaten og ikke om  

 overladelse af nye beføjelser.
Der henvises nærmere til  

 Justitsministeriets redegørelse pkt. 2.3.2.b.
 På den anførte baggrund er der efter  

 Udenrigsministeriets opfattelse ikke grundlag for, at der udarbejdes en  

 supplerende redegørelse.
 Justitsministeriet er enig i ovenstående.
(Alm. del - bilag 377 fra 1997-98, 1. samling) Spørgsmål nr. 27 på L 1 Spørgsmål (21/4-98):
Vil ministeren sikre, at det klart og entydigt  

 fremgår af tiltrædelsesloven - på hvilke præcist  

 definerede områder der afgives suverænitet i Grundlovens forstand  

 (jf.
Justitsministeriets notat af 6. oktober 1997 om dette  

 spørgsmål, bilag (96) 1566), således at det evt.  

 efterfølgende ved en dansk domstol bliver muligt - på baggrund  

 af tiltrædelsesloven - entydigt at afgøre, om EU måtte  

 have udvidet sine beføjelser ud over de godkendte rammer for  

 suverænitetsafgivelsen?87 Svar (23/4-98):
Det fremgår af Højesterets dom af 6. april  

 1998 præmis 9.2, at »de overladte beføjelser kan angives ved  

 henvisning til en traktat«.
Der er derfor ikke behov for at ændre den  

 lovgivningsmetode, som er anvendt i Tiltrædelsesloven, der i § 4  

 henviser til EØF-traktaten og de øvrige  

 fællesskabstraktater med diverse efterfølgende  

 ændringer.
For god ordens skyld bemærkes, at der i  

 bemærkningerne til forslag om lov om ændring af lov om Danmarks  

 tiltrædelse af De Europæiske Fællesskaber (L1) henvises  

 direkte til Justitsministeriets redegørelse for de forfatningsretlige  

 aspekter i forbindelse med Danmarks ratifikation af Amsterdamtraktaten (side  

 239 i lovforslaget). Redegørelsen er den 6. oktober 1997 sendt til  

 Folketingets Europaudvalg og Folketingets Retsudvalg samt til samtlige  

 medlemmer af Folketinget.88 (L 1 - bilag 18 fra 1997-98, 2. samling) Spørgsmål nr. 24 på L 1 Spørgsmål (21/4-98):
Vil ministeren give udvalget en redegørelse for  

 forholdet mellem Højesterets dom af 6. april 1998, hvori det  

 fastslås, at der kan opstå en situation, hvor danske domstole  

 må anse en EU-retsakt for uanvendelig i Danmark - og heroverfor  

 Amsterdamtraktatens protokol om nærhedsprincippet, der  

 traktatfæster »de principper for forholdet mellem national lovgivning  

 og fællesskabslovgivning, som Domstolen har udviklet«, altså  

 forrangsprincippet?89 Svar (23/4-98):
 I Højesterets dom af 6. april 1998 fastslås  

 følgende om de nationale domstoles mulighed for at erklære en  

 EF-retsakt for uanvendelig i Danmark (afsnit 9.6 i præmisserne):
»Ved tiltrædelsesloven er det anerkendt, at  

 kompetencen til at prøve lovligheden og gyldigheden af EF-retsakter  

 tilkommer EF-Domstolen.
Dette indebærer, at danske domstole ikke kan  

 anse en EF-retsakt for uanvendelig i Danmark, uden at  

 spørgsmålet om dens forenelighed med Traktaten har været  

 prøvet af EF-Domstolen, og at danske domstole i almindelighed kan  

 lægge til grund, at EF-Domstolens afgørelser herom ligger inden  

 for suverænitetsafgivelsens grænser.
Højesteret finder  

 imidlertid, at det følger af bestemthedskravet i grundlovens  

 § 20, stk. 1, sammenholdt med danske domstoles adgang til at  

 prøve loves grundlovsmæssighed, at domstolene ikke kan fratages  

 adgangen til at prøve spørgsmål om, hvorvidt en  

 EF-retsakt overskrider grænserne for den ved tiltrædelsesloven  

 foretagne suverænitetsafgivelse.
Danske domstole må derfor anse  

 en EF-retsakt for uanvendelig i Danmark, hvis der skulle opstå den  

 ekstraordinære situation, at det med den fornødne sikkerhed kan  

 fastslås, at en EF-retsakt, der er opretholdt af EF-Domstolen, bygger  

 på anvendelse af Traktaten, der ligger uden for  

 suverænitetsafgivelsen ifølge tiltrædelsesloven.  

 Tilsvarende gælder med hensyn til fællesskabsretlige regler og  

 retsprincipper, som beror på EF-Domstolens praksis.« Højesteret har i dommen udtrykkeligt taget stilling  

 til den helt ekstraordinære situation, som opstår, hvis der  

 vedtages en EF-retsakt, som ligger uden for grænserne for de overladte  

 beføjelser, og som alligevel opretholdes af EF-Domstolen.
I denne  

 situation må danske myndigheder, herunder danske domstole, undlade at  

 lægge EF-retsakten til grund.
 Højesteretsdommen svarer til den retsopfattelse,  

 som altid har været lagt til grund fra regeringens side - også i  

 forbindelse med Danmarks indtræden i EF i 1972. Der henvises i denne  

 forbindelse til Justitsministeriets redegørelse fra 1972 for visse  

 statsretlige spørgsmål i forbindelse med dansk tiltrædelse  

 af De Europæiske Fællesskaber, jf. afsnit 5.
Protokollen om nærhedsprincippet og  

 proportionalitetsprincippet omhandler de nærmere betingelser for  

 anvendelse af disse principper.
Herom siges bl.a., at de principper for  

 forholdet mellem national lovgivning og fællesskabslovgivning, som  

 EF-Domstolen har udviklet, ikke berøres.
Protokollen forholder sig  

 ikke til den retlige karakter af disse principper.
Der er med andre ord ikke  

 tale om en traktatfæstelse af de af EF-Domstolen udviklede principper,  

 hverken for så vidt angår forholdet mellem national lovgivning og  

 fællesskabslovgivning eller øvrige principper, hvor til der  

 henvises i protokollen.
(L 1 - bilag 17 fra 1997-98, 2. samling) Spørgsmål nr. 25 på L 1 Spørgsmål (21/4-98):
Vil regeringen erklære sig enig i, at efter  

 Højesterets dom af 6. april 1998, må der lægges  

 afgørende vægt - både juridisk og politisk - på  

 Folketingets og befolkningens beslutningsgrundlag ved afgivelse af  

 suverænitet, idet Højesteret udtaler i førnævnte  

 doms præmisser »Danske domstole må derfor anse en EF-retsakt for  

 uanvendelig i Danmark, hvis der skulle opstå den ekstraordinære  

 situation, at det med den fornødne sikkerhed kan fastslås, at en  

 EF-retsakt, der er opretholdt af EF-Domstolen, bygger på en anvendelse  

 af Traktaten, der ligger uden for suverænitetsafgivelsen ifølge  

 tiltrædelsesloven.
Tilsvarende gælder med hensyn til  

 fællesskabsretlige regler og retsprincipper, som beror på  

 EF-Domstolens praksis«?90 Svar (23/4-98):
 Højesterets dom af 6. april 1998 giver ikke  

 anledning til en ændret opfattelse af behovet for et kvalificeret  

 beslutningsgrundlag ved overladelse af beføjelser fra Danmark til en  

 international organisation.
(L 1 - bilag 16 fra 1997-98, 2. samling) 1) 2) 3) 4) 5) 6 7) 8) 9) 10) 11) 12) 13) 14) 15) 16) 17) 18) 19) 20) 21) 22) 23) 24) 25) 26) 27) 28) 29) 30) 31) 32) 33) 34) 35) 36) 37) 38) 39) 40) 41) 42) 43) 44) 45) 46) 47) 48) 49) 50) 51) 52) 53) 54) 55) 56) 57) 58) 59) 60) 61) 62) 63) 64) 65) 66) 67) 68) 69) 70) 71) 72) 73) 74) 75) 76) 77) 78) 79) 80) 81) 82) 83) 84) 85) 86) 87) 88) 89) 90) Bilag 1 Justitsministeriets redegørelse af 6.  

 oktober 1997 om visse forfatningsmæssige spørgsmål i  

 forbindelse med Danmarks ratifikation af Amsterdamtraktaten (§ 20-redegørelsen) Indholdsfortegnelse 1.
Baggrunden for redegørelsen 2.
Grundlovens §§ 19 og 20 2.1.
Indledning 2.2.
Grundlovens § 19 2.3.
Grundlovens § 20 2.3.1 Baggrunden for grundlovens § 20 2.3.2.
Afgrænsning i forhold til grundlovens § 19 a)Almindelige bemærkninger b)Særligt om ændringer af allerede gældende traktater,  

 der er gennemført efter grundlovens § 20 c) Særligt om nogle af EU-rettens virkemidler og deres forhold til  

 grundlovens § 20 d)Særligt om ordninger, der gør det muligt for  

 mellemfolkelige myndigheder at indgå traktater m.v.
 2.3.3.
Afgrænsning i forhold til grundlovens § 88 3.
Amsterdam-Traktaten og dens forhold til grundloven 3.1.
Indledning 3.2.
Ændringer i unionstraktatens indledende bestemmelser og i  

 søjle 2 og 3 3.2.1.
Ændringer i unionstraktatens indledende bestemmelser a)Ændringernes indhold b)Forholdet til grundlovens § 20 3.2.2.
Ændringer i unionstraktatens søjle 2 (den fælles  

 udenrigs- og sikkerhedspolitik) a)De gældende regler i søjle 2 b)Ændringernes indhold c) Forholdet til grundlovens § 20 3.2.3.
Ændringer i unionstraktatens søjle 3 (politisamarbejde og  

 retligt samarbejde i kriminalsager) a)De gældende regler i søjle 3 b)Ændringernes indhold c)Forholdet til grundlovens § 20 3.3.
Ændringer i søjle 1 (EF-Traktaten) 3.3.1.
Forstærket samarbejde (»fleksibilitet«) a)Ændringernes indhold b)Forholdet til grundlovens § 20 3.3.2.
Bekæmpelse af diskrimination a)Ændringernes indhold b)Forholdet til grundlovens § 20 3.3.3.
 Visum, asyl, indvandring m.v.
a)Ændringernes indhold b)Forholdet til grundlovens § 20 3.3.4.
Integration af Schengen-reglerne i Den Europæiske Union a)Ændringernes indhold b)Forholdet til grundlovens § 20 3.3.5.
Beskæftigelse a)Ændringernes indhold b)Forholdet til grundlovens § 20 3.3.6.
Traktatkompetence vedrørende tjenesteydelser og intellektuelle  

 ejendomsrettigheder a)Ændringernes indhold b)Forholdet til grundlovens § 20 3.3.7.
Social- og arbejdsmarkedspolitik a)Ændringernes indhold b)Forholdet til grundlovens § 20 3.3.8.
Forbrugerbeskyttelse a)Ændringernes indhold b)Forholdet til grundlovens § 20 3.3.9.
Miljøbeskyttelse a)Ændringernes indhold b)Forholdet til grundlovens § 20 3.3.10.
 Sanktioner i anledning af krænkelse af demokrati,  

 menneskerettigheder m.v.
 4.
Sammenfattende om Amsterdam-Traktatens forhold til grundlovens §  

 20 5.
Amsterdam-Traktatens forhold til grundlovens § 88 6.
Konklusion 1. Baggrunden for redegørelsen.
 Amsterdam-Traktaten om ændring af Traktaten om Den  

 Europæiske Union, Traktaterne om oprettelse af De Europæiske  

 Fællesskaber og visse tilknyttede akter blev undertegnet den 2. oktober  

 1997.
 Justitsministeriet har i samarbejde med andre ministerier  

 overvejet nogle forfatningsretlige spørgsmål, som Danmarks  

 ratifikation af traktaten kan give anledning til.
Formålet med disse overvejelser har navnlig været at afklare,  

 om traktaten indebærer en (yderligere) overladelse af beføjelser  

 som omtalt i grundlovens § 20 til Den Europæiske Union, således  

 at den særlige procedure i § 20, stk. 2, skal følges.
I det  

 omfang der måtte være tale om en yderligere overladelse af  

 beføjelser, har formålet endvidere været at afklare, om  

 overladelsen kan ske inden for rammerne af den nævnte  

 grundlovsbestemmelse, eller om der kræves en  

 grundlovsændring.
 Resultatet af Justitsministeriets overvejelser  

 fremlægges i denne redegørelse.
 2. Grundlovens §§ 19 og 20.
 2.1. Indledning.
I Justitsministeriets redegørelse af juli 1972 for visse  

 statsretlige spørgsmål i forbindelse med en dansk  

 tiltrædelse af De Europæiske Fællesskaber  

 (1972-redegørelsen) er de forfatningsretlige principper om Danmarks  

 tiltrædelse og opfyldelse af mellemfolkelige traktater m.v.  

 -indgående beskrevet.
Redegørelsen er offentlig gjort i Nordisk  

 Tidsskrift for International Ret, Vol. 41, 1971, side 65 ff.
 En tilsvarende - mere kortfattet - redegørelse er  

 indeholdt i Justitsministeriets notat af 3. marts 1992 om visse statsretlige  

 spørgsmål ved Danmarks tiltrædelse af -Traktaten om Den  

 Europæiske Union (1992-redegørelsen).
 Fra den forfatningsretlige litteratur henvises navnlig til  

 Poul Andersen, Dansk Statsforfatningsret (1954), side 478 ff., Ole Espersen,  

 Indgåelse og Opfyldelse af Traktater (1970), Max Sørensen,  

 Statsforfatningsret (2. udg. ved Peter Germer, 1973), side 271 ff. og 307  

 ff., Alf Ross, Dansk Statsforfatningsret (3. udg. ved Ole Espersen, 1980),  

 side 377 ff., Peter Germer, Statsforfatningsret (2. udg., 1995), side 183  

 ff., og Henrik Zahle, Dansk Forfatningsret 2 (2. udg., 1996), side 267 ff.
 Der kan endvidere henvises til Max Sørensen,  

 Juristen 1963, side 57 ff., og 1971, side 434 ff.
 2.2. Grundlovens § 19.
 Grundlovens almindelige bestemmelse om tiltrædelse  

 af traktater m.v. findes i § 19. Bestemmelsen har følgende ordlyd:
»§ 19. Kongen handler på rigets vegne i mellemfolkelige  

 anliggender.
Uden Folketingets samtykke kan han dog ikke foretage nogen  

 handling, der forøger eller indskrænker rigets område,  

 eller indgå nogen forpligtelse, til hvis opfyldelse Folketingets  

 medvirken er nødvendig, eller som i øvrigt er af større  

 betydning.
Ej heller kan kongen uden Folketingets samtykke opsige nogen  

 mellemfolkelig overenskomst, som er indgået med Folketingets  

 samtykke.
Stk. 2. Bortset fra forsvar mod væbnet angreb  

 på riget eller danske styrker kan kongen ikke uden Folketingets  

 samtykke anvende militære magtmidler mod nogen fremmed stat.  

 Foranstaltninger, som kongen måtte træffe i medfør af  

 denne bestemmelse, skal straks forelægges Folketinget.
Er Folketinget  

 ikke samlet, skal det uopholdeligt sammenkaldes til møde.
Stk. 3. Folketinget vælger af sin midte et  

 udenrigspolitisk nævn, med hvilket regeringen rådfører sig  

 forud for enhver beslutning af større udenrigspolitisk  

 rækkevidde.
Nærmere regler om det udenrigspolitiske nævn  

 fastsættes ved lov.« I kraft af denne bestemmelse har regeringens kompetence i  

 mellemfolkelige anliggender umiddelbar grundlovshjemmel.
Kompetencen er et  

 såkaldt prærogativ for regeringen.
Regeringens adgang til på egen hånd at  

 pådrage Danmark folkeretlige forpligtelser er dog undergivet  

 begrænsninger.
Efter § 19, stk. 1, 2. pkt., kræves Folketingets  

 samtykke for, at regeringen kan indgå på forpligtelser, til hvis  

 opfyldelse Folketingets medvirken er nødvendig, eller som i  

 øvrigt er af større betydning.
Samtykke kan gives ved lov eller  

 ved folketingsbeslutning, jf.
Alf Ross, a.st., side 396. Der kræves  

 alene simpelt flertal i Folketinget.
 2.3. Grundlovens § 20.
 2.3.1. Baggrunden for grundlovens § 20.
 Grundloven indeholder i § 20 en særlig bestemmelse  

 om Danmarks tilslutning til såkaldt supranationale organisationer-.  

 Bestemmelsen har følgende ordlyd:
 »§ 20. Beføjelser, som efter denne grundlov tilkommer  

 rigets myndigheder, kan ved lov i nærmere bestemt omfang overlades til  

 mellemfolkelige myndigheder, der er oprettet ved gensidig overenskomst med  

 andre stater til fremme af mellemfolkelig retsorden og samarbejde.
Stk. 2. Til vedtagelse af lovforslag herom kræves  

 et flertal på fem sjettedele af Folketingets medlemmer.
Opnås et  

 sådant flertal ikke, men dog det til vedtagelse af almindelige  

 lovforslag nødvendige flertal, og opretholder regeringen forslaget,  

 forelægges det folketingsvælgerne til godkendelse eller  

 forkastelse efter de for folkeafstemninger i § 42 fastsatte regler«.
Bestemmelsen i § 20 blev indført ved grundlovsændringen i  

 1953. Baggrunden var et ønske om at gøre det lettere for  

 Danmark at tilslutte sig visse internationale organisationer.
I  

 Forfatningskommissionens Betænkning (1953), side 31, anføres  

 således bl.a. følgende:
»Der har i de senere år været en udvikling i  

 retning af større mellemfolkeligt samarbejde også på  

 områder, hvor internationale organisationer tillægges  

 beføjelser, der hidtil har været betragtet som en del af den  

 enkelte stats suverænitet.
I en række nyere udenlandske  

 forfatninger er der gennem særlige bestemmelser givet mulighed for  

 tiltrædelse af sådanne organisationer, uden at vedkommende stats  

 forfatning behøver at ændres.
Den interparlamentariske union har  

 på et møde i sommeren 1952 henstillet, at en bestemmelse herom  

 indføres ved ændring af medlemslandenes forfatninger (jfr. bilag  

 7).
Inden for De forenede Nationers rammer er der stillet  

 forslag om oprettelse af myndigheder, der skulle tillægges  

 beføjelser, som ellers henhører under den nationale  

 suverænitet; dette gælder eksempelvis forslaget til international  

 kontrol med atomenergi.
For Europas vedkommende kan nævnes oprettelsen  

 af den overstatslige myndighed for kul og stål (den såkaldte  

 Schumanplan). Inden for det nordiske samarbejde kan det ikke på  

 forhånd udelukkes, at der kan opstå behov for en myndighed af  

 lignende karakter.
Sådanne overenskomster vil Danmark efter den  

 gældende grundlov ikke kunne tiltræde.
Det ville være  

 ønskeligt, om også Danmark i sin grundlov åbnede adgang  

 for en sådan afgivelse af suverænitet til mellemfolkelige  

 organisationer, som virker til fremme af mellemfolkelig retsorden og  

 samarbejde.« Baggrunden for bestemmelsen er endvidere beskrevet i Max  

 Sørensens responsum af 18. maj 1952 til Forfatningskommissionen,  

 optrykt i betænkningen, side 113 ff.
 2.3.2. Afgrænsning i forhold til grundlovens  

 § 19.
 a) Almindelige bemærkninger.
 Grundlovens § 20 må afgrænses »nedad«, dvs.  

 over for almindelige mellemfolkelige aftaler m.v., der kan tiltrædes  

 alene efter grundlovens § 19. Afgrænsningen »opad« i forhold til  

 grundlovens § 88 omtales nedenfor under pkt. 2.3.3.
Danmark er tilsluttet en række internationale  

 organisationer, som har kompetence til at træffe generelle og konkrete  

 beslutninger, der er rettet til medlemsstaterne.
Som eksempler kan  

 nævnes FN og Den Internationale Domstol i Haag.
Det karakteristiske ved de beslutninger, der kan  

 træffes i disse organisationer, er, at de kun tilsigter at gælde  

 for staterne som folkeretlige forpligtelser.
De tilsigter ikke at gælde  

 umiddelbart i den enkelte stats interne retsorden.
Hvis en sådan  

 beslutning går ud på at regulere de enkelte individers  

 adfærd, må den derfor transformeres eller inkorporeres i  

 nationalret.
Sådanne »traditionelle« mellemfolkelige  

 organisationer kan Danmark tilslutte sig alene i medfør af grundlovens  

 § 19. Det gælder, selv om organisationen på andre punkter har en  

 atypisk karakter, f.eks. derved at der uden Danmarks tilslutning (og  

 eventuelt imod Danmarks stemme) kan træffes beslutninger, der er  

 bindende for Danmark.
Også her kan der siges at være tale om  

 suverænitetsindskrænkning, jf. bl.a.
Claus Gulmann m.fl.,  

 Folkeret (1989), side 39 ff.
Men suverænitetsindskrænkninger af  

 denne karakter falder uden for grundlovens § 20 og er derfor alene underlagt  

 proceduren i § 19, jf.
Alf Ross, a.st., side 409.
Anderledes forholder det sig med mellemfolkelige  

 myndigheder, som tillægges kompetence til at udfærdige retsakter,  

 der skal gælde umiddelbart i de deltagende stater med virkning for  

 private personer og virksomheder.
Sådanne ordninger kan Danmark kun  

 tilslutte sig ved anvendelse af proceduren i grundlovens § 20. Det skyldes,  

 at kompetencen til at fastsætte regler m.v., der direkte regulerer  

 borgernes adfærd, overlades til den mellemfolkelige myndighed.
 Der henvises bl.a. til Max Sørensen, a.st., side  

 308 f., Alf Ross, a.st., side 408, og Henrik Zahle, a.st., side 313.
 I Østre Landsrets dom af 27. juni 1997 i den  

 såkaldte Maastrichtsag hedder det i overensstemmelse med det  

 anførte bl.a. følgende:
»Grundlovens § 20 omfatter herefter alene den overladelse  

 af beføjelser, hvorved der gives overstatslige myndigheder hjemmel til  

 at udstede retsakter eller træffe afgørelser, der som en del af  

 dansk ret umiddelbart har direkte bindende virkning for borgerne i Danmark,  

 eller udøve andre beføjelser, der efter grundloven tilkommer  

 rigets myndigheder, f.eks. kompetence til at indgå traktater med andre  

 stater.
I det omfang en mellemfolkelig myndighed træffer  

 afgørelser, der alene er rettet til den danske stat som en folkeretlig  

 forpligtelse, foreligger der ikke afgivelse af beføjelser, som  

 kræver iagttagelse af grundlovens § 20.« Det afgørende for, om en dansk tilslutning til en  

 traktat forudsætter anvendelse af grundlovens § 20, er derfor i  

 første række, om den indebærer (yderligere) overladelse af  

 beføjelser til en mellemfolkelig myndighed til at udstede retsakter,  

 såvel generelle regler som konkrete beslutninger, der skal gælde  

 umiddelbart i de deltagende stater med virkning for private individer og  

 virksomheder.
Der kan være tale om overladelse af såvel  

 lovgivende som udøvende og dømmende myndighed.Også  

 overladelse af beføjelser, der ved grundloven er henlagt til  

 regeringen som prærogativer, f.eks. kompetencen efter § 19 til at  

 handle på rigets vegne i mellemfolkelige anliggender, forudsætter  

 anvendelse af § 20, jf. herom nærmere nedenfor pkt. 2.3.2.d).
 b) Særligt om ændringer af allerede gældende  

 traktater, der er gennemført efter grundlovens § 20.
 Et særligt spørgsmål er, under hvilke  

 omstændigheder en ændring af en traktat, som oprindeligt er  

 gennemført efter proceduren i grundlovens § 20, forudsætter en  

 ny § 20-procedure.
Overlades det til en mellemfolkelig myndighed at regulere  

 nye emneområder ved umiddelbart anvendelige rets akter, vil det  

 være nødvendigt at gennemføre en ny § 20-procedure.
Det  

 samme kan være tilfældet, hvis det emnemæssige område  

 ikke udvides, men karakteren af beføjelserne ændres.
Der kan være tale om, at der ved  

 traktatændringen alene indsættes en udtrykkelig  

 hjemmelsbestemmelse for at præcisere en kompetence, som den  

 supranationale myndighed allerede har på andet retsgrundlag.
I  

 sådanne tilfælde er der ikke tale om en reel udvidelse af den  

 supranationale myndigheds beføjelser, som i stedet må anses for  

 overladt allerede ved den tidligere tilslutning til traktaten.  

 Indsættelse af en udtrykkelig hjemmelsbestemmelse vil derfor ikke  

 gøre en ny anvendelse af grundlovens § 20 påkrævet, jf.  

 nærmere 1992-redegørelsen, side 16 ff., og Henrik Zahle, a.st.,  

 side 329. Sidstnævnte sted anføres, at ændringstraktaten  

 »må bedømmes i forhold til den i praksis godkendte fortolkning  

 af den hidtidige traktat, som gælder på  

 ændringstidspunktet.« Endvidere gælder det som altovervejende hovedregel,  

 at ændringer i sammensætning, procedurer og arbejdsgange m.v. i  

 supranationale organisationer ikke i sig selv indebærer, at grundlovens  

 § 20 skal anvendes.
 Der er således uden anvendelse af grundlovens § 20  

 gennemført en række ændringer i retsgrundlaget for EF og  

 EU siden Danmarks tiltrædelse i 1972. Som eksempler kan nævnes  

 akten om indførelse af direkte valg til Europa-Parlamentet fra 1979,  

 Europæisk Fælles Akt fra 1986 om bl.a. øget  

 medbestemmelsesret for Europa-Parlamentet og ændring af Rådets  

 afstemningsregler samt ændring af traktaterne som led i optagelsen af  

 nye medlemsstater (Grækenland i 1979, Spanien og Portugal i 1986 og  

 Finland, Sverige og Østrig i 1995).
 De nævnte spørgsmål er udførligt  

 omtalt af Henrik Zahle, a.st., side 328 ff.
 c) Særligt om nogle af EU-rettens virkemidler og deres forhold  

 til grundlovens § 20.
Efter EF-Traktatens artikel 189 er forordninger almen  

 gyldige.
De er bindende i alle enkeltheder og gælder umiddelbart i hver  

 medlemsstat.
Forordninger kan skabe rettigheder og pligter for staterne og  

 umiddelbart pålægge individerne pligter og give dem rettigheder.
 Beslutninger er bindende i alle enkeltheder for dem, de  

 angiver at være rettet til, herunder personer og virksomheder.
 Dansk tilslutning til en traktat eller  

 traktatændring, som giver EF hjemmel til at udstede forordninger eller  

 beslutninger på nye områder, forudsætter derfor anvendelse  

 af grundlovens § 20.
 Efter artikel 189 er direktiver bindende for enhver  

 medlemsstat, som de rettes til, med hensyn til det tilsigtede mål, men  

 overlader det til de nationale myndigheder at bestemme form og midler for  

 gennemførelsen.
Direktiver kan dog efter EF-Domstolens praksis være  

 umiddelbart anvendelige i den forstand, at de kan tillægge borgerne  

 rettigheder, som kan gøres gældende umiddelbart over for de  

 nationale myndigheder.
Domstolen har således fastslået, at  

 borgerne, såfremt medlemsstaterne har oversiddet fristen for  

 gennemførelse af et direktiv eller gennemført direktivet  

 ukorrekt, kan støtte ret over for medlemsstaternes myndigheder  

 på de bestemmelser i direktivet, som er egnede til anvendelse ved  

 nationale domstole, jf. herom nærmere Claus Gulmann og Karsten  

 Hagel-Sørensen, EU-ret (3. udg., 1995), side 170 ff., med henvisninger  

 til retspraksis.
 Noget tilsvarende gælder for aftaler, som EF  

 indgår med tredjelande eller med andre internationale organisationer.  

 Også sådanne retsakter kan efter EF-Domstolens praksis være  

 umiddelbart anvendelige i medlemsstaterne og således f.eks. give  

 borgerne rettigheder, som kan påberåbes over for nationale  

 myndigheder, jf. nærmere Claus Gulmann og Karsten  

 Hagel-Sørensen, a.st., side 180 ff., med henvisninger til retspraksis.
 Bl.a. af disse grunde forudsætter dansk tilslutning  

 til en traktat eller traktatændring, som giver EF hjemmel til på  

 nye områder at udstede direktiver eller indgå aftaler med  

 tredjelande m.v., anvendelse af grundlovens § 20. Om EFs kompetence til at  

 indgå aftaler henvises endvidere til pkt. d) nedenfor.
Også bestemmelser i EF-Traktaten kan være  

 umiddelbart anvendelige, jf.
Claus Gulmann og Karsten Hagel-Sørensen,  

 a.st., side 177.
Umiddelbart anvendelige traktatbestemmelser rejser dog  

 ikke i almindelighed spørgsmål om anvendelse af grundlovens §  

 20. Det skyldes, at bestemmelserne vil være sat i kraft ved lov, jf.  

 således § 3, stk. 1, i lov nr. 447 af 11. oktober 1972 med senere  

 ændringer om Danmarks tiltrædelse af De Europæiske  

 Fællesskaber.
Ifølge denne bestemmelse »sættes  

 bestemmelserne i de i § 4 nævnte traktater m.v. i kraft i Danmark i det  

 omfang, de efter fællesskabsretten er umiddelbart anvendelige i  

 Danmark.« De pågældende traktatbestemmelser er derved blevet en  

 del af dansk lov på samme måde som de ved Danmarks tilslutning  

 til traktaten allerede udstedte retsforskrifter, jf. den nævnte lovs §  

 3, stk. 2 og 1972-redegørelsen, side 108.
De eksempler, der er nævnt i det foregående,  

 vedrører overladelse af lovgivende myndighed.
For så vidt  

 angår spørgsmålet om overladelse af dømmende  

 myndighed har det i den senere tid været drøftet, om  

 EF-Domstolens kompetence efter EF-Traktatens artikel 177 vedrørende  

 den præjudicielle forelæggelsesordning kan anses for omfattet af  

 grundlovens § 20, jf. senest Hjalte Rasmussen, Juristen 1997, side 293 ff.
Spørgsmålet er hos Max Sørensen,  

 Juristen 1963, side 57 ff. (særligt side 68), og i Østre  

 Landsrets dom i Maastricht-sagen, side 13, besvaret benægtende.
En  

 lignende retsopfattelse er lagt til grund i forbindelse med Folketingets  

 behandling af lovforslag L 179 af 27. februar 1997 om gennemførelse af  

 Europolkonventionen, der blev vedtaget som lov nr. 415 af 10. juni 1997. I  

 pkt. 3 i de almindelige bemærkninger til lovforslaget er det  

 således antaget, at den næsten tilsvarende præjudicielle  

 forelæggelsesordning efter denne konvention ikke kan anses for omfattet  

 af grundlovens § 20.
 d) Særligt om ordninger, der gør det muligt for  

 mellemfolkelige myndigheder at indgå traktater m.v.
Som anført ovenfor kan den  

 suverænitetsafgivelse, som grundlovens § 20 vedrører, ikke alene  

 bestå i, at det overlades til en mellemfolkelig myndighed at udstede  

 retsakter med umiddelbar virkning i Danmark.
Der kan også være  

 tale om, at der overlades beføjelser, som ved grundloven er henlagt  

 til regeringen som prærogativer.
F.eks kan der være tale om, at  

 det overlades til mellemfolkelige myndigheder med bindende virkning for  

 Danmark at indgå traktater med tredjelande m.v., jf.
Alf Ross, a.st.,  

 side 408, Max Sørensen, a.st., side 310, Henrik Zahle, a.st., side  

 322, og Østre Landsrets dom i Maastricht-sagen, side 11.
Overlades det til en mellemfolkelig myndighed som  

 folkeretssubjekt at indgå overenskomster med tredjelande m.v., vil der  

 ikke være tale om en § 20-situation, hvis de pågældende  

 overenskomster alene er folkeretligt for pligtende for den mellemfolkelige  

 myndighed selv.
Skal overenskomsterne imidlertid tillige være  

 folkeretligt forpligtende for medlemsstaterne, som var de indgået  

 umiddelbart mellem medlemsstaterne og det pågældende tredjeland  

 m.v., vil der være tale om overladelse af beføjelser, som  

 forudsætter anvendelse af grundlovens § 20.
Den nævnte sondring har betydning for, om der er  

 tale om overladelse af den udenrigspolitiske beføjelse efter  

 grundlovens § 19. Det bemærkes i den forbindelse, at det i den  

 forfatningsretlige litteratur er antaget, at EFs kompetence til f.eks. efter  

 EF-Traktatens artikel 113 at indgå aftaler med tredjelande m.v.  

 forudsætter anvendelse af grundlovens § 20, jf.
Max Sørensen,  

 Juristen 1963, side 57 ff. (navnlig side 69).
Om aftaler, der indgås af EF, gælder som  

 omtalt ovenfor under pkt. c) endvidere det særlige, at de efter  

 EF-Domstolens praksis kan være umiddelbart anvendelige i  

 medlemsstaterne.
Tillægges der EF kompetence til på nye  

 områder at indgå aftaler med tredjelande m.v., vil det også  

 af denne grund være nødvendigt at anvende grundlovens § 20. Der  

 er ud fra denne synsvinkel ikke tale om at overlade den udenrigspolitiske,  

 men derimod den lovgivende, kompetence.
 2.3.3. Afgrænsning i forhold til grundlovens § 88.
 Grundlovens § 20 må også afgrænses  

 »opad«, dvs. over for traktater m.v, som Danmark ikke kan tilslutte sig efter  

 § 20, men kun efter en grundlovsændring, jf. grundlovens § 88.
En begrænsning i anvendelsesområdet for  

 grundlovens § 20 fremgår af, at det kun er »beføjelser, som  

 efter denne grundlov tilkommer rigets myndigheder«, der kan overlades, jf. om  

 dette udtryk bl.a.
Michael H.
Jensen m.fl., UfR 1991 B, side 281 ff.
Heraf følger bl.a., at beføjelsen efter  

 grundlovens § 88 til at ændre grundloven ikke kan overlades, jf.
Alf  

 Ross, a.st., side 410. Der kan således f.eks. ikke tillægges  

 mellemfolkelige myndigheder kompetence til at udstede retsakter, som danske  

 myndigheder ikke selv ville kunne udstede inden for grundlovens rammer.
Det  

 kan bl.a. ikke overlades til en supranational myndighed at udstede  

 umiddelbart anvendelige bestemmelser, hvorefter der indføres censur,  

 eller hvorefter der kan ske anholdelse uden fremstilling for en dommer inden  

 for 24 timer, jf. grundlovens §§ 77 og 71, stk. 3.
En anden følge af det anførte er, at  

 adgangen til efter grundlovens § 20 at overlade beføjelser ikke selv  

 kan overlades, jf.
Max Sørensen, a.st., side 310. Det kan derfor ikke  

 overlades til den mellemfolkelige myndighed selv frit at bestemme sin  

 kompetence.
En sådan ordning ville i øvrigt også  

 indebære overladelse af beføjelser i ubestemt omfang, jf. herom  

 nærmere nedenfor.
Derimod kan en overladelse af beføjelser godt  

 finde sted under den form, at bestemt angivne beføjelser stilles til  

 disposition, således at det beror på den mellemfolkelige  

 myndigheds egen beslutning, om og hvornår beføjelserne skal  

 udnyttes, jf.
Poul Andersen, a.st., side 497.
Efter § 20 kan beføjelser endvidere kun overlades i nærmere  

 bestemt omfang.
I 1992-redegørelsen sammenfattes betydningen heraf  

 på følgende måde (side 28 f.):
 »På baggrund af de ovenfor refererede synspunkter om  

 betydningen af ordene «i nærmere bestemt omfang» må det efter  

 Justitsministeriets opfattelse lægges til grund, at overladelse af  

 beføjelser efter § 20 til en supranational organisation skal opfylde  

 følgende grundbetingelser:
-	Der skal ske en angivelse af de sagsområder eller  

 emneområder, på hvilke den supranationale organisation skal kunne  

 udøve sine beføjelser, og -	der skal ske en angivelse af beføjelsernes indhold, det vil  

 sige en præcisering af, om beføjelserne er af lovgivende,  

 administrativ, dømmende eller udenrigspolitisk karakter.
 Både for så vidt angår den første  

 betingelse (angivelsen af sagsområdet) og den anden betingelse  

 (angivelsen af beføjelsens indhold) kan det efter den almindelige  

 opfattelse i den statsretlige litteratur lægges til grund, at  

 præciseringen ikke behøver at være fuldstændig.
Sagsområdet vil således kunne defineres i  

 rummelige kategorier, jf.
Max Sørensen, side 324, og  

 beføjelsernes omfang skal ikke være bestemt så  

 præcist, at der ikke kan blive tale om skøn og  

 fortolkningstvivl, jf.
Ross, side 411.« Det kan yderligere tilføjes, at det er den  

 almindelige opfattelse i den forfatningsretlige litteratur, at der ikke i  

 grundlovens udtryk ligger nogen kvantitativ begrænsning i den forstand,  

 at overladelse kun kan ske i ringe omfang eller på mindre  

 væsentlige områder, jf. bl.a.
Max Sørensen, a.st., side  

 313 f., Alf Ross, a.st., side 411, Peter Germer, a.st., side 192, og Henrik  

 Zahle, a.st., side 323 f.
 Østre Landsrets dom i Maastricht-sagen er i  

 overensstemmelse med det anførte, jf. dommens side 13 f.
 3. Amsterdam-Traktaten og dens forhold til grundloven.
 3.1. Indledning.
 Amsterdam-Traktaten indebærer en ændring af  

 Traktaten om Den Europæiske Union, Traktaterne om oprettelse af De  

 Europæiske Fællesskaber og visse tilknyttede akter.
 De bestemmelser, der kan rejse spørgsmål om  

 anvendelse af grundlovens § 20, findes i traktatens første del om  

 materielle ændringer af de nævnte traktater m.v.
Traktaten indeholder en række protokoller, ligesom  

 der er knyttet en række erklæringer til traktatens slutakt.
Disse  

 protokoller og erklæringer vil i det følgende blive omtalt i det  

 omfang, de har betydning for spørgsmål, som behandles i  

 redegørelsen.
 Amsterdam-Traktaten ændrer ikke den opbygning af  

 Traktaten om Den Europæiske Union, som blev fastlagt ved  

 Maastricht-Traktaten.
Unionstraktaten vil således fortsat være  

 bygget på tre »søjler«.
Søjle 1 vedrører det  

 såkaldte overstatslige samarbejde, der navnlig er baseret på  

 Traktaten om oprettelse af Det Europæiske Fælleskab  

 (EF-Traktaten). Søjle 2 (artikel J) indeholder bestemmelserne om den  

 fælles udenrigs og sikkerhedspolitik.
Endelig indeholder søjle 3  

 (artikel K) bestemmelserne om samarbejde om retlige og indre anliggender  

 m.v.
 3.2. Ændringer i unionstraktatens indledende bestemmelser og i  

 søjle 2 og 3.
 3.2.1. Ændringer i unionstraktatens indledende bestemmelser.
 a) Ændringernes indhold.
 Amsterdam-Traktaten indebærer ændringer af  

 præamblen til og de indledende bestemmelser i Traktaten om Den  

 Europæiske Union.
 Præamblen indeholder herefter bl.a. en  

 understregning af den betydning, de kontraherende parter tillægger de  

 grundlæggende arbejdsmarkedsmæssige og sociale rettigheder og  

 princippet om en bæredygtig udvikling.
 Ved den nye affattelse af unionstraktatens artikel B om  

 Unionens formål understreges det bl.a., at Unionen har som mål at  

 fremme et højt beskæftigelsesniveau og at bevare og udbygge  

 Unionen som et område med frihed, sikkerhed og retfærdighed, hvor  

 der er fri bevægelighed for personer, kombineret med passende  

 foranstaltninger vedrørende kontrol ved de ydre grænser, asyl,  

 indvandring og forebyggelse og bekæmpelse af kriminalitet.
Som noget nyt indsættes som artikel F.1 en  

 bestemmelse om sanktioner over for en medlemsstat, der groft og vedvarende  

 bryder principperne i artikel F om demokrati, respekt for  

 menneskerettighederne m.v.
Bestemmelsens stk. 1-3 lyder således:
 »1. Rådet kan i dets sammensætning af  

 stats og regeringscheferne med enstemmighed på forslag af en tredjedel  

 af medlemsstaterne eller Kommissionen og efter samstemmende udtalelse fra  

 EuropaParlamentet fastslå, at en medlemsstat groft og vedvarende  

 overtræder principper i artikel F, stk. 1, efter at have opfordret den  

 pågældende medlemsstats regering til at fremsætte sine  

 bemærkninger.
2. Hvis en sådan overtrædelse er  

 fastslået, kan Rådet med kvalificeret flertal beslutte at  

 suspendere visse af de rettigheder, der følger af anvendelsen af denne  

 traktat på den pågældende medlemsstat, herunder de  

 stemmerettigheder, der er tillagt repræsentanten for den  

 pågældende medlemsstats regering i Rådet.
Rådet tager  

 i så fald hensyn til en sådan suspensions mulige følger  

 for fysiske og juridiske personers rettigheder og forpligtelser.
 Den pågældende medlemsstat er under alle  

 omstændigheder fortsat bundet af sine forpligtelser i henhold til denne  

 traktat.
3. Rådet kan senere med kvalificeret flertal  

 beslutte at ændre eller tilbagekalde foranstaltninger, der er truffet i  

 medfør af stk. 2, som følge af ændringer i den situation,  

 som har ført til, at de blev indført.« Bestemmelsens stk. 4 og 5 indeholder nærmere regler  

 om stemmeafgivelse m.v.
 Endelig ændres artikel L om EF-Domstolens  

 kompetence, således at Domstolen, i det omfang den i øvrigt har  

 kompetence efter traktaten, nu har udtrykkelig hjemmel til at kontrollere, at  

 EUs organer ved udstedelsen af retsakter m.v. overholder  

 menneskerettighederne, herunder Den Europæiske  

 Menneskerettighedskonvention.
 b) Forholdet til grundlovens § 20.
 Ændringerne i unionstraktatens indledende  

 bestemmelser rejser efter Justitsministeriets opfattelse som udgangspunkt  

 ikke spørgsmål om anvendelse af grundlovens § 20.
Det bemærkes i den forbindelse særligt, at det  

 forhold, at man til en vis grad udvider principperne om Unionens mål  

 m.v., ikke indebærer, at anvendelsesområdet for EF-Traktatens  

 artikel 235 udvides.
Henvisningen i artikel 235 til  

 Fællesskabetsmål omfatter alene formålsbestemmelserne i  

 EF-Traktaten.
En bestemmelse, der kan give anledning til overvejelser i  

 relation til grundlovens § 20, er artikel F.1. Af denne bestemmelse  

 fremgår det, at Rådet kan beslutte at »suspendere visse af de  

 rettigheder, der følger af anvendelsen af denne traktat« på en  

 medlemsstat, der groft og vedvarende overtræder principperne om  

 demokrati, respekt for menneskerettighederne m.v.
Det hedder endvidere, at  

 Rådet i så fald tager »hensyn til en sådan suspensions  

 mulige følger for fysiske og juridiske personers rettigheder og  

 forpligtelser.« Det spørgsmål kan rejses, om den nævnte  

 suspension af rettigheder kan have karakter af umiddelbart anvendelige  

 retsakter, f.eks. umiddelbare indgreb i ordninger, der giver ret til  

 økonomisk støtte m.v.
Det fremgår af bestemmelsen, at de rettigheder, der  

 kan blive spørgsmål om at suspendere, er »rettigheder, der  

 følger af anvendelsen af denne traktat på den  

 pågældende medlemsstat.« Endvidere må det antages at følge af  

 bestemmelsens placering i unionstraktatens indledende bestemmelser og uden  

 for det overstatslige samarbejde i EF-Traktaten at der ikke i medfør  

 af denne bestemmelse kan udstedes umiddelbart anvendelige retsakter.
 Det er derfor Justitsministeriets opfattelse, at artikel  

 F.1 må forstås således, at de retsakter, der kan udstedes i  

 medfør af bestemmelsen, alene kan gælde for medlemsstaterne.  

 Bestemmelsen forudsætter derfor ikke anvendelse af grundlovens § 20.
 Om den tilsvarende nye bestemmelse i EF-Traktatens artikel  

 236 henvises til pkt. 3.3.10 nedenfor.
 3.2.2. Ændringer i unionstraktatens søjle 2 (den  

 fælles udenrigs- og sikkerhedspolitik).
 a) De gældende regler i søjle 2.
 Unionstraktatens artikel J indeholder bestemmelser om den  

 fælles udenrigs- og sikkerhedspolitik.
Bestemmelserne blev indsat ved Maastricht-Traktaten.
Deres  

 overordnede formål er efter den gældende artikel J.1 bl.a. at  

 styrke Unionens og medlemsstaternes sikkerhed i alle henseender, at bevare  

 freden og styrke den internationale sikkerhed, at fremme det internationale  

 samarbejde og at udvikle og befæste demokratiet og retsstatsprincippet  

 samt respekten for menneskerettighederne og de grundlæggende  

 frihedsrettigheder.
Samarbejdet inden for søjle 2 er af almindelig  

 mellem statslig karakter.
Om forholdet til grundlovens § 20 hedder det i  

 1992-redegørelsen, side 58 f., bl.a. følgende:
»I det omfang Rådet har fastlagt en fælles  

 holdning eller vedtaget en fælles aktion, er medlemsstaterne efter  

 bestemmelserne i art.
J.1-11 forpligtet i forhold til de andre medlemslande  

 til at efterleve den fælles holdning eller den fælles aktion.
Medlemsstaterne bliver imidlertid kun forpligtet af den  

 fælles holdning og den fælles aktion i forhold til andre lande i  

 det omfang de selv folkeretligt handler i forhold til det  

 pågældende land.
Dette har fundet forudsætningsvis udtryk i  

 art.
J.3, stk. 4, hvorefter »Fælles aktioner forpligter medlemsstaterne  

 i deres stillingtagen og handlinger«.
Det er herved forudsat, at  

 medlemsstaterne selv handler folkeretligt.
Det følger endvidere af  

 traktatens opbygning, at der ikke i medfør af søjle 2 udstedes  

 forordninger, direktiver eller træffes beslutninger, og at art. 235  

 ikke gælder for søjle 2.
På denne baggrund forudsætter en dansk  

 tilslutning til bestemmelserne i unionstraktatens afsnit V (søjle 2)  

 efter Justitsministeriets opfattelse ikke anvendelse af proceduren i  

 grundlovens § 20. Der er tale om folkeretlige forpligtelser, som Danmark kan  

 tilslutte sig i medfør af grundlovens § 19.« Om samarbejdet henvises i øvrigt til Claus Gulmann  

 og Karsten Hagel-Sørensen, a.st., side 109 ff.
 b) Ændringernes indhold.
Ændringerne i søjle 2-bestemmelserne  

 indebærer en revision af de gældende regler.
Formålet er  

 primært at effektivisere samarbejdet.
I den forbindelse kan det nævnes, at der efter  

 artikel J.13 som hovedregel fortsat kræves enstemmighed.
Det  

 præciseres, at det forhold, at et medlem af Rådet afholder sig  

 fra at stemme (i modsætning til at stemme imod), ikke hindrer  

 vedtagelsen af afgørelser.
En medlemsstat, der afholder sig fra at stemme, kan i den  

 forbindelse kvalificere sin stemmeundladelse ved at afgive en formel  

 erklæring.
I så fald er medlemmet ikke forpligtet til at anvende  

 afgørelsen, men accepterer på den anden side, at  

 afgørelsen forpligter Unionen, jf. nærmere artikel J.13, stk. 1.  

 Der er tale om såkaldt »konstruktiv afståelse«.
En anden ændring er, at der indsættes en  

 bestemmelse i artikel J.14 om Unionens traktatkompetence.
Bestemmelsen har  

 følgende ordlyd:
»Når det er nødvendigt at indgå en  

 aftale med en eller flere stater eller internationale organisationer til  

 gennemførelse af dette afsnit, kan Rådet med enstemmighed  

 bemyndige formandskabet, der om nødvendigt bistås af  

 Kommissionen, til at indlede forhandlinger med henblik herpå.  

 Sådanne aftaler indgås af Rådet med enstemmighed efter  

 henstilling fra formandskabet.
Ingen aftale er bindende for en medlemsstat,  

 hvis repræsentant i Rådet meddeler, at medlemsstaten må  

 opfylde de krav, der gælder ifølge dens egen  

 forfatningsmæssige procedure; de øvrige medlemmer af Rådet  

 kan vedtage, at aftalen skal gælde foreløbigt for dem.
Bestemmelserne i denne artikel gælder også for  

 spørgsmål, der henhører under afsnit VI.« Bestemmelsens sidste led skal sammenholdes med den nye  

 artikel K. 10 (i søjle 3 om politisamarbejde og retligt samarbejde i  

 straffesager). Denne bestemmelse har følgende ordlyd:
»De i artikel J.14 omhandlede aftaler kan omfatte  

 spørgsmål, der henhører under dette traktatafsnit.« Til artikel J.14 og K.10 er knyttet en erklæring  

 (nr. 4) til traktatens slutakt.
Efter erklæringen indebærer  

 artikel J.14 og K.10 ikke, at der overdrages beføjelser fra  

 medlemsstaterne til Den Europæiske Union.
 c) Forholdet til grundlovens § 20.
I 1992-redegørelsen er der redegjort nærmere  

 for, hvor for samarbejdet inden for søjle 2 som fastlagt ved  

 Maastricht-Traktaten ikke er omfattet af grundlovens § 20, jf. ovenfor under  

 pkt. a). Der er bl.a. lagt vægt på, at det er medlemsstaterne og  

 ikke Unionen på deres vegne der handler folkeretligt.
Der er endvidere  

 lagt vægt på, at der ikke er hjemmel til at udstede umiddelbart  

 anvendelige retsakter.
Disse forhold er som udgangspunkt uændrede.
Der er  

 heller ikke efter Amsterdam-Traktaten hjemmel for EU til at udstede  

 umiddelbart anvendelige retsakter, og udgangspunktet er fortsat, at det er  

 medlemsstaterne selv, der har traktatkompetencen i forhold til tredje lande  

 m.v.
Dette finder bl.a. forudsætningsvis udtryk i artikel J.4, stk. 3,  

 hvorefter fælles aktioner forpligter medlemsstaterne i »deres  

 stillingtagen og handlinger«, og i samme bestemmelses stk. 5, hvorefter  

 enhver »national stillingtagen eller handling« i forbindelse med en  

 fælles aktion forudsætter, at der sker underretning derom  

 så betids, at der om nødvendigt kan holdes forudgående  

 samråd i Rådet.
 Der er imidlertid indsat en bestemmelse, der kan give  

 anledning til overvejelser i relation til grundlovens § 20. Det drejer sig om  

 artikel J.14 om Unionens traktatkompetence, omtalt ovenfor under pkt. b).
Det må antages, at det væsentligste  

 anvendelsesområde for bestemmelsen vil være indgåelse af  

 aftaler med tredjelande, hvor det pågældende land forpligter sig  

 til at respektere visse forhold.
Der kan f.eks. være tale om, at  

 tredjeland skal respektere udsendte EU-observatørers  

 ukrænkelighed.
Der vil dog formentlig også kunne være tale  

 om, at aftalerne indebærer rettigheder for tredjeland og således  

 forpligtelser for Unionen.
Der kan f.eks. tænkes aftaler, hvorved  

 Unionen forpligter sig til at afholde de udgifter, som for tredjeland er  

 forbundet med at modtage EU-observatører.
 Under hensyn til forhistorien bag artikel J.14, herunder  

 de oprindelige forslag om at tillægge Unionen status som juridisk  

 person, er det nærliggende at antage, at bestemmelsen skal  

 forstås således, at det alene er Unionen som sådan og ikke  

 de enkelte medlemsstater der bliver parter i de omhandlede aftaler.  

 Formandskabet forhandler derfor på Unionens og ikke på  

 medlemsstaternes vegne.
Endvidere gælder, at aftalerne indgås af  

 Rådet med enstemmighed, og at en medlemsstat i hvert enkelt til  

 fælde kan erklære, at den ikke er bundet af en sådan  

 aftale, men at den må følge de procedurer m.v., der  

 følger af dens egen forfatning.
Efter sammenhængen i  

 bestemmelsen må det antages, at der med ordet »bundet« sigtes til  

 forholdet til Unionen (de andre medlemsstater) og ikke til forholdet til det  

 pågældende tredjeland m.v.
Der vil således i hvert enkelt  

 tilfælde efter reglerne i grundlovens § 19 kunne tages stilling til, om  

 Danmark skal påtage sig sådanne folkeretlige forpligtelser.
 På den baggrund er det Justitsministeriets  

 opfattelse, at artikel J.14 ikke forudsætter anvendelse af grundlovens  

 § 20. Det bemærkes i den forbindelse, at det forhold, at artikel J.14  

 er placeret i søjle 2, der angår mellemstatsligt samarbejde,  

 må indebære, at de indgåede traktater ikke kan være  

 umiddelbart anvendelige i medlemsstaterne.
 Det anførte resultat er i overensstemmelse med den  

 nævnte erklæring, hvorefter artikel J.14 (og artikel K.10) ikke  

 indebærer, at der overdrages beføjelser fra medlemsstaterne til  

 Unionen.
 Sammenfattende er det Justitsministeriets opfattelse, at  

 de nye bestemmelser i søjle 2 ikke forudsætter anvendelse af  

 grundlovens § 20.
 3.2.3. Ændringer i unionstraktatens søjle 3  

 (politisamarbejde og retligt samarbejde i kriminalsager).
 a) De gældende regler i søjle 3.
 Unionstraktatens artikel K indeholder bestemmelser om  

 samarbejde om retlige og indre anliggender.
Bestemmelserne blev indføjet ved  

 Maastricht-Traktaten.
Deres overordnede formål er efter den  

 gældende bestemmelse i artikel K.1 at virkeliggøre Unionens  

 målsætninger, navnlig den frie bevægelighed for personer.
Samarbejdet inden for søjle 3 er af mellemstatslig  

 karakter.
Om dets forhold til grundlovens § 20 hedder det således i  

 1992-redegørelsen, side 62, bl.a. følgende:
»Det følger af traktatens opbygning og indholdet af  

 bestemmelserne i artikel K.1-8, at sigtet med bestemmelserne alene er at  

 etablere et sædvanligt internationalt samarbejde på  

 området.
De konventioner, der indgås, skal ratificeres af Danmark  

 for at få virkning som en folkeretlig forpligtelse for Danmark.
Bestemmelserne i unionstraktatens afsnit VI om samarbejde  

 om retlige og indre anliggender (søjle 3) indebærer derfor,  

 bortset fra art.
K.9, der omtales nærmere nedenfor, efter  

 Justitsministeriets opfattelse ikke »overladelse af beføjelser, der  

 tilkommer rigets myndigheder«, og en dansk tilslutning hertil  

 forudsætter ikke anvendelse af proceduren i grundlovens § 20. Der er,  

 som det direkte fremgår af formuleringen af nævnte artikler, tale  

 om et traditionelt folkeretligt samarbejde, som Danmark kan tilslutte sig  

 alene i medfør af bestemmelsen i grundlovens § 19.« Om samarbejdet henvises i øvrigt til Claus Gulmann  

 og Karsten Hagel-Sørensen, a.st., side 113 ff.
 b) Ændringernes indhold.
 Amsterdam-Traktaten indebærer, at en række af  

 de områder, der i dag er reguleret i søjle 3 (det  

 mellemstatslige samarbejde), flyttes til det overstatslige samarbejde i  

 søjle 1 (EF-Traktaten). Herom og om Danmarks særlige stilling  

 henvises til pkt. 3.3.3 nedenfor.
 En del af samarbejdet forbliver i søjle 3  

 (»restsøjle 3«). Målet med dette samarbejde er efter artikel K.1  

 at give borgerne et højt tryghedsniveau i et område med frihed,  

 sikkerhed og retfærdighed gennem udformning af fælles handling  

 mellem medlemsstaterne inden for politisamarbejde og retligt samarbejde i  

 kriminalsager og gennem forebyggelse og bekæmpelse af racisme og  

 fremmedhad.
Målet skal nås bl.a. ved at forebygge og  

 bekæmpe organiseret og anden kriminalitet, især terrorisme,  

 menneskehandel og overgreb mod børn, ulovlig narkotikahandel og  

 ulovlig våbenhandel, korruption og svig.
Disse foranstaltninger skal  

 iværksættes ved tættere samarbejde mellem medlemsstaternes  

 politimyndigheder m.v., tættere samarbejde mellem medlemsstaternes  

 retlige og andre kompetente myndigheder og om nødvendigt ved indbyrdes  

 tilnærmelse af medlemsstaternes strafferetlige regler.
I artikel K.2 og K.3 reguleres fælles handling  

 vedrørende politisamarbejde og retligt samarbejde i kriminalsager  

 nærmere.
Bestemmelserne tilsigter bl.a. en effektivisering af Europols  

 indsats mod kriminalitet, ligesom der lægges op til en gradvis  

 vedtagelse af foranstaltninger til fastsættelse af mindsteregler for,  

 hvad der udgør strafbare handlinger, og for straffene for organiseret  

 kriminalitet, terrorisme og ulovlig narkotikahandel.
 I artikel K.4 bestemmes det i den forbindelse, at  

 Rådet fastsætter de betingelser og begrænsninger, hvorunder  

 de kompetente myndigheder, der er nævnt i artikel K.2 og K.3, herunder  

 bl.a. politimyndigheder, kan arbejde på en anden medlemsstats  

 område i samarbejde og i forståelse med denne stats  

 myndigheder.
I artikel K.6 opregnes de retsakter, som Unionen kan  

 benytte sig af.
I forhold til den tilsvarende bestemmelse i artikel K.3 i den  

 gældende traktat indføres to nye retsakter.
Det drejer sig for det første om  

 »rammeafgørelser« om indbyrdes tilnærmelse af medlemsstaternes  

 love og administrative bestemmelser.
Rammeafgørelser er bindende for  

 medlemsstaterne med hensyn til det tilsigtede mål, men overlader det  

 til de nationale myndigheder at bestemme form og midler for  

 gennemførelsen.
Det er udtrykkeligt bestemt, at rammeafgørelser  

 ikke indebærer umiddelbar anvendelighed.
Den anden nye retsakt, der indføres, er  

 »afgørelser i andet øjemed«.
Afgørelser kan vedtages i  

 ethvert andet øjemed end det ovenfor anførte i overensstemmelse  

 med målsætningerne i søjle 3, uden at de dog  

 indebærer nogen indbyrdes tilnærmelse af medlemsstaternes love og  

 administrative bestemmelser.
På samme måde som med  

 rammeafgørelser er det udtrykkeligt bestemt, at afgørelser ikke  

 indebærer umiddelbar anvendelighed.
 EF-Domstolen har ikke efter den gældende  

 unionstraktat kompetence på søjle 3. Den gældende  

 bestemmelse i artikel K.3, stk. 2, litra c, giver dog mulighed for i  

 forbindelse med gennemførelse af konventioner at give Domstolen  

 kompetence til at fortolke disse.
Ved den nye artikel K.7 tillægges der for det  

 første EF-Domstolen kompetence til at afgøre  

 præjudicielle spørgsmål om gyldigheden og fortolkningen af  

 rammeafgørelser og andre afgørelser, om fortolkningen af  

 konventioner, der er udarbejdet i henhold til dette traktat afsnit, og om  

 gyldigheden og fortolkningen af gennemførelsesforanstaltningerne  

 hertil.
Domstolen har dog kun denne kompetence i det omfang, de enkelte  

 medlemsstater afgiver en erklæring herom.
Endvidere tillægges EF-Domstolen kompetence til at  

 prøve lovligheden af rammeafgørelser og andre afgørelser  

 i forbindelse med klager, der af en medlemsstat eller af Kommissionen  

 indbringes under påberåbelse af inkompetence, væsentlige  

 formelle mangler m.v.
Domstolen tillægges også kompetence til at  

 afgøre tvister mellem medlemsstaterne vedrørende fortolkningen  

 eller anvendelsen af retsakter, der er vedtaget i henhold til artikel K.6,  

 stk. 2, herunder bl.a. de nævnte afgørelser og  

 rammeafgørelser, og til at afgøre tvister mellem  

 medlemsstaterne og Kommissionen vedrørende fortolkningen eller  

 anvendelsen af konventioner, der er udarbejdet i henhold til artikel K.6,  

 stk. 2, litra d.
 I artikel K.10 er det anført, at aftaler, der  

 indgås af Unionen i medfør af artikel J.14, kan omfatte  

 spørgsmål, som henhører under søjle 3.
I artikel K.14 er der indsat en bestemmelse, der efter sin  

 karakter svarer til artikel K.9 i den gældende traktat.
Bestemmelsen  

 indebærer, at Rådet med enstemmighed kan beslutte, at  

 områder som nævnt i artikel K.1 (emneområderne i  

 søjle 3) skal overføres til det over statslige samarbejde i  

 EF-Traktaten (søjle 1). I givet fald skal medlemsstaterne vedtage en  

 sådan beslutning i overensstemmelse med deres forfatningsmæssige  

 bestemmelser.
I anledning af denne bestemmelse har Danmark afgivet en  

 erklæring (nr. 2) til traktatens slutakt.
Det fremgår af  

 erklæringen, at en sådan vedtagelse i tilfælde af afgivelse  

 af suverænitet som defineret i den danske grundlov vil kræve  

 enten et flertal på fem sjettedele af Folketingets medlemmer eller  

 både et flertal blandt folketingsmedlemmerne og et flertal blandt  

 vælgerne ved en folkeafstemning.
 c) Forholdet til grundlovens § 20.
Samarbejdet på de områder, der fortsat er  

 reguleret i søjle 3 (»restsøjle 3«), er som hidtil  

 mellemstatsligt.
Der tillægges ikke Unionen adgang til at udstede  

 umiddelbart anvendelige retsakter.
Tværtimod er det for så vidt  

 angår de nye retsaktstyper rammeafgørelser og afgørelser  

 i andet øjemed udtrykkeligt bestemt, at disse retsakter ikke kan  

 være umiddelbart anvendelige.
Endvidere indebærer de nye bestemmelser ikke, at der  

 tilægges Unionen beføjelser, der ved grundloven er henlagt til  

 regeringen som prærogativer.
Der er f.eks. fortsat ikke nogen  

 selvstændig traktatkompetence for Unionen på søjle 3. Som  

 nærmere omtalt ovenfor under pkt. 3.2.2 kan traktater, der indgås  

 af Unionen efter artikel J.14 i søjle 2, ganske vist omfatte  

 spørgsmål, der henhører under søjle 3. Men  

 ordningen under artikel J.14 kan, som anført a.st., ikke anses for  

 omfattet af grundlovens § 20.
En eventuel erklæring fra Danmark efter artikel K.7  

 om at tiltræde den præjudicielle forelæggelsesordning vil  

 heller ikke indebære overladelse af beføjelser.
Der henvises til  

 de almindelige bemærkninger om forholdet mellem EF-Traktatens artikel  

 177 og grundlovens § 20 ovenfor under pkt. 2.3.2.c).
For så vidt angår bestemmelsen i artikel K.14  

 om overførelse af områder fra søjle 3 til det  

 overstatslige samarbejde i søjle 1, er det i den ovenfor nævnte  

 erklæring fra Danmark til traktatens slutakt præciseret, at en  

 eventuel senere vedtagelse herom for Danmarks vedkommende i tilfælde af  

 suverænitetsafgivelse vil kræve behandling efter grundlovens §  

 20. Der er således ikke på dette punkt tale om, at derfor  

 indeværende overlades beføjelser til EU.
En sådan  

 overladelse vil først finde sted efter en eventuel vedtagelse med  

 enstemmighed i medfør af bestemmelsen og en efterfølgende  

 procedure efter grundlovens § 20.
 Et særligt spørgsmål, der for så  

 vidt ikke specifikt vedrører grundlovens § 20, kunne rejses med hensyn  

 til artikel K.4, hvorefter Rådet fastsætter de betingelser og  

 begrænsninger, hvorunder de kompetente myndigheder, der er nævnt  

 i artikel K.2 og K.3, kan arbejde på en anden medlemsstats område  

 i samarbejde og forståelse med denne anden stats myndigheder.
 I Udenrigsministeriets besvarelse af 5. september 1997 af  

 spørgsmål nr. 221 fra Folketingets Europaudvalg (bilag 1280  

 m.fl.) anføres om bestemmelsen bl.a. følgende:
»For så vidt angår forholdet til grundloven  

 bemærkes, at det i forbindelse med lov om Danmarks tiltrædelse af  

 Schengen-konventionen er blevet lagt til grund, at det ikke er uforeneligt  

 med grundloven at give et andet lands politi en vis adgang til at virke  

 på dansk område.
Ved udformningen af for eksempel konventioner i  

 medfør af de nævnte traktatbestemmelser må det her som ved  

 mellemstatsligt samarbejde i andre fora fra dansk side påses, at der  

 med virkning for Danmark bliver tale om ordninger, der ligger inden for, hvad  

 grundloven giver mulighed for.« Det tilføjes, at artikel K.4 ikke i sig selv  

 indebærer nogen adgang for andre medlemsstaters myndigheder til at  

 arbejde på dansk område.
En sådan adgang vil kun eksistere  

 i det omfang, der med enstemmighed vedtages f.eks. konventioner herom.
 Sammenfattende er det Justitsministeriets opfattelse, at  

 de nye bestemmelser i unionstraktatens søjle 3 ikke forudsætter  

 anvendelse af grundlovens § 20. Heller ikke artikel K.4 giver i sig selv  

 anledning til forfatningsretlige spørgsmål.
 3.3. Ændringer i søjle 1 (EF-Traktaten).
 3.3.1. Forstærket samarbejde (»fleksibilitet«).
 a) Ændringernes indhold.
 Som noget nyt indsættes der ved Amsterdam-Traktaten  

 en bestemmelse om forstærket samarbejde (»fleksibilitet«) inden for  

 søjle 1. Formålet med bestemmelsen er at sikre, at det forhold,  

 at en eller flere medlemsstater ikke ønsker at medvirke til vedtagelse  

 af retsakter m.v. inden for givne områder, ikke hindrer andre stater i  

 at vedtage sådanne retsakter, men således at retsakterne alene  

 gælder for disse stater.
 Bestemmelsen, der indsættes som artikel 5 A i  

 EF-Traktaten, har følgende ordlyd:
»1. Medlemsstater, der har til hensigt at  

 indføre et tættere indbyrdes samarbejde, kan i overensstemmelse  

 med artikel K.15 og K.16 i traktaten om Den Europæiske Union bemyndiges  

 til at anvende traktatens institutioner, procedurer og mekanismer, hvis det  

 foreslåede samarbejde a)	ikke vedrører områder, der henhører under  

 Fællesskabets enekompetence, b)	ikke berører Fællesskabets politikker, aktioner eller  

 programmer, c)	ikke vedrører unionsborgerskabet eller medfører  

 forskelsbehandling mellem medlemsstaternes statsborgere, d)	forbliver inden for rammerne af de beføjelser, som  

 tillægges Fællesskabet i denne traktat, og e)	ikke indebærer forskelsbehandling eller begrænsning af  

 samhandelen mellem medlemsstaterne og ikke fordrejer  

 konkurrencevilkårene mellem dem.
 2. Den bemyndigelse, der er nævnt i stk. 1,  

 gives af Rådet, der træffer afgørelse med kvalificeret  

 flertal på forslag af Kommissionen og efter høring af  

 Europa-Parlamentet.
Hvis et medlem af Rådet erklærer, at det af  

 vigtige, nærmere anførte årsager, der vedrører  

 national politik, agter at stemme imod, at der gives bemyndigelse med  

 kvalificeret flertal, finder der ikke afstemning sted.
Rådet kan med  

 kvalificeret flertal anmode om, at sagen henvises til Rådet i dets  

 sammensætning af stats eller regeringschefer med henblik på  

 enstemmig afgørelse.
Medlemsstater, der har til hensigt at indføre et  

 tættere samarbejde som omhandlet i stk. 1, retter anmodning til  

 Kommissionen, der kan forelægge Rådet et forslag herom.
Hvis  

 Kommissionen ikke fremsætter et forslag, giver den de berørte  

 medlemsstater en begrundelse herfor.
3. En medlemsstat, som ønsker at deltage i  

 et samarbejde, der er indført i overensstemmelse med denne artikel,  

 giver meddelelse herom til Rådet og Kommissionen, som afgiver en  

 udtalelse til Rådet inden tre måneder efter modtagelsen af denne  

 meddelelse.
Inden fire måneder efter meddelelsen træffer  

 Kommissionen afgørelse om anmodningen og om sådanne  

 særlige ordninger, som den måtte finde nødvendige.
 4. De retsakter og afgørelser, der er  

 nødvendige for gennemførelsen af samarbejdet, er underlagt de  

 relevante bestemmelser i denne traktat, medmindre andet er fastsat i denne  

 artikel og i artikel K.15 og K.16 i traktaten om Den Europæiske  

 Union.
5. Denne artikel gælder med forbehold af  

 protokollen om intregration af Schengen-reglerne i Den Europæiske  

 Union.« b) Forholdet til grundlovens § 20.
 Bestemmelsen i artikel 5 A har som nævnt karakter af  

 en særlig procedurebestemmelse, der har til formål at sikre, at  

 nogle lande kan indgå i et videre samarbejde end andre.
 Afgørende for, om bestemmelsen forudsætter  

 anvendelse af grundlovens § 20, er, om den i sig selv indebærer, at der  

 overlades yderligere beføjelser til EF i forhold til, hvad der  

 følger af traktatens øvrige bestemmelser.
Dette er ikke tilfældet.
Det fremgår  

 udtrykkeligt af artikel 5 A, stk. 1, litra d, at det forstærkede  

 samarbejde skal forblive »inden for rammerne af de beføjelser, som  

 tillægges Fællesskabet i denne traktat.« Det betyder, at der ikke  

 med hjemmel i artikel 5 A kan vedtages retsakter, som ikke i forvejen har  

 hjemmel i traktatens bestemmelser.
 På denne baggrund forudsætter artikel 5 A  

 efter Justitsministeriets opfattelse ikke anvendelse af grundlovens § 20.  

 Dette gælder, uanset om Danmark deltager i det forstærkede  

 samarbejde eller vælger at stå uden for.
 3.3.2. Bekæmpelse af diskrimination.
 a) Ændringernes indhold.
 Ved Amsterdam-Traktaten indsættes følgende  

 bestemmelse som artikel 6 A i EF-Traktaten:
»Med forbehold af denne traktats øvrige  

 bestemmelser og inden for rammerne af de beføjelser, som traktaten  

 tillægger Fællesskabet, kan Rådet med enstemmighed på  

 forslag af Kommissionen og efter høring af Europa-Parlamentet  

 træffe hensigtsmæssige foranstaltninger til at bekæmpe  

 forskelsbehandling på grund af køn, race eller etnisk  

 oprindelse, religion eller tro, handicap, alder eller seksuel  

 orientering.« Om bestemmelsens anvendelsesområde har  

 Udenrigsministeriet i en besvarelse af 5. september 1997 af  

 spørgsmål nr. 200 fra Folketingets Europaudvalg (alm. delbilag  

 1280 m.v.) anført følgende:
»Artikel 6a er en hjemmelsbestemmelse.
Den betyder, at  

 Fællesskabet inden for traktatens rammer og med enstemmighed kan  

 vedtage retsakter til bekæmpelse af forskelsbehandling.
Disse retsakter  

 kan både være bindende og ikke-bindende, jf. traktatens artikel  

 189.
»Foranstaltninger« er et hyppigt brugt udtryk, der er en  

 samlende betegnelse for alle de retsakter, der kan vedtages med hjemmel i en  

 given artikel.
At foranstaltningerne skal være »hensigtsmæssige«  

 må ses som et krav om, at de skal være passende i forhold til  

 hensigten med bestemmelsen.
At vedtagelsen skal ske inden for traktatens rammer  

 betyder, at bestemmelsens anvendelsesområde er begrænset til de  

 områder, hvor traktaten allerede tillægger Fællesskabet  

 kompetence.
Med andre ord skal retsakter hjemlet i artikel 6a tage  

 udgangspunkt i allerede kendte samarbejdsområder.
Der kan således  

 ikke med hjemmel i artikel 6a vedtages regulering af forskelsbehandling  

 generelt, som også gælder uden for TEFs  

 anvendelsesområde.« b) Forholdet til grundlovens § 20 Den gældende EF-Traktat indeholder flere  

 bestemmelser om diskrimination, jf. den grundlæggende bestemmelse i  

 artikel 6 om forbud mod diskrimination på grundlag af nationalitet og  

 artikel 119 om forbud mod diskrimination mellem mænd og kvinder for  

 så vidt angår løn.
 Den nye bestemmelse indebærer en udvidelse af  

 diskriminationsreguleringen til at omfatte en række kriterier, som ikke  

 i dag er omfattet af traktatens udtrykkelige hjemmelsbestemmelser og  

 næppe heller af artikel 235. Bestemmelsen giver hjemmel til at udstede  

 bl.a. umiddelbart anvendelige retsakter.
Det forhold, at bestemmelsens anvendelsesområde  

 må anses for begrænset til de områder, hvor traktaten  

 allerede i dag tillægger Fællesskabet kompetence, er efter  

 Justitsministeriets opfattelse i den forbindelse uden betydning.
Det  

 afgørende er, at bestemmelsen inden for disse allerede eksisterende  

 kompetenceområder indebærer en udvidelse af de  

 spørgsmål, som der i dag er hjemmel til at udstede retsakter om.
 På denne baggrund er det Justitsministeriets  

 opfattelse, at den nye bestemmelse i artikel 6 A forudsætter anvendelse  

 af grundlovens § 20.
 3.3.3. Visum, asyl, indvandring m.v.
 a) Ændringernes indhold.
Ved Amsterdam-Traktaten indsættes der som afsnit  

 IIIa i EF-Traktaten (artikel 73 I 73 Q) en række bestemmelser om visum,  

 asyl, indvandring og andre politikker i forbindelse med den fri  

 bevægelighed for personer.
Bortset fra det område, der i dag er  

 omfattet af artikel 100 C, er der tale om områder, som tidligere var  

 reguleret under det mellemstatslige samarbejde i søjle 3.
 Bestemmelserne giver bl.a. hjemmel til at udstede  

 umiddelbart anvendelige retsakter inden for disse områder.
 Et af de danske forbehold overfor unionssamarbejdet  

 består i, at Danmark alene deltager i det såkaldt retlige  

 samarbejde på mellemstatsligt grundlag, jf. herved afsnit D i  

 Edinburgh-afgørelsen.
På denne baggrund er der udarbejdet en særlig  

 protokol om Danmarks stilling.
I den nye artikel 73 Q er det udtrykkeligt  

 bestemt, at traktatens bestemmelser skal anvendes i overensstemmelse med  

 denne protokol.
 Protokollens artikel 1-5 har følgende ordlyd:
»Artikel 1 Danmark deltager ikke i Rådets vedtagelse af  

 foranstaltninger, der foreslås i henhold til afsnit IIIa i traktaten om  

 oprettelse af Det Europæiske Fællesskab.
Uanset artikel 148, stk.  

 2, i traktaten om oprettelse af Det Europæiske Fællesskab  

 defineres kvalificeret flertal som den samme forholdsmæssige andel af  

 de berørte rådsmedlemmers vægtede stemmer som den, der er  

 fastsat i artikel 148, stk. 2. For rådsafgørelser, der skal  

 vedtages med enstemmighed, kræves der enstemmighed blandt Rådets  

 medlemmer med undtagelse af repræsentanten for Danmarks regering.
Artikel 2 Ingen af bestemmelserne i afsnit IIIa i traktaten om  

 oprettelse af Det Europæiske Fællesskab, ingen foranstaltninger,  

 der er vedtaget i henhold til dette afsnit, ingen bestemmelser i  

 internationale aftaler indgået af Fællesskabet i henhold til  

 dette afsnit, og ingen afgørelser truffet af Domstolen om fortolkning  

 af sådanne bestemmelser eller foranstaltninger er bindende for eller  

 finder anvendelse i Danmark; ingen af disse bestemmelser, foranstaltninger  

 eller afgørelser berører på nogen måde Danmarks  

 beføjelser, rettigheder og forpligtelser; ingen af disse bestemmelser,  

 foranstaltninger eller afgørelser berører på nogen  

 måde gældende fællesskabsret eller udgør en del af  

 fællesskabslovgivningen, således som denne ret og denne  

 lovgivning finder anvendelse for Danmark.
Artikel 3 Danmark påføres ingen finansielle  

 følger af foranstaltninger, som anført i artikel 1, bortset fra  

 de administrationsomkostninger, der påhviler institutionerne.
Artikel 4 Artikel 1, 2 og 3 finder ikke anvendelse på  

 foranstaltninger, der udpeger de tredjelande, hvis statsborgere skal  

 være i besiddelse af visum ved passage af medlemsstaternes ydre  

 grænser, eller foranstaltninger vedrørende en ensartet  

 udformning af visa.
Artikel 5 1. Inden 6 måneder efter at Rådet har  

 truffet afgørelse om et forslag om eller initiativ til udbygning af  

 Schengen-reglerne efter bestemmelserne i afsnit IIIa i traktaten om  

 oprettelse af Det Europæiske Fællesskab, træffer Danmark  

 afgørelse om, hvorvidt det vil gennemføre denne  

 afgørelse i sin nationale lovgivning.
Hvis Danmark beslutter sig  

 herfor, vil denne afgørelse skabe en folkeretlig forpligtelse mellem  

 Danmark og de øvrige medlemsstater, der er nævnt i artikel 1 i  

 protokollen om integration af Schengen-reglerne i Den Europæiske Union,  

 samt Irland eller Det Forenede Kongerige, hvis disse medlemsstater deltager i  

 de pågældende samarbejdsområder.
2. Hvis Danmark beslutter ikke at gennemføre  

 en rådsafgørelse som nævnt i stk. 1, overvejer de  

 medlemsstater, der er nævnt i artikel 1 i protokollen om integration af  

 Schengen-reglerne i Den Europæiske Union, hvilke passende  

 foranstaltninger der skal træffes.« Efter protokollens artikel 7 kan Danmark til enhver tid i  

 overensstemmelse med sine forfatningsmæssige bestemmelser underrette de  

 øvrige medlemsstater om, at man ikke længere ønsker at  

 benytte sig af alle eller en del af bestemmelserne i protokollen.
I så  

 fald vil Danmark fuldt ud gennemføre alle de til den tid  

 gældende relevante foranstaltninger, som er truffet inden for rammerne  

 af Den Europæiske Union.
 b) Forholdet til grundlovens § 20.
De nye bestemmelser i EF-Traktatens afsnit IIIa giver som  

 nævnt hjemmel til bl.a. at udstede umiddelbart anvendelige retsakter  

 på områder, som ikke hidtil har været inddraget under det  

 overstatslige samarbejde.
Dansk deltagelse i dette samarbejde ville  

 således forudsætte anvendelse af grundlovens § 20.
Det fremgår imidlertid af artikel 2 i den  

 nævnte protokol, at »ingen foranstaltninger, der er vedtaget i henhold  

 til dette afsnit, ingen bestemmelser i internationale aftaler indgået  

 af Fællesskabet i henhold til dette afsnit, og ingen afgørelser  

 truffet af Domstolen om fortolkning af sådanne bestemmelser eller  

 foranstaltninger« er bindende for eller finder anvendelse i Danmark.
Det  

 samme vil gælde retsakter, der til virkeliggørelse af de  

 mål, der ligger bag afsnit IIIa, eventuelt måtte blive udstedt  

 med hjemmel i artikel 235, herunder i kombination med bestemmelserne i det  

 nævnte af snit.
 Danmark overlader således efter bestemmelsen ingen  

 beføjelser til EF på dette område.
 I protokollens artikel 4 er det som en undtagelse bestemt,  

 at protokollens artikel 1, 2 og 3 ikke finder anvendelse på  

 foranstaltninger, der udpeger de tredje lande, hvis statsborgere skal  

 være i besiddelse af visum ved passage af medlemsstaternes ydre  

 grænser, eller foranstaltninger vedrørende en ensartet  

 udformning af visa, jf. herved den nye artikel 73 J.
Baggrunden herfor er, at der allerede i den gældende  

 traktats artikel 100 C som Danmark fuldt ud deltager i er hjemmel til at  

 udstede bl.a. umiddelbart anvendelige retsakter om disse  

 spørgsmål.
Protokollens artikel 4 sikrer således, at  

 Danmark deltager i samarbejdet i samme omfang som i dag.
Den indebærer  

 ikke en yderligere overladelse af beføjelser til EU.
 På denne baggrund er det sammenfattende  

 Justitsministeriets opfattelse, at bestemmelserne i afsnit IIIa om visum og  

 asyl m.v., sammenholdt med protokollen om Danmarks stilling, ikke  

 forudsætter anvendelse af grundlovens § 20.
 3.3.4. Integration af Schengen-reglerne i Den Europæiske  

 Union.
 a) Ændringernes indhold.
 Ved lov nr. 418 af 10. juni 1997 har Folketinget givet samtykke til, at  

 regeringen kan ratificere aftalen om Danmarks tiltrædelse af  

 Schengenkonventionen.
 Det nærmere indhold af tiltrædelsesaftalen og  

 konventionen er beskrevet i lovforslagets almindelige bemærkninger  

 (lovforslag L 221 af 10. april 1997). Som det bl.a. fremgår heraf, er  

 Schengensamarbejdet af almindelig mellemstatslig karakter.
Der er i Amsterdam-Traktaten optaget en særlig  

 protokol om integration af Schengen-reglerne i Den Europæiske Union.
I  

 protokollen tages der som det også udtrykkeligt er anført i  

 protokollens indledning hensyn til Danmarks særlige stilling på  

 det retlige område.
Protokollen skal således ses i  

 sammenhæng med den ovenfor omtalte protokol om Danmarks stilling.
 De centrale bestemmelser i protokollen, herunder om  

 Danmarks stilling, findes i artikel 2 og 3. Bestemmelserne har  

 følgende ordlyd:
»Artikel 2 1. Fra datoen for denne protokols ikrafttræden  

 er Schengen-reglerne, herunder de afgørelser truffet af  

 Eksekutivkomitéen under Schengen-aftalerne, som er vedtaget før  

 denne dato, umiddelbart gældende for de tretten medlemsstater, der er  

 nævnt i artikel 1 [alle EU-lande, bortset fra Storbritannien og Irland]  

 jf. dog stk. 2 i nærværende artikel.
Fra samme dato træder  

 Rådet i stedet for ovennævnte eksekutivkomité.
Rådet træffer med enstemmighed blandt de i  

 artikel 1 nævnte medlemmer alle nødvendige foranstaltninger til  

 at gennemføre dette stykke.
Rådet fastlægger med  

 enstemmighed i overensstemmelse med de relevante bestemmelser i traktaterne  

 retsgrundlaget for hver af de bestemmelser eller afgørelser, der  

 udgør Schengen-reglerne.
 De Europæiske Fællesskabers Domstol  

 udøver de beføjelser, der er tillagt den ved de relevante  

 bestemmelser i traktaterne, med hensyn til sådanne bestemmelser og  

 afgørelser og i overensstemmelse med det fastlagte retsgrundlag.  

 Domstolen har i intet tilfælde kompetence med hensyn til  

 foranstaltninger eller afgørelser vedrørende opretholdelse af  

 lov og orden og beskyttelse af den indre sikkerhed.
 Så længe ovennævnte foranstaltninger  

 ikke er truffet, betragtes de bestemmelser eller afgørelser, som  

 udgør Schengen-reglerne, som retsakter baseret på afsnit VI  

 3] i traktaten om Den Europæiske Union, jf. dog artikel  

 5, stk. 2.
 2. Stk. 1 gælder for de medlemsstater, som  

 har undertegnet protokoller om tiltrædelse af Schengenaftalerne fra de  

 tidspunkter, som Rådet beslutter med enstemmighed blandt de i artikel 1  

 nævnte medlemmer, medmindre betingelserne for nogle eller alle af disse  

 staters tiltrædelse af Schengen-reglerne er opfyldt før datoen  

 for Amsterdam-Traktatens ikrafttræden.
Artikel 3 Efter den fastlæggelse, der er omhandlet i artikel  

 2, stk. 1, andet afsnit, bevarer Danmark samme rettigheder og forpligtelser i  

 forhold til de øvrige signatarer i Schengen-aftalerne med hensyn til  

 de dele af Schengen-reglerne, der får retsgrundlag i afsnit III a  

 1] i traktaten om oprettelse af Det Europæiske  

 Fællesskab, som før den nævnte fastlæggelse.
Med hensyn til de dele af Schengen-reglerne, der får  

 retsgrundlag i afsnit VI [søjle 3] i traktaten om Den Europæiske  

 Union, har Danmark fortsat samme rettigheder og forpligtelser som de  

 øvrige signatarer i Schengen-aftalerne.« Efter en erklæring (nr. 44) til traktatens slutakt  

 er de kontraherende parter enige om, at Rådet skal vedtage alle de  

 nødvendige foranstaltninger, der er nævnt i artikel 2 i  

 protokollen, på datoen for Amsterdam-Traktatens ikrafttræden.
Med  

 henblik herpå skal det forberedende arbejde efter erklæringen  

 indledes i så god tid, at det kan afsluttes inden denne dato.
 b) Forholdet til grundlovens § 20.
 Ordningen efter Schengen-protokollen indebærer, at  

 Rådet skal træffe beslutning om, hvilke af Schengen-reglerne der  

 skal have retsgrundlag i det overstatslige samarbejde i søjle 1, og  

 hvilke der skal have grundlag i det mellemstatslige samarbejde i søjle  

 3.
 En placering af emner i søjle 1 vil som  

 følge af artikel 3, 1. led, i protokollen, ikke få virkning for  

 Danmark.
Indtil Rådet har truffet beslutning, betragtes  

 Schengen-reglerne som hørende til det mellemstatslige samarbejde i  

 søjle 3, jf. artikel 2, stk. 1, 4. led.
Det er i protokollens artikel  

 3, stk. 2, særligt bestemt, at Danmark også for så vidt  

 angår de Schengen-regler, der forbliver i søjle 3, fortsat har  

 »samme rettigheder og forpligtelser som de øvrige signatarer i  

 Schengenaftalerne.« For så vidt angår udbygning af de  

 Schengen-regler, der henføres til søjle 1, henvises til artikel  

 5 i protokollen om Danmarks stilling.
Sammenfattende indebærer protokollen, at Danmark  

 også efter Amsterdam-Traktaten vil deltage i Schengensamarbejdet  

 på mellemstatsligt grundlag.
Protokollen forudsætter derfor ikke  

 anvendelse af grundlovens § 20.
 3.3.5. Beskæftigelse.
 a) Ændringernes indhold.
 Amsterdam-traktaten indeholder en række  

 bestemmelser, der tager sigte på at styrke Fællesskabets indsats  

 på beskæftigelsesområdet.
For det første ændres  

 formålsbestemmelserne i EF-Traktaten. -Hensynet til en høj  

 konkurrenceevne indsættes i traktatens artikel 2, ligesom der  

 indsættes et nyt litra i) i EF-traktatens artikel 3, hvorefter  

 Fællesskabets virke tillige skal indebære »fremme af samordning  

 mellem medlemsstaternes beskæftigelsespolitikker med henblik på  

 at øge deres effektivitet ved udvikling af en samordnet  

 beskæftigelsesstrategi.« Styrkelsen af Fællesskabets indsats på det  

 beskæftigelsesmæssige område består herudover i  

 tilføjelsen af et nyt afsnit VIa til EF-traktaten.
Efter det nye traktatafsnit arbejder medlemsstaterne og  

 Fællesskabet på at udvikle en samordnet strategi for  

 beskæftigelse, jf. artikel 109 N.
Der skal i den forbindelse især  

 arbejdes for at fremme en veluddannet, velkvalificeret og smidig  

 arbejdsstyrke og arbejdsmarkeder, som reagerer på økonomiske  

 forandringer, med henblik på at nå de mål om bl.a.  

 beskæftigelse der er fastsat i artikel B i unionstraktaten og i artikel  

 2 i EF-Traktaten.
 Endvidere indsættes en ny bestemmelse som artikel  

 109 P, stk. 1. Bestemmelsen har følgende ordlyd:
»Fællesskabet bidrager til et højt  

 beskæftigelsesniveau ved at tilskynde til samarbejde mellem  

 medlemsstaterne og ved at støtte og i nødvendigt omfang  

 supplere deres foranstaltninger.
Det respekterer i den forbindelse  

 medlemsstaternes kompetence.« Endelig indsættes bl.a. følgende bestemmelse  

 som artikel 109 R:
 »Rådet kan efter fremgangsmåden i artikel 189  

 B og efter høring af Det Økonomiske og Sociale Udvalg og  

 Regionsudvalget vedtage tilskyndelsesforanstaltninger, der skal fremme  

 samarbejdet mellem medlemsstaterne og støtte deres indsats på  

 beskæftigelsesområdet gennem initiativer, der tager sigte  

 på at udvikle en udveksling af oplysninger og gode erfaringer, og som  

 skal sikre komparativ analysevirksomhed og rådgivning samt fremme  

 fornyede metoder og evaluere erfaringer, navnlig ved hjælp af  

 pilotprojekter.
Disse foranstaltninger indebærer ikke harmonisering  

 af medlemsstaternes love og administrative bestemmelser.« b) Forholdet til grundlovens § 20.
EF-Traktatens formålsbestemmelser har generelt  

 betydning for afgrænsningen af traktatens hjemmelsbestemmelser.
Dette  

 er navnlig tilfældet for så vidt angår artikel 235.
Der kan i den forbindelse henvises til EF-Domstolens  

 udtalelse nr. 2/94 af 28. marts 1996, EMRK, Sml. 1996.I, side 1759. Sagen  

 drejede sig om, hvorvidt Fællesskabet med hjemmel i artikel 235 kunne  

 tiltræde Den Europæiske Menneskerettighedskonvention.
Domstolen  

 besvarede spørgsmålet benægtende.
 I dommen hedder det bl.a., at anvendelsesområdet for artikel 235  

 må fastlægges på grundlag af »den generelle ramme, der  

 følger af traktatbestemmelserne som helhed, navnlig de bestemmelser,  

 hvori Fællesskabets opgaver og virke fastlægges«.
 En ændring af EF-traktatens  

 formålsbestemmelser kan derfor efter omstændighederne bevirke en  

 udvidelse af Fællesskabets beføjelser, således at en dansk  

 tilslutning til de ændrede bestemmelser vil forudsætte anvendelse  

 af grundlovens § 20.
Hensynet til et højt beskæftigelsesniveau er  

 imidlertid allerede nævnt i den gældende EF-Traktats artikel 2  

 som et af traktatens formål.
Det kan derfor næppe antages at have  

 betydning for afgrænsningen af Fællesskabets kompetence efter  

 EF-Traktatens artikel 235, at hensynet tillige nævnes i EF-traktatens  

 artikel 3. På samme måde må hensynet til en høj  

 konkurrenceevne antages at være indeholdt i de forskellige  

 beføjelser, der tilkommer Fællesskabet efter den gældende  

 EF-Traktats artikel 3.
 Amsterdam-Traktatens tilføjelse af  

 beskæftigelsespolitikken og konkurrenceevnen i bestemmelserne i  

 EF-traktatens artikel 2 og 3 må på denne baggrund antages alene  

 at præcisere, hvilke formål Fællesskabet skal ind drage,  

 når det udsteder retsakter på områder, hvor  

 Fællesskabet allerede har eller med Amsterdamtraktaten får  

 kompetence hertil.
 De ændrede formålsbestemmelser indebærer  

 derfor efter Justitsministeriets opfattelse ikke en yderligere overladelse af  

 beføjelser efter grundlovens § 20.
 De særlige hjemmelsbestemmelser, der er indsat i af  

 snittet om beskæftigelse, kan ikke antages at give adgang til at  

 udstede regler, der pålægger borgerne pligter, eller som giver  

 borgerne rettigheder, der kan gøres gældende umiddelbart over  

 for medlemsstaternes myndigheder.
 På den baggrund er det sammenfattende Justitsministeriets  

 opfattelse, at Amsterdam-Traktatens bestemmelser om  

 beskæftigelsespolitik ikke er omfattet af grundlovens § 20.
 3.3.6. Traktatkompetence vedrørende tjenesteydelser og  

 intellektuelle ejendomsrettigheder.
 a) Ændringernes indhold.
Den gældende EF-Traktat indeholder i artikel 113 en  

 bestemmelse om den fælles handelspolitik.
Bestemmelsens stk. 3 har  

 følgende ordlyd:
 »Skal der føres forhandlinger om aftaler med en  

 eller flere stater eller internationale organisationer, retter Kommissionen  

 henstillinger til Rådet, som bemyndiger den til at indlede de  

 nødvendige forhandlinger.
 Disse forhandlinger føres af Kommissionen inden for  

 rammerne af direktiver, som Rådet kan meddele den, og i samråd  

 med et særligt udvalg, der er udpeget af Rådet til at bistå  

 den i dette arbejde.
De relevante bestemmelser i artikel 228 finder  

 anvendelse.« Artikel 113 giver EF hjemmel til at indgå traktater,  

 jf. nærmere Claus Gulmann og Karsten HagelSørensen, a.st., side  

 228 ff.
EFs kompetence til traktatindgåelse efter artikel  

 113 er en enekompetence, jf. f.eks.
EF-Domstolens udtalelse 1/94, WTO, Sml.  

 1994.I, side 5267. Medlemsstaterne har således ikke længere  

 kompetence på dette område.
 Ved Amsterdam-Traktaten indsættes følgende  

 bestemmelse som artikel 113, stk. 5:
»5. Rådet kan med enstemmighed på  

 forslag af Kommissionen og efter høring af Europa-Parlamentet udvide  

 anvendelsen af stk. 1-4 til også at omfatte internationale  

 forhandlinger og aftaler vedrørende tjenesteydelser og intellektuelle  

 ejendomsrettigheder, for så vidt de ikke er omfattet af disse  

 stykker.« b) Forholdet til grundlovens § 20.
 Som anført ovenfor under pkt. 2.3.2.d) er det  

 antaget, at EFs kompetence til at indgå aftaler med tredjelande m.v. er  

 omfattet af grundlovens § 20, fordi der er tale om overladelse af  

 udenrigspolitisk kompetence efter grundlovens § 19. Hertil kommer, at  

 sådanne aftaler efter omstændighederne kan være umiddelbart  

 anvendelige i medlemsstaterne.
 En yderligere kompetence for EF til at indgå aftaler  

 forudsætter derfor anvendelse af grundlovens § 20.
Det følger af EF-Domstolens praksis, at EF kan have  

 kompetence til at indgå aftaler, selv om det ikke fremgår  

 udtrykkeligt af traktaten.
Domstolen har således fastslået, at EF  

 har en sådan kompetence på alle områder, hvor EF har  

 kompetence til at udstede regler internt, dvs. i forhold til medlemsstaterne.  

 Det gælder, uanset om EF har udnyttet sin kompetence til intern  

 regelfastsættelse, jf.
Claus Gulmann og Karsten Hagel-Sørensen,  

 a.st., side 230 ff., med henvisninger til retspraksis.
 Den nye bestemmelse i artikel 113, stk. 5, omfatter  

 områder, hvor det må antages, at EF allerede har kompetence til  

 at udstede regler internt og dermed også til at indgå aftaler med  

 tredjelande, herunder navnlig i medfør af traktatens artikel 100 A og  

 artikel 235, jf. herved for gældende rets vedkommende EF-Domstolens  

 udtalelse 1/94, WTO, Sml. 1994.I, side 5267, og udtalelse 2/92, OECD, Sml.  

 1995.I, side 521.
 Artikel 113, stk. 5, indebærer herefter efter Justitsministeriets  

 opfattelse alene, at Rådet kan beslutte, at kompetencen på de  

 områder, der er nævnt i bestemmelsen, skal henføres til  

 artikel 113. En sådan beslutning indebærer, at der herefter er  

 tale om en enekompetence, og at de for artikel 113 gældende procedurer  

 finder anvendelse.
 Der er derimod næppe tale om, at EF fremover kan indgå aftaler  

 i videre omfang end efter den gældende traktat.
 På denne baggrund er Justitsministeriet mest  

 tilbøjelig til at mene, at den nye bestemmelse i artikel 113, stk. 5,  

 ikke forudsætter anvendelse af grundlovens § 20.
 3.3.7. Social- og arbejdsmarkedspolitik.
 a) Ændringernes indhold.
Efter EF-Traktatens artikel 117 som affattet ved  

 Amsterdam-Traktaten iværksætter Fællesskabet og  

 medlemsstaterne foranstaltninger med henblik på at fremme  

 beskæftigelsen, en forbedring af leve- og arbejdsvilkårene, en  

 passende social beskyttelse, dialogen på arbejdsmarkedet, en udvikling  

 af de menneskelige ressourcer og bekæmpelse af social  

 udstødelse.
Foranstaltningerne skal tage hensyn til forskellene i  

 national praksis, særligt på overenskomstområdet, samt til  

 nødvendigheden af at opretholde fællesskabsøkonomiens  

 konkurrenceevne.
 Bestemmelsen er i det væsentlige en sammenskrivning  

 af artikel 1 i aftalen om social- og arbejdsmarkedspolitikken og artikel 117  

 i den gældende EF-traktat.
 Artikel 118 indeholder efter Amsterdam-Traktaten  

 følgende hjemmelsbestemmelse:
 »1. Med henblik på at virkeliggøre de  

 i artikel 117 fastlagte mål støtter og supplerer  

 Fællesskabet medlemsstaternes indsats på følgende  

 områder:
-	forbedring af især arbejdsmiljøet for at beskytte  

 arbejdstagernes sikkerhed og sundhed -	arbejdsvilkårene -	information og høring af arbejdstagerne -	integration af personer, der er udstødt af arbejdsmarkedet,  

 jf. dog artikel 127 -	lige muligheder for mænd og kvinder på arbejdsmarkedet og  

 ligebehandling i arbejdet.
2. Med henblik herpå kan Rådet ved  

 udstedelse af direktiver vedtage minimumsforskrifter, der skal  

 gennemføres gradvist under hensyn til de vilkår og tekniske  

 bestemmelser, der gælder i hver af medlemsstaterne.
I disse direktiver  

 skal det undgås at pålægge administrative, finansielle og  

 retlige byrder af en sådan art, at de hæmmer oprettelse og  

 udvikling af små og mellemstore virksomheder.
 Rådet træffer afgørelse efter  

 fremgangsmåden i artikel 189 B og efter høring af Det  

 Økonomiske og Sociale Udvalg.
 Rådet kan efter samme fremgangsmåde vedtage  

 foranstaltninger til fremme af samarbejdet mellem medlemsstaterne gennem  

 initiativer, der tager sigte på at opnå større viden,  

 udvikle udvekslingen af information og gode erfaringer, fremme  

 nytænkning og vurdere erfaringerne, med det formål af  

 bekæmpe social udstødelse«.
 Adgangen til at udstede direktiver svarer med enkelte  

 ændringer, der omtales nedenfor under pkt. b), til artikel 2 i aftalen  

 om social- og arbejdsmarkedspolitikken.
 b) Forholdet til grundlovens § 20.
Artikel 117 giver ligesom det må antages at  

 gælde for artikel 1 i den nævnte aftale om social- og  

 arbejdsmarkedspolitikken efter Justitsministeriets opfattelse ikke i sig selv  

 hjemmel til at udstede retsakter.
Allerede derfor kan bestemmelsen ikke  

 antages at forudsætte anvendelse af grundlovens § 20.
 For så vidt angår artikel 118, stk. 2, 1. led,  

 må det efter Justitsministeriets opfattelse antages, at direktiver, der  

 udstedes i medfør af aftalen om social- og arbejdsmarkedspolitikken,  

 kan have samme retsvirkning i medlemsstaterne som direktiver efter  

 EF-traktatens artikel 189.
 De dele af artikel 118, stk. 2. 1. led, som svarer til  

 bestemmelserne i aftalen om social- og arbejdsmarkedspolitikken, vil allerede  

 af denne grund ikke indebære (yderligere) overladelse af  

 beføjelser efter grundlovens § 20.
 Den nye artikel 118, stk. 2, 1. led, giver på  

 enkelte punkter Rådet en mere vidtgående reguleringskompetence  

 end den, der følger af aftalen om social- og arbejdsmarkedspolitikken.
Der gives således udtrykkeligt Rådet adgang  

 til at udstede direktiver vedrørende integration af udstødte  

 personer.
Efter artikel 2 i aftalen om social- og arbejdsmarkedspolitiske  

 forhold har Fællesskabet alene adgang til at supplere medlemsstaternes  

 indsats vedrørende »erhvervsmæssig integration af personer, der  

 er udstødt af arbejdsmarkedet«.
I den nye artikel 118 er ordet  

 »erhvervsmæssig« udgået.
Rådet vil herefter i princippet  

 kunne supplere medlemsstaternes indsats vedrørende enhver integration  

 af personer, der er udstødt af arbejdsmarkedet.
 Efter Justitsministeriets opfattelse kan det give  

 anledning til en vis tvivl, om EF efter den gældende traktat har adgang  

 til at udstede regler om ikke-erhvervsmæssig integration af personer,  

 der er udstødt af arbejdsmarkedet.
Efter EF-traktatens artikel 2 har Fællesskabet som  

 målsætning bl.a. »et højt beskæftigelsesniveau, et  

 højt socialt beskyttelsesniveau, højnelse af levestandarden og  

 livskvaliteten«.
Endvidere følger det af EF-traktatens artikel 3,  

 litra i) og j), at Fællesskabets virke skal indebære  

 »indførelse af en politik på det sociale og  

 arbejdsmarkedsmæssige område« og en »styrkelse af den  

 økonomiske og sociale samhørighed«.
Integration af socialt udstødte personer må  

 formentlig antages at være indeholdt i de nævnte mål.  

 Lægges dette til grund, vil der efter artikel 235 kunne udstedes  

 retsakter herom.
Det kan i den forbindelse nævnes, at Rådet med  

 hjemmel i artikel 235 har vedtaget afgørelse 89/457 om  

 iværksættelse af et EF-handlingsprogram på mellemlang sigt  

 for økonomisk og social integration af de økonomisk og social  

 dårligt stillede befolkningsgrupper.
Afgørelsen indeholder  

 regler om finansiel støtte til bl.a. social integration af visse  

 samfundsgrupper, der er udsat for marginalisering.
 På den anførte baggrund er Justitsministeriet mest  

 tilbøjelig til at mene, at der ikke ved den nye bestemmelse i artikel  

 118, stk. 2, 1. led, gives EF en kompetence, som Fællesskabet ikke har  

 efter den gældende traktat.
Bestemmelsen i artikel 118, stk. 2, 3. led, er ny og  

 modsvares ikke af en tilsvarende bestemmelse i aftalen om social- og  

 arbejdsmarkedspolitikken.
Som anført ovenfor giver bestemmelsen  

 Rådet adgang til at vedtage foranstaltninger til fremme af samarbejdet  

 mellem medlemsstaterne vedrørende bekæmpelse af social  

 udstødelse gennem initiativer, der tager sigte på at opnå  

 større viden, udvikle udvekslingen af information og gode erfaringer,  

 fremme nytænkning og vurdere erfaringerne.
Regler med et sådant formål må antages i  

 alt væsentligt alene at angå forholdet mellem EU-organerne og  

 medlemsstaterne og mellem medlemsstaterne indbyrdes.
Det er således  

 umiddelbart nærliggende at antage, at bestemmelsen ikke i almindelighed  

 vil blive anvendt til at skabe umiddelbart gældende rettigheder og  

 pligter for borgerne.
Efter ordlyden af artikel 118, stk. 2, 3. led, kan  

 Rådet imidlertid udstede alle former for foranstaltninger, herunder  

 forordninger og direktiver.
Det kan derfor ikke udelukkes, at Rådet i  

 særlige tilfælde vil kunne udstede regler med umiddelbar virkning  

 for borgerne i medfør af artikel 118, stk. 2, 3. led.
Dette forhold indebærer dog ikke i sig selv, at  

 artikel 118, stk. 2, 3. led, udvider EF's kompetence til at udstede  

 retsakter.
Bestemmelsen giver alene EF adgang til at træffe  

 foranstaltninger vedrørende informationsudveksling på  

 områder, der som ovenfor anført allerede i dag må antages  

 at være omfattet af EFs kompetence.
Hertil kommer, at det som  

 anført må antages at have undtagelsens karakter, at det vil  

 være nødvendigt at anvende artikel 118, stk. 2, 3. led, til at  

 udstede bestemmelser med umiddelbar virkning over for borgerne.
 Justitsministeriet finder det på denne baggrund  

 nærliggende at antage, at sådanne umiddelbart anvendelige regler  

 om informationsudveksling m.v., som er påkrævede for, at EF og  

 medlemsstaterne effektivt kan administrere regler vedrørende social-  

 og arbejdsmarkedspolitikken, ville kunne udstedes med hjemmel i den  

 gældende traktats artikel 235.
 Sammenfattende er det derfor Justitsministeriets  

 opfattelse, at Amsterdam-Traktatens bestemmelser om social- og  

 arbejdsmarkedspolitik næppe kan antages at forudsætte anvendelse  

 af grundlovens § 20.
 3.3.8. Forbrugerbeskyttelse.
 a) Ændringernes indhold.
 Den gældende EF-Traktat indeholder i artikel 129 A  

 følgende bestemmelse om forbrugerbeskyttelse:
 »1. Fællesskabet bidrager til  

 virkeliggørelsen af et højt forbrugerbeskyttelsesniveau  

 ved:
a)	foranstaltninger, som det vedtager i henhold til artikel 110 A som  

 led i gennemførelsen af det indre marked, b)	særlige aktioner, som støtter og supplerer den politik,  

 Medlemsstaterne fører med henblik på at beskytte forbrugernes  

 sundhed, sikkerhed og økonomiske interesser og sikre en passende  

 forbrugeroplysning.
 2. Rådet vedtager efter fremgangsmåden  

 i artikel 189 B og efter høring af Det Økonomiske og Sociale  

 Udvalg de særlige aktioner, der er omhandlet i stk. 1, litra b).
3. Aktioner, som vedtages i medfør af stk.  

 2, er ikke til hinder for, at den enkelte Medlemsstat opretholder eller  

 indfører strengere beskyttelsesforanstaltninger.
Disse  

 foranstaltninger skal være forenelige med denne Traktat.
De meddeles  

 Kommissionen.«Det kan give anledning til en vis tvivl, om begrebet »aktioner«  

 i bestemmelsens stk. 1, litra b, giver Rådet kompetence til at udstede  

 umiddelbart anvendelige retsakter.
 Udtryk som »bestemmelser« og »foranstaltninger« omfatter samtlige de typer  

 retsakter, der er defineret i art. 189. Det er derimod ikke endeligt  

 afklaret, om udtrykket »aktioner« alene dækker over mindre  

 vidtgående beslutninger (typisk programmer, projekter, kampagner og  

 lignende med mulighed for finansiel støtte fra Fællesskabet),  

 eller om det f.eks. også kan omfatte direktiver.
 Ved Amsterdam-traktaten ændres artikel 129 A,  

 således at bestemmelsen nu får følgende ordlyd:
 »1. For at fremme forbrugernes interesser og sikre  

 et højt forbrugerbeskyttelsesniveau bidrager Fællesskabet til at  

 beskytte forbrugernes sundhed, sikkerhed og økonomiske interesser og  

 til at fremme deres ret til oplysning og uddannelse og til at organisere sig  

 for at beskytte deres interesser.
 2. Forbrugerbeskyttelseshensyn inddrages ved  

 udformningen og gennemførelsen af andre af Fællesskabets  

 politikker og aktiviteter.
3. Fællesskabet bidrager til at nå  

 målene i stk. 1, ved a)	foranstaltninger, som det vedtager i henhold til artikel 100 A som  

 led i gennemførelsen af det indre marked b)	foranstaltninger, som støtter, supplerer og overvåger  

 den politik, medlemsstaterne fører.
 4. Rådet vedtager efter fremgangsmåden  

 i artikel 189 B og efter høring af Det Økonomiske og Sociale  

 Udvalg de foranstaltninger, der er omhandlet i stk. 3, litra b).
5. Foranstaltninger, som vedtages i medfør  

 af stk. 4, er ikke til hinder for, at den enkelte medlemsstat opretholder  

 eller indfører strengere beskyttelsesforanstaltninger.
Disse  

 foranstaltninger skal være forenelige med denne traktat.
De meddeles  

 Kommissionen.« b) Forholdet til grundlovens § 20.
 Med den ændrede formulering af EF-traktatens artikel  

 129 A får Rådet udtrykkelig kompetence til at vedtage  

 »foranstaltninger« vedrørende forbrugerbeskyttelse, herunder at  

 udstede umiddelbart anvendelige retsakter.
Som anført ovenfor kan det give anledning til  

 tvivl, om udtrykket »aktioner« i den gældende artikel 129 A omfatter  

 sådanne retsakter.
Under hensyn til denne usikkerhed finder  

 Justitsministeriet det rigtigst at lægge til grund, at bestemmelsen  

 ikke hjemler en sådan kompetence.
 Det spørgsmål kan herefter rejses, om andre  

 bestemmelser i den gældende EF-Traktat, herunder navnlig artikel 235,  

 giver hjemmel til at udstede umiddelbart anvendelige retsakter på  

 området.
Til støtte for, at dette spørgsmål  

 må besvares bekræftende, kan det anføres, at  

 forbrugerbeskyttelse længe har været anerkendt som et hensyn, der  

 kan forfølges som et integreret led inden for andre  

 fællesskabspolitikker.
Endvidere bestemmes det i den gældende  

 traktats artikel 3, litra s, at Fællesskabets virke skal indebære  

 »bidrag til styrkelse af forbrugerbeskyttelse«.
På den anden side kan det efter Justitsministeriets  

 opfattelse give anledning til tvivl, om den gældende EF-traktat  

 indeholder hjemmel til at udstede bestemmelser, der fremmer forbrugernes ret  

 til at organisere sig for at beskytte deres interesser.
En sådan  

 udtrykkelig hjemmel skabes nu ved artikel 129 A.
Det kunne anføres, at der ikke ved bestemmelsen  

 tillægges EF kompetence til egentlig regulering af dette  

 spørgsmål, men alene til at støtte, supplere og  

 overvåge den politik, medlemsstaterne fører.
I modsætning  

 til, hvad der gælder for bestemmelserne vedrørende  

 beskæftigelse (jf. ovenfor pkt. 3.3.5), er det dog ikke i artikel 129 A  

 udtrykkeligt bestemt, at EF skal respektere medlemsstaternes kompetence, og  

 at der ikke kan ske harmonisering af national lovgivning m.v.
Forbeholdet i  

 artikel 129 A om, at vedtagne foranstaltninger ikke er til hinder for, at  

 medlemsstaterne opretholder eller indfører strengere  

 beskyttelsesforanstaltninger, forhindrer således ikke i sig selv, at  

 minimumsbestemmelser kan være umiddelbart anvendelige i Danmark.
 Justitsministeriet finder det på denne baggrund rigtigst at antage,  

 at den nye bestemmelse i artikel 129 A forudsætter anvendelse af  

 grundlovens § 20.
 3.3.9. Miljøbeskyttelse.
 a) Ændringernes indhold.
 Ved Amsterdam-Traktaten indsættes hensynet til en  

 bære dygtig udvikling i formålsbestemmelsen i artikel 2 i  

 EF-traktaten, ligesom det i bestemmelsen udtrykkeligt fastslås, at  

 Fællesskabet bl.a. skal fremme et højt niveau for  

 miljøbeskyttelse og forbedring af miljøkvaliteten.
 Desuden indsættes der en ny artikel 3 C i traktaten,  

 hvorefter miljøbeskyttelseskrav skal integreres i udformningen og  

 gennemførelsen af Fællesskabets politikker og aktioner som  

 nævnt i artikel 3, især med henblik på at fremme en  

 bæredygtig udvikling».
Endvidere ændres en række af traktatens  

 specielle bestemmelser om miljøbeskyttelse.
Det gælder bl.a.  

 artikel 100 A, stk. 4, om den såkaldte miljøgaranti.
 b) Forholdet til grundlovens § 20.
 Hensynet til miljøbeskyttelse er allerede  

 nævnt i den eksisterende EF-Traktat, herunder i traktatens artikel 2,  

 100 A og afsnit XVI om miljø.
 De nye bestemmelser må derfor antages alene at  

 præcisere, hvilke formål der skal prioriteres inden for den  

 kompetence, Fællesskabet allerede har efter den gælden de  

 traktat.
 Den nævnte ændring af EF-Traktatens  

 formålsbestemmelser kan derfor ikke antages at indebære, at EF  

 får en mere vidtrækkende reguleringskompetence, herunder i  

 medfør af artikel 235, end efter den gældende traktat.
 Ændringen af de specielle traktatbestemmelser om  

 miljøbeskyttelse, herunder artikel 100 A om miljøgarantien,  

 rejser heller ikke spørgsmål om anvendelse af grundlovens §  

 20.
 Sammenfattende er det Justitsministeriets opfattelse, at  

 Amsterdam-Traktatens bestemmelser om miljøbeskyttelse m.v. ikke  

 forudsætter anvendelse af grundlovens § 20.
 3.3.10. Sanktioner i anledning af krænkelse af demokrati,  

 menneskerettigheder m.v.
 Ved Amsterdam-Traktaten indsættes der som artikel  

 236 i EF-Traktaten en bestemmelse svarende til artikel F.1 i Traktaten om Den  

 Europæiske Union vedrørende sanktioner i anledning af en  

 medlemsstats grove og vedvarende overtrædelser af principperne om  

 demokrati, respekt for menneskerettighederne m.v.
Artikel F.1 er nærmere omtalt under pkt. 3.2.1  

 ovenfor.
Det må antages, at det primære anvendelsesområde  

 for artikel 236 på samme måde som artikel F.1 vil være  

 vedtagelsen af suspensionsbestemmelser rettet til medlemsstaterne, som ikke  

 er umiddelbart anvendelige.
 Imidlertid indebærer det forhold, at artikel 236 er  

 en del af EF-traktaten og dermed det såkaldt over statslige samarbejde  

 at det ikke kan udelukkes, at der som led i en suspension efter artikel 236  

 vil kunne udstedes regler, der er umiddelbart anvendelige.
 Efter Justitsministeriets opfattelse må det anses  

 for usikkert, om den mulighed, som artikel 236 (eventuelt i kombination med  

 andre hjemmelsbestemmelser) giver for at udstede regler, herunder umiddelbart  

 anvendelige regler, begrundet i demokratitab eller alvorlige krænkelser  

 af menneskerettighederne, indebærer en reel udvidelse af den  

 reguleringskompetence, der i dag tilkommer EF.
 Under hensyn til denne usikkerhed finder  

 Justitsministeriet det rigtigst at antage, at bestemmelsen forudsætter  

 anvendelse af proceduren i grundlovens § 20.
 4. Sammenfattende om Amsterdam-Traktatens forhold til grundlovens §  

 20.
 Som det fremgår af det ovenfor anførte,  

 indeholder Amsterdam-Traktaten for så vidt angår Danmark tre  

 bestemmelser, der forudsætter anvendelse af proceduren i grundlovens §  

 20. Det drejer sig om artiklerne 6 A, 129 A og 236.
 Når der bortses fra disse bestemmelser, er det  

 Justitsministeriets opfattelse, at Amsterdam-Traktaten ikke for Danmarks  

 vedkommende indebærer overladelse af beføjelser efter  

 grundlovens § 20.
 På grund af den fortolkningstvivl, der kan knytte  

 sig både til bestemmelserne i de gældende traktater  

 (EF-Traktaten, EKSF og Euratom-Traktaten) og til bestemmelserne i  

 Amsterdam-Traktaten, kan det imidlertid ikke med fuldstændig sikkerhed  

 afvises, at der på enkelte andre områder kan vise sig at  

 være tale om en vis yderligere, meget begrænset, overladelse af  

 beføjelser.
 Det har ikke i det foreliggende tilfælde  

 selvstændig betydning, om dette måtte være  

 tilfældet.
 Det skyldes, at Amsterdam-Traktaten som nævnt  

 indeholder bestemmelser, hvis gennemførelse i Danmark  

 forudsætter iagttagelse af proceduren efter grundlovens § 20. Denne  

 procedure vil blive anvendt i forhold til Amsterdam-Traktaten i sin helhed og  

 dermed også i forhold til de traktatbestemmelser, der efter  

 Justitsministeriets ovennævnte opfattelse ikke indebærer  

 suverænitetsoverladelse efter grundlovens § 20. Det forhold, at det  

 efterfølgende måtte vise sig, at også andre  

 traktatbestemmelser end artiklerne 6 A, 129 A og 236 indebærer  

 overladelse af beføjelser i grundlovens § 20s forstand, har derfor  

 ikke betydning for spørgsmålet om, hvorvidt den korrekte  

 procedure efter grundloven er blevet fulgt.
 Loven om Danmarks tiltrædelse af De Europæiske  

 Fællesskaber er opbygget således, at  

 fællesskabsinstitutionerne kan udøve beføjelser, der  

 tilkommer rigets myndigheder, i det omfang, det følger af traktaterne,  

 jf. lovens §§ 2 og 3, sammenholdt med § 4. Der vil derfor i denne henseende  

 under alle omstændigheder ske en korrekt opfyldelse af  

 Amsterdam-Traktaten.
 5. Amsterdam-Traktatens forhold til grundlovens § 88.
 For så vidt angår spørgsmålet om,  

 hvorvidt en dansk tilslutning til Amsterdam-Traktaten kan ske inden for  

 rammerne af grundlovens § 20, bemærkes, at institutionernes virksomhed  

 fortsat bygger på legalitetsprincippet, jf. herved EF-Traktatens  

 artikel 4, stk. 1. Det indebærer, at EF-Traktaten både indeholder  

 en angivelse af de sagsområder eller emneområder, på hvilke  

 institutionerne kan udøve deres beføjelser, og en angivelse af  

 beføjelsernes indhold (lovgivende, udøvende, dømmende  

 eller udenrigspolitisk).
 Særligt for så vidt angår de  

 bestemmelser, hvor der efter Justitsministeriets opfattelse sker overladelse  

 af beføjelser, bemærkes følgende:
 Efter artikel 6 A kan Rådet med forbehold af  

 traktatens øvrige bestemmelser og inden for rammerne af de  

 beføjelser, som traktaten tillægger Fællesskabet  

 træffe hensigtsmæssige foranstaltninger til at bekæmpe  

 forskelsbehandling på grund af de kriterier, der er angivet i  

 bestemmelsen.
 Udvidelsen efter artikel 129 A består i, at der nu  

 kan udstedes retsakter, der fremmer forbrugernes ret til at organisere sig  

 for at beskytte deres interesser.
 For så vidt angår artikel 236 indebærer  

 bestemmelsen ikke, at EF får kompetence til at regulere nye  

 områder, men alene at der muligvis sker en udvidelse af EFs  

 reguleringskompetence inden for rammerne af den gældende traktat.
Bestemmelserne indeholder endvidere en afgrænsning  

 af de beføjelser, der på de nævnte områder  

 tillægges EF.
Det fremgår således af alle de tre  

 bestemmelser, at der kan vedtages «foranstaltninger», dvs. særligt de  

 retsakter, der er nævnt i artikel 189.
 Endelig indebærer den omstændighed, at der kan  

 være fortolkningstvivl med hensyn til rækkevidden af bestemmelser  

 i EF-Traktaten, ikke, at grundlovens § 20 ikke kan anvendes, jf. senest  

 Østre Landsrets dom i Maastricht-sagen, side 13.
 På grundlag af de foreliggende retskilder, jf.  

 nærmere ovenfor under pkt. 2.3.3, er det herefter Justitsministeriets  

 opfattelse, at Amsterdam-Traktaten indebærer overladelse af  

 beføjelser i nærmere bestemt omfang og derfor kan  

 gennemføres efter proceduren i grundlovens § 20.
 6. Konklusion.
 Amsterdam-Traktaten indeholder bestemmelser, der  

 indebærer overladelse af beføjelser i grundlovens forstand.  

 Efter Justitsministeriets opfattelse drejer det sig om artiklerne 6 A, 129 A  

 og 236. En dansk tilslutning til Amsterdam-Traktaten  

 nødvendiggør derfor anvendelse af grundlovens § 20, selv om der  

 for Danmarks vedkommende alene er tale om meget begrænsede  

 overladelser.
 Det er endvidere Justitsministeriets vurdering, at  

 anvendelse af proceduren efter grundlovens § 20 er tilstrækkelig som  

 grundlag for dansk tilslutning til Amsterdam-Traktaten.
Bilag 2 Højesterets dom af 6. april 1998 Hanne Norup Carlsen m.fl.
mod statsminister Poul Nyrup Rasmussen (Grundlovssagen) 9. HØJESTERETS BEMÆRKNINGER 9.1. Højesteret skal under denne sag tage stilling til, om  

 gennemførelsen i Danmark af Traktaten om Det Europæiske  

 Fællesskab (EF-traktaten) som affattet ved Traktaten om Den  

 Europæiske Union (Unionstraktaten) med rette er sket i medfør af  

 grundlovens § 20, eller om gennemførelsen krævede en  

 ændring af grundloven i medfør af dennes § 88.
Appellanterne har i første række  

 anført, at grundlovens § 20, stk. 1, kun giver hjemmel for afgivelse  

 af suverænitet «i nærmere bestemt omfang», og at denne betingelse  

 ikke er opfyldt.
De har herved navnlig henvist til den kompetence, som i  

 medfør af EF-traktatens art. 235 tilkommer Rådet, og til  

 EF-Domstolens retsskabende virksomhed.
I anden række har appellanterne  

 anført, at suverænitetsafgivelsen har et sådant omfang og  

 en sådan karakter, at den strider mod grundlovens forudsætning om  

 en demokratisk styreform.
Appellanternes anbringender angår EF-traktaten og  

 inddrager således hverken Unionstraktatens søjle 2 om den  

 fælles udenrigs- og sikkerhedspolitik eller søjle 3  

 vedrørende samarbejde om retlige og indre anliggender.
Anbringenderne  

 om EF-traktaten vedrører ikke bestemmelserne om Den Økonomiske  

 og Monetære Unions tredje fase, idet Danmark ikke deltager heri, jf.  

 tiltrædelseslovens § 4, nr. 12, litra a.
 9.2. Grundlovens § 20 har følgende ordlyd:
 «Beføjelser, som efter denne grundlov tilkommer  

 rigets myndigheder, kan ved lov i nærmere bestemt omfang overlades til  

 mellemfolkelige myndigheder, der er oprettet ved gensidig overenskomst med  

 andre stater til fremme af mellemfolkelig retsorden og samarbejde.
Stk. 2. Til vedtagelse af lovforslag herom kræves et flertal  

 på fem sjettedele af Folketingets medlemmer.
Opnås et  

 sådant flertal ikke, men dog det til vedtagelse af almindelige  

 lovforslag nødvendige flertal, og opretholder regeringen forslaget,  

 forelægges det folketingsvælgerne til godkendelse eller  

 forkastelse efter de for folkeafstemninger i § 42 fastsatte regler.» § 20 blev indsat i grundloven i 1953 med det formål  

 at gøre det muligt for Danmark - uden ændring af grundloven  

 efter § 88 - at deltage i internationalt samarbejde, som indebærer, at  

 det overlades til en mellemfolkelig organisation at udøve lovgivende,  

 administrativ eller dømmende myndighed med direkte virkning her i  

 landet.
Da det ikke med sikkerhed kunne forudsiges, hvilke former det  

 mellemfolkelige samarbejde ville antage i fremtiden, blev der ikke foretaget  

 nogen snævrere afgrænsning af, hvilke beføjelser  

 bestemmelsen omfatter.
Det var således tilsigtet at give vide rammer  

 for adgangen til suverænitetsafgivelse.
Det blev imidlertid  

 fastslået i bestemmelsen, at suverænitetsafgivelse kun kan ske «i  

 nærmere bestemt omfang».
Der blev endvidere lagt vægt på,  

 at de skærpede krav til vedtagelse af lovforslag efter bestemmelsen  

 frembyder en vidtgående garanti.
 Anvendelse af den kvalificerede procedure efter  

 grundlovens § 20 er nødvendig i det omfang, det overlades til en  

 international organisation at udøve lovgivende, administrativ eller  

 dømmende myndighed med direkte virkning her i landet eller at  

 udøve andre beføjelser, som efter grundloven tilkommer rigets  

 myndigheder, herunder beføjelse til at indgå traktater med andre  

 stater.
Det kan ikke i medfør af § 20 overlades til en  

 international organisation at udstede retsakter eller træffe  

 afgørelser, som strider mod bestemmelser i grundloven, herunder dennes  

 frihedsrettigheder.
Rigets myndigheder har nemlig ikke selv en sådan  

 beføjelse.
Udtrykket »i nærmere bestemt omfang« må  

 forstås således, at der skal foretages en positiv  

 afgrænsning af de overlade beføjelser dels med hensyn til  

 sagsområder, dels med hensyn til beføjelsernes karakter.  

 Afgrænsningen skal gøre det muligt at vurdere  

 suverænitetsafgivelsens omfang.
Sagsområderne kan beskrives i  

 rummelige kategorier, og det kan ikke kræves, at omfanget af  

 suverænitetsafgivelsen er angivet så præcist, at der ikke  

 kan blive tale om skøn eller fortolkningstvivl.
De overladte  

 beføjelser kan angives ved henvisning til en traktat.
 Bestemthedskravet i § 20, stk. 1, udelukker, at det overlades til den  

 internationale organisation selv at bestemme omfanget af sine  

 beføjelser.
 Udtrykket «i nærmere bestemt omfang» kan ikke forstås  

 således, at beføjelser, der tilkommer rigets myndigheder, kun  

 kan overlades til en international organisation i begrænset - dvs.  

 mindre - omfang.
9.3. Tiltrædelsesloven overlader beføjelser til EF i det  

 omfang, det er fastsat i EF-traktaten.
Tiltrædelseslovens forenelighed  

 med grundlovens § 20 forudsætter derfor, at Traktaten opfylder kravet  

 om, at beføjelser kun er overladt «i nærmere bestemt omfang».
 EF-traktaten bygger på et princip om tildelte kompetencer, jf.  

 Traktatens art. 3b, stk. 1, og art. 4, stk. 1. Fællesskabets  

 institutioner kan kun handle inden for de rammer for Fællesskabets  

 virke, som fremgår af Traktatens bestemmelser, og inden for disse  

 rammer kan institutionerne kun udøve de beføjelser, som er  

 tildelt dem ved eller i medfør af Traktaten.
 Princippet om tildelte kompetencer indebærer  

 således en begrænsning i institutionernes beføjelser, som  

 svarer til bestemthedskravet i grundlovens § 20. Højesteret finder, at  

 de specifikke hjemmelsbestemmelser i EF-traktaten opfylder dette krav.
9.4. Som anført har appellanterne imidlertid særligt gjort  

 gældende, at den generelle hjemmelsbestemmelse i EF-traktatens art. 235  

 muliggør inddragelse af nye sagsområder under EF's kompetence i  

 et omfang, som indebærer, at bestemthedskravet i grundlovens § 20 ikke  

 er opfyldt.
De har anført, at dette fremgår af den måde,  

 hvorpå artikel 235 har været anvendt forud for  

 gennemførelsen af Unionstraktaten.
De har herved bl.a. henvist til det  

 materiale, som er blevet fremlagt i henhold til Højesterets kendelse  

 af 3. november 1997 (medtaget i uddrag foran i afsnit 5) . De har endvidere  

 anført, at de ændringer i EF-traktaten, som er foretaget ved  

 Unionstraktaten, indebærer en udvidelse af anvendelsesområder for  

 art. 235.
Hertil bemærkes, at sagen som nævnt  

 vedrører spørgsmålet, cm loven om Danmarks  

 tiltrædelse af EF-traktaten med det indhold, denne har fået ved  

 Unionstraktaten, er vedtaget i overensstemmelse med grundloven.
Der skal  

 således ikke tages stilling til, om der ved bestemte retsakter m.v.  

 vedtaget i medfør af art. 235 i tiden forud for traktatændringen  

 måtte være sket en overskridelse af grænserne for den  

 overladte kompetence.
Ved traktatændringen er angivelsen af  

 samarbejdsområder i art. 3 udvidet, og der er indsat nye afsnit i  

 Traktatens tredje del om «Fællesskabets politikker».
En række af  

 de sagsområder, hvor art. 235 tidligere blev anført som hjemmel  

 for udstedelse af retsakter m.v., er således nu reguleret eller dog  

 nævnt i Traktaten.
Unionstraktatens søjle 2 og 3 indeholder i  

 øvrigt bestemmelser om mellemstatsligt samarbejde på en  

 række andre områder.
Anvendelsesområdet for art. 235  

 må vurderes på denne baggrund.
 EF-traktatens art. 235 har følgende ordlyd:
»Såfremt en handling fra Fællesskabets side  

 viser sig påkrævet for at virkeliggøre et af  

 Fællesskabets mål inden for fællesmarkedets rammer, og  

 denne Traktat ikke indeholder fornøden hjemmel hertil,  

 udfærdiger Rådet på forslag af Kommissionen og efter at  

 have indhentet udtalelse fra Europa-Parlamentet med enstemmighed passende  

 forskrifter herom.« Det fremgår af ordlyden af art. 235, at det forhold,  

 at en handling fra Fællesskabets side anses for påkrævet  

 for at virkeliggøre et af Fællesskabets mål, ikke i sig  

 selv udgør et tilstrækkeligt grundlag for at bringe bestemmelsen  

 i anvendelse.
Det er yderligere en betingelse, at den påtænkte  

 handling ligger «inden for fællesmarkedets rammer».
Dette må -  

 sammenholdt med art. 2, hvorefter Fællesskabets opgaver skal varetages  

 «gennem oprettelsen af et fælles marked og en økonomisk og  

 monetær union samt gennem iværksættelse af fælles  

 politikker eller aktioner som omhandlet i art. 3 og 3a» - forstås  

 således, at den påtænkte handling skal ligge inden for de  

 rammer for Fællesskabets virke, som fremgår af Traktatens  

 øvrige bestemmelser, herunder navnlig dens tredje del om  

 Fællesskabets politikker og opregningen i art. 3 og art. 3a af de  

 enkelte virkeområder.
Denne forståelse er i overensstemmelse med  

 regeringens notat af 21. januar 1997 til Folketingets Europaudvalg (omtalt  

 foran i afsnit 4) og bekræftes af EF-Domstolens plenumudtalelse 2/94 af  

 28. marts 1996 (omtalt foran i samme afsnit), hvor det i præmis 29 og  

 30 hedder (Saml. 1996-I, s. 1788):
 «29. Artikel 235 tilsigter at afhjælpe den manglende  

 hjemmel i de tilfælde, hvor der ikke udtrykkeligt eller  

 forudsætningsvis ved særlige bestemmelser i traktaten er tillagt  

 Fællesskabets institutioner beføjelser, i det omfang,  

 sådanne beføjelser alligevel viser sig at være  

 nødvendige, for at Fællesskabet kan udøve sine funktioner  

 med henblik på at nå et af de mål, der er fastlagt i  

 traktaten.
30. Da denne bestemmelse er en del af et institutionelt  

 system, der bygger på princippet om tildelte kompetencer, kan den ikke  

 anvendes som hjemmel for en udvidelse af Fællesskabets  

 kompetenceområde ud over den generelle ramme, der følger af  

 traktatbestemmelserne som helhed, navnlig de bestemmelser, hvori  

 Fællesskabets opgaver og virke fastlægges.
Artiklen kan under  

 ingen omstændigheder anvendes som hjemmel for fastsættelse af  

 bestemmelser, der reelt har som konsekvens, at traktaten ændres, uden  

 at den herfor foreskrevne fremgangsmåde følges.» Den anførte forståelse af art. 235 må  

 lægges til grund, selv om bestemmelsen forud for traktatændringen  

 måtte være anvendt ud fra en mere vidtgående  

 forståelse.
 En lov, som ikke rækker længere end til at  

 overlade beføjelser til at udstede retsakter eller beslutte andre  

 foranstaltninger i overensstemmelse med den foran anførte  

 forståelse af art. 235, indebærer ikke en krænkelse af  

 bestemthedskravet i grundlovens § 20.
Vedtagelse efter art. 235 kan kun ske med enstemmighed.  

 Regeringen kan således hindre, at bestemmelsen anvendes til  

 vedtagelser, som ligger uden for de angivne rammer for Danmarks overladelse  

 af kompetence til EF.
Regeringen kan ikke medvirke til vedtagelse af forslag,  

 som falder uden for disse rammer og derfor forudsætter yderligere  

 suverænitetsoverladelse.
På baggrund af det formål, som  

 art. 235 skal tilgodese, er det uundgåeligt, at den nøjagtige  

 afgrænsning af anvendelsesområder for bestemmelsen kan give  

 anledning til tvivl.
Under hensyn hertil må der ved  

 tiltrædelsesloven anses indrømmet regeringen en ikke ubetydelig  

 margin.
9.5. I medfør af Traktatens art. 164 skal EF-Domstolen værne  

 om lov og ret ved fortolkningen og anvendelsen af Traktaten, og efter  

 Traktatens art. 173 tilkommer det EF-Domstolen at prøve lovligheden af  

 retsakter vedtaget af Fællesskabets institutioner.
Efter art. 177 har  

 EF-Domstolen kompetence til at afgøre præjudicielle  

 spørgsmål om fortolkningen af Traktaten og om fortolkningen og  

 gyldigheden af retsakter udstedt af Fællesskabets institutioner.
 Spørgsmål om gyldigheden af en retsakt eller  

 anden handling vedtaget i medfør af art. 235 vil således kunne  

 indbringes for EF-Domstolen, som i så fald har til opgave at sikre, at  

 rammerne for Fællesskabets virke overholdes.
 Det forhold, at den nærmere fastlæggelse af de  

 beføjelser, der er indrømmet Fællesskabets institutioner,  

 kan give anledning til tvivl, og at kompetencen til at afgøre  

 sådanne fortolkningsspørgsmål er henlagt til EF-Domstolen,  

 kan ikke i sig selv anses for uforeneligt med bestemthedskravet i grundlovens  

 § 20.
 At EF-Domstolen ved fortolkning af Traktaten også  

 lægger vægt på andre fortolkningsmomenter end  

 bestemmelsernes ordlyd, herunder Traktatens formål, er ikke i strid med  

 de forudsætninger, som er lagt til grund ved tiltrædelsesloven,  

 og er heller ikke i sig selv uforeneligt med bestemthedskravet i grundlovens  

 § 20, stk. 1. Det samme gælder om EF-Domstolens retsskabende virksomhed  

 inden for Traktatens rammer.
 9.6. Appellanterne har anført, at EF-Domstolens kompetence efter  

 Traktaten sammenholdt med princippet om fællesskabsrettens forrang  

 indebærer, at danske domstole er afskåret fra at  

 håndhæve grænserne for den suverænitetsafgivelse, som  

 har fundet sted ved tiltrædelsesloven, og at dette må tages i  

 betragtning ved vurderingen af, om bestemthedskravet i grundlovens § 20, stk.  

 1, er overholdt.
Ved tiltrædelsesloven er det anerkendt, at  

 kompetencen til at prøve lovligheden og gyldigheden af EF-retsakter  

 tilkommer EF-Domstolen.
Dette indebærer, at danske domstole ikke kan  

 anse en EF-retsakt for uanvendelig i Danmark, uden at  

 spørgsmålet om dens forenelighed med Traktaten har været  

 prøvet af EF-Domstolen, og at danske domstole i almindelighed kan  

 lægge til grund, at EF-Domstolens afgørelser herom ligger inden  

 for suverænitetsafgivelsens grænser.
Højesteret finder  

 imidlertid, at det følger af bestemthedskravet i grundlovens § 20,  

 stk. 1, sammenholdt med danske domstoles adgang til at prøve loves  

 grundlovsmæssighed, at domstolene ikke kan fratages adgangen til at  

 prøve spørgsmål om, hvorvidt en EF-retsakt overskrider  

 grænserne for den ved tiltrædelsesloven foretagne  

 suverænitetsafgivelse.
Danske domstole må derfor anse en  

 EF-retsakt for uanvendelig i Danmark, hvis der skulle opstå den  

 ekstraordinære situation, at det med den fornødne sikkerhed kan  

 fastslås, at en EF- retsakt, der er opretholdt af EF-Domstolen, bygger  

 på en anvendelse af Traktaten, der ligger uden for  

 suverænitetsafgivelsen ifølge tiltrædelsesloven.  

 Tilsvarende gælder med hensyn til fællesskabsretlige regler og  

 retsprincipper, som beror på EF-Domstolens praksis.
 9.7. På den anførte baggrund finder Højesteret, at  

 hverken den supplerende kompetence, som i medfør af EF-traktatens art.  

 235 er indrømmet Rådet, eller EF-Domstolens retsskabende  

 virksomhed kan anses for uforenelig med bestemthedskravet i grundlovens § 20,  

 stk. 1.
9.8. Efter grundlovens § 20 kan overladelse af beføjelser kun ske  

 til «mellemfolkelige myndigheder» oprettet ved «gensidig overenskomst» med  

 «andre stater» til fremme af «mellemfolkelig retsorden og samarbejde».
Det  

 må anses for forudsat i grundloven, at der ikke kan ske overladelse af  

 beføjelser i et sådant omfang, at Danmark ikke længere kan  

 anses for en selvstændig stat.
Fastlæggelsen af grænserne  

 herfor må i helt overvejende grad bero på overvejelser af  

 politisk karakter.
Højesteret finder det utvivlsomt, at der ved  

 tiltrædelsesloven ikke er afgivet suverænitet til  

 Fællesskabet i et sådant omfang, at det er i strid med den  

 anførte forudsætning i grundloven.
9.9. Med hensyn til spørgsmålet, om  

 suverænitetsafgivelsen i henhold til tiltrædelsesloven har en  

 sådan karakter, at den strider mod grundlovens forudsætning om en  

 demokratisk styreform, bemærkes, at enhver overladelse af dele af  

 Folketingets lovgivningskompetence til en international organisation vil  

 indebære et vist indgreb i den danske demokratiske styreform.
Dette er  

 taget i betragtning ved udformningen af de strenge krav til vedtagelsen efter  

 § 20, stk. 2. For så vidt angår EF-traktaten er  

 lovgivningskompetence i første række overført til  

 Rådet, i hvilket den danske regering - under ansvar over for  

 Folketinget - kan gøre sin indflydelse gældende.
Det må  

 anses for overladt til Folketinget at tage stilling til, om regeringens  

 deltagelse i EF-samarbejdet bør være betinget af yderligere  

 demokratisk kontrol.
Højesteret finder heller ikke i denne henseende  

 noget grundlag for at anse tiltrædelsesloven for grundlovsstridig.
 9.10. Herefter, og idet appellanterne ikke i øvrigt har  

 anført noget, der kan føre til et andet resultat,  

 stadfæster Højesteret dommen.
 Thi kendes for ret:
 Landsrettens dom stadfæstes.
 Ingen af parterne skal betale sagsomkostninger for Højesteret til  

 nogen anden part eller til statskassen.
Bilag 3 Liste over spørgsmål, der ikke medtages i  

 materialesamlingen* Spørgsmål på alm. del:
Spørgsmål nr. 130 af 22. august 1996 på alm. del  

 (1995-96) Spørgsmål nr. 133 af 29. august 1996 på alm. del  

 (1995-96) Spørgsmål nr. 16 af 24. oktober 1996 på alm. del  

 (1996-97) Spørgsmål nr. 48 af 28. november 1996 på alm. del  

 (1996-97) Spørgsmål nr. 66 af 28. januar 1997 på alm. del  

 (1996-97) Spørgsmål nr. 69 af 6. februar 1997 på alm. del  

 (1996-97) Spørgsmål nr. 133 af 20. maj 1997 på alm. del  

 (1996-97) Spørgsmål nr. 263 af 3. juli 1997 på alm. del  

 (1996-97) Spørgsmål nr. 314 af 12. august 1997 på alm. del  

 (1996-97) Spørgsmål nr. 62 af 3. februar 1998 på alm. del  

 (1997-98, 2. samling) § 20-spørgsmål:
Spørgsmål nr.
S 1990 af 17. april 1996 (1995-96) Spørgsmål nr.
S 2842 af 4. juli 1996 (1995-96) Spørgsmål nr.
S 3647 af 11. september 1996 (1995-96) Spørgsmål nr.
S 696 af 28. november 1996 (1996-97) Spørgsmål nr.
S 1370 af 7. februar 1997 (1996-97) Spørgsmål nr.
S 1431 af 14. februar 1997 (1996-97) Spørgsmål nr.
S 1708 af 14. marts 1997 (1996-97) Spørgsmål nr.
S 2029 af 17. april 1997 (1996-97) Spørgsmål nr.
S 2108 af 23. april 1997 (1996-97) Spørgsmål nr.
S 2109 af 23. april 1997 (1996-97) Spørgsmål nr.
S 2347 af 23. maj 1997 (1996-97) Spørgsmål nr.
S 2953 af 6. august 1997 (1996-97) Spørgsmål nr.
S 3082 af 20. august 1997 (1996-97) Spørgsmål nr.
S 3147 af 22. august 1997 (1996-97) Spørgsmål nr.
S 3244 af 1. september 1997 (1996-97) Spørgsmål nr.
S 3245 af 1. september 1997 (1996-97) Spørgsmål nr.
S 595 af 28. november 1997 (1997-98, 1.  

 samling) Spørgsmål nr.
S 598 af 28. november 1997 (1997-98, 1.  

 samling) Spørgsmål nr.
S 599 af 28. november 1997 (1997-98, 1.  

 samling) Spørgsmål nr.
S 214 af 17. april 1998 (1997-98, 2. samling) * Eventuelt interesserede kan få nærmere  

 information om spørgsmålene ved henvendelse til Folketingets EU-oplysning på tlf. 33 37 33 37.
Bilag 4 Ækvivalenstabel tilknyttet Amsterdam traktaten Læsevejledning til ækvivalenstabellen Når Amsterdamtraktaten træder i kraft  

 erstattes den tidligere nummerering af EU-traktatens artikler med en  

ny nummerering.
Det er et led i forenklingen af traktaten.
Eksempelvis  

 får den kendte artikel 100 A (harmonisering, indre marked)  

 således et nyt artikelnummer, nemlig art. 95 i Traktaten om oprettelse  

 af Det Europæiske Fællesskab.
 Ækvivalenstabellen viser sammenhængen mellem  

 alle de tidligere artikelnumre og de nye artikelnumre.
I materialesamlingen er næsten udelukkende anvendt  

 de "gamle" eller tidligere artikelnumre, alene af den grund, at kun  

 disse numre var kendte eller gældende på det tidspunkt, hvor  

 spørgsmålene blev stillet.
Hvis læserne imidlertid  

 fremover   og især efter Amsterdam traktatens ikrafttræden  - vil  

 studere det præcise indhold af de artikler, der henvises til i  

 spørgsmålene og svarene, kan det være nødvendigt at  

 slå op i ækvivalenstabellen for at finde det nye artikelnummer.  

 Selve artiklerne findes herefter nemmest i den såkaldte konsoliderede  

 udgave af EU-traktaten.
Til slut et eksempel: I spørgsmål 214 (alm.  

 Del) stillet den 2. juli 1997 (på side 97) spørges der om  

 tilnærmelsen af medlemsstaternes strafferetlige regler i henhold til  

 den nye art.
K.1 i Traktaten om Den Europæiske Union.
Ifølge  

 ækvivalenstabellen vil art.
K.1, som kan findes i Amsterdamtraktaten,  

 fremover hedde art. 29 i den konsoliderede udgave af EU-traktaten.
BILAG Ækvivalenstabeller som omhandlet i artikel 12 i  

 Amsterdam-traktaten Tidligere nummerering Ny nummerering Afsnit I Artikel A Artikel B Artikel C Artikel D Artikel E Artikel F Artikel F.1*) Afsnit I Artikel 1 Artikel 2 Artikel 3 Artikel 4 Artikel 5 Artikel 6 Artikel 7 Afsnit II Artikel G Afsnit II Artikel 8 Afsnit III Artikel H Afsnit III Artikel 9 Afsnit IV Artikel I Afsnit IV Artikel 10 Afsnit V***) Artikel J.1 Artikel J.2 Artikel J.3 Artikel J.4 Artikel J.5 Artikel J.6 Artikel J.7 Artikel J.8 Artikel J.9 Artikel J.10 Artikel J.11 Artikel J.12 Artikel J.13 Artikel J.14 Artikel J.15 Artikel J.16 Artikel J.17 Artikel J.18 Afsnit V Artikel 11 Artikel 12 Artikel 13 Artikel 14 Artikel 15 Artikel 16 Artikel 17 Artikel 18 Artikel 19 Artikel 20 Artikel 21 Artikel 22 Artikel 23 Artikel 24 Artikel 25 Artikel 26 Artikel 27 Artikel 28 *) Ny artikel indført ved Amsterdamtraktaten.
 ***) Afsnit V er omstruktureret ved  

 Amsterdamtraktaten.
Tidligere nummerering Ny nummerering Afsnit VI***) Artikel K.1 Artikel K.2 Artikel K.3 Artikel K.4 Artikel K.5 Artikel K.6 Artikel K.7 Artikel K.8 Artikel K.9 Artikel K.10 Artikel K.11 Artikel K.12 Artikel K.13 Artikel K.14 Afsnit VI Artikel 29 Artikel 30 Artikel 31 Artikel 32 Artikel 33 Artikel 34 Artikel 35 Artikel 36 Artikel 37 Artikel 38 Artikel 39 Artikel 40 Artikel 41 Artikel 42 Afsnit VIa***) Artikel K.15*) Artikel K.16*) Artikel K.17*) Afsnit VII Artikel 43 Artikel 44 Artikel 45 *) Ny artikel indført ved Amsterdam-traktaten.
 **) Nyt afsnit indført ved Amsterdam-traktaten.
 ***) Afsnit VI er omstruktureret ved  

 Amsterdam-traktaten.
Tidligere nummerering Ny nummerering Første del Artikel 1 Artikel 2 Artikel 3 Artikel 3 A Artikel 3 B Artikel 3 C*) Artikel 4 Artikel 4 A Artikel 4 B Artikel 5 Artikel 5 A*) Artikel 6 Artikel 6 A*) Artikel 7 (ophævet) Artikel 7 A Artikel 7 B (ophævet) Artikel 7 C Artikel 7 D*) Første del Artikel 1 Artikel 2 Artikel 3 Artikel 4 Artikel 5 Artikel 6 Artikel 7 Artikel 8 Artikel 9 Artikel 10 Artikel 11 Artikel 12 Artikel 13 - Artikel 14 - Artikel 15 Artikel 16 Anden del Artikel 8 Artikel 8 A Artikel 8 B Artikel 8 C Artikel 8 D Artikel 8 E Anden del Artikel 17 Artikel 18 Artikel 19 Artikel 20 Artikel 21 Artikel 22 Tredje del Afsnit I Artikel 9 Artikel 10 Artikel 11 (ophævet) Tredje del Afsnit I Artikel 23 Artikel 24 - Tidligere nummerering Ny nummerering Kapitel 1 1. afdeling (slettet) Artikel 12 Artikel 13 (ophævet) Artikel 14 (ophævet) Artikel 15 (ophævet) Artikel 16 (ophævet) Artikel 17 (ophævet) 2. afdeling (slettet) Artikel 18 (ophævet) Artikel 19 (ophævet) Artikel 20 (ophævet) Artikel 21 (ophævet) Artikel 22 (ophævet) Artikel 23 (ophævet) Artikel 24 (ophævet) Artikel 25 (ophævet) Artikel 26 (ophævet) Artikel 27 (ophævet) Artikel 28 Artikel 29 Kapitel 1 - Artikel 25 - - - - - - - - - - - - - - - - Artikel 26 Artikel 27 Kapitel 2 Artikel 30 Artikel 31 (ophævet) Artikel 32 (ophævet) Artikel 33 (ophævet) Artikel 34 Artikel 35 (ophævet) Artikel 36 Artikel 37 Kapitel 2 Artikel 28 - - - Artikel 29 - Artikel 30 Artikel 31 *) Ny artikel indført ved Amsterdam-traktaten.
Tidligere nummerering Ny nummerering Afsnit II Artikel 38 Artikel 39 Artikel 40 Artikel 41 Artikel 42 Artikel 43 Artikel 44 (ophævet) Artikel 45 (ophævet) Artikel 46 Artikel 47 (ophævet) Afsnit III Kapitel 1 Artikel 48 Artikel 49 Artikel 50 Artikel 51 Afsnit II Artikel 32 Artikel 33 Artikel 34 Artikel 35 Artikel 36 Artikel 37 - - Artikel 38 - Afsnit III Kapitel 1 Artikel 39 Artikel 40 Artikel 41 Artikel 42 Kapitel 2 Artikel 52 Artikel 53 (ophævet) Artikel 54 Artikel 55 Artikel 56 Artikel 57 Artikel 58 Kapitel 2 Artikel 43 - Artikel 44 Artikel 45 Artikel 46 Artikel 47 Artikel 48 Kapitel 3 Artikel 59 Artikel 60 Artikel 61 Artikel 62 (ophævet) Artikel 63 Artikel 64 Artikel 65 Artikel 66 Kapitel 3 Artikel 49 Artikel 50 Artikel 51 - Artikel 52 Artikel 53 Artikel 54 Artikel 55 Tidligere nummerering Ny nummerering Kapitel 4 Artikel 67 (ophævet) Artikel 68 (ophævet) Artikel 69 (ophævet) Artikel 70 (ophævet) Artikel 71 (ophævet) Artikel 72 (ophævet) Artikel 73 (ophævet) Artikel 73 A   

 (ophævet) Artikel 73 B Artikel 73 C Artikel 73 D Artikel 73 E (ophævet) Artikel 73 F Artikel 73 G Artikel 73 H (ophævet) Kapitel 4 - - - - - - - - Artikel 56 Artikel 57 Artikel 58 - Artikel 59 Artikel 60 - Afsnit IIIa) Artikel 73 I*) Artikel 73 J*) Artikel 73 K*) Artikel 73 L*) Artikel 73 M*) Artikel 73 N*) Artikel 73 O*) Artikel 73 P*) Artikel 73 Q*) Afsnit IV Artikel 61 Artikel 62 Artikel 63 Artikel 64 Artikel 65 Artikel 66 Artikel 67 Artikel 68 Artikel 69 Afsnit IV Artikel 74 Artikel 75 Artikel 76 Artikel 77 Artikel 78 Artikel 79 Artikel 80 Artikel 81 Artikel 82 Artikel 83 Artikel 84 Afsnit V Artikel 70 Artikel 71 Artikel 72 Artikel 73 Artikel 74 Artikel 75 Artikel 76 Artikel 77 Artikel 78 Artikel 79 Artikel 80 *) Ny artikel indført ved Amsterdam-traktaten.
