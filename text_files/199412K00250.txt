Nr LSF 250 Forslag til Lov om værdipapirhandel (* 1) Fremsat af erhvervsministeren (Mimi Jakobsen) den 3. maj 1995 Kapitel 1 Indledende bestemmelser § 1. Denne lov finder anvendelse på værdipapirhandel.
Stk. 2. Ved værdipapirhandel forstås 1) offentligt udbud af værdipapirer, 2) køb og salg for egen eller tredjemands regning af værdipapirer, 3) formidling af køb og salg af værdipapirer, samt 4) erhvervsmæssig rådgivning vedrørende værdipapirer.
§ 2. Ved værdipapirer omfattet af denne lov forstås 1) aktier og andre omsættelige værdipapirer, der kan sidestilles med  

 disse, 2) obligationer og andre omsættelige værdipapirer, der kan sidestilles med  

 disse, 3) andre værdipapirer, der omsættes, og hvormed værdipapirer som nævnt  

 under nr. 1 eller 2 kan erhverves ved tegning, ombytning eller kontant  

 betaling, 4) andele i investeringsforeninger, 5) pengemarkedsinstrumenter, der er optaget til notering på en fondsbørs,  

 samt indlånsbeviser og commercial papers, 6) finansielle futures og tilsvarende instrumenter, 7) fremtidige renteaftaler (FRA-kontrakter), 8) rente- og valutaswaps samt swaps på aktier og aktieindeks, 9) råvareinstrumenter m.v., herunder tilsvarende instrumenter, der  

 afregnes kontant, 10) optioner på at erhverve eller afhænde et værdipapir, der falder ind  

 under nr. 1 til 9 og optioner på aktie- og obligationsindeks, herunder  

 tilsvarende instrumenter, der afregnes kontant, 11) omsættelige pantebreve med pant i fast ejendom eller løsøre, og 12) andre instrumenter og kontrakter efter Fondsrådets beslutning.
 Stk. 2. Fondsrådet kan fastsætte regler om, at nærmere bestemte  

 værdipapirer undtages fra denne lov.
§ 3. Eneret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer, som nævnt i § 2, stk. 1, nr. 1-10 og 12 har 1) pengeinstitutter, 2) fondsmæglerselskaber, 3) realkreditinstitutter, 4) kreditinstitutter med særlig tilladelse, 5) Danmarks Nationalbank, og 6) Kongeriget Danmarks Hypotekbank og Finansforvaltning.
 Stk. 2. Stk. 1 gælder ikke for henvendelser til offentligheden,  

 som en udsteder foretager vedrørende værdipapirer, som udstederen selv  

 udsteder.
 Stk. 3. Ved en værdipapirhandler forstås i denne lov en virksomhed  

 som nævnt i stk. 1, nr. 1-4.
Kapitel 2 God værdipapirhandelsskik § 4. Enhver værdipapirhandel skal udføres på en redelig måde.
 Stk. 2. Uredelig påvirkning af samt uredeligt forsøg på at påvirke  

 kursdannelsen på værdipapirer, der er optaget til notering på en fondsbørs,  

 er i strid med god værdipapirhandelsskik.
 Stk. 3. Fondsrådet kan fastsætte regler om god  

 værdipapirhandelsskik.
§ 5. En værdipapirhandler skal 1) handle loyalt og korrekt over for kunder og i disses bedste interesse, 2) udføre kunders handler med den nødvendige kompetence, omhu og  

 hurtighed, 3) have og effektivt anvende de ressourcer og fremgangsmåder, der er  

 nødvendige for den rette gennemførelse af sin virksomhed, og 4) bestræbe sig på, at der ikke opstår interessekonflikter, og når sådanne  

 ikke kan undgås, sørge for, at kunderne behandles korrekt.
Stk. 2. En værdipapirhandler skal desuden under hensyn til kundens  

 erhvervsmæssige karakter 1) udbede sig oplysninger hos kunderne om deres finansielle stilling,  

 investeringserfaring og målsætninger, som er relevante for gennemførelse af  

 de ønskede tjenesteydelser, og 2) meddele de for kunden relevante oplysninger i sine kontrakter.
 Stk. 3. Bestemmelsen i stk. 1 finder tilsvarende anvendelse for  

 Danmarks Nationalbank og Kongeriget Danmarks Hypotekbank og  

 Finansforvaltning.
§ 6. Det påhviler en værdipapirhandler at 1) træffe fyldestgørende foranstaltninger for at sikre kundernes  

 ejendomsret til deres værdipapirer, 2) træffe fyldestgørende foranstaltninger for at sikre kundernes midler,  

 herunder opbevaring af kontanter som et led i porteføljeplejen for kunder i  

 form af depositum eller forskud på kunders afgivne ordrer om køb af  

 værdipapirer, og 3) organisere og opbygge sin virksomhed på en sådan måde, at risikoen for  

 interessekonflikter både mellem værdipapirhandlerens kunder indbyrdes og  

 mellem kunderne og værdipapirhandleren begrænses mest muligt.
 Stk. 2. En værdipapirhandler må ikke uden kundens samtykke  

 disponere over dennes værdipapirer.
Stk. 3. En værdipapirhandler kan opbevare kunders værdipapirer i  

 samme depot (samledepot), hvis værdipapirhandleren har informeret den enkelte  

 kunde om retsvirkningerne heraf, og denne har samtykket.
Finanstilsynet kan i  

 særlige tilfælde give tilladelse til, at kunders og en værdipapirhandlers  

 egne værdipapirer opbevares i samme depot.
Værdipapirhandleren skal føre et  

 register, hvoraf de enkelte ejerforhold til de registrerede værdipapirer  

 klart fremgår.
 Stk. 4. I tilfælde af værdipapirhandlerens konkurs,  

 betalingsstandsning eller lignende kan den enkelte kunde på grundlag af  

 registeret udtage sine værdipapirer af et samledepot, såfremt der ikke  

 forinden er tvist om kundens ejendomsret.
 Stk. 5. Finanstilsynet kan fastsætte nærmere regler vedrørende de  

 i stk. 1, angivne forhold.
 Stk. 6. Finanstilsynet kan fratage en værdipapirhandler retten til  

 at føre samledepot efter stk. 3.
 Stk. 7. Bestemmelserne i stk. 1 og 2 finder tilsvarende anvendelse  

 på Danmarks Nationalbank og Kongeriget Danmarks Hypotekbank og  

 Finansforvaltning.
Kapitel 3 Fondsbørsers organisation m.v.
 § 7. Ved en fondsbørs forstås et aktieselskab, der driver  

 børsvirksomhed.
 Stk. 2. Ved børsvirksomhed forstås regelmæssig drift af et marked,  

 hvor der optages værdipapirer til notering, eller hvor værdipapirer, der er  

 optaget til notering på en dansk fondsbørs eller en af Finanstilsynet  

 godkendt udenlandsk fondsbørs, optages til handel mellem markedets medlemmer  

 på egne eller kunders vegne.
 Stk. 3. Såfremt et marked, på hvilket der regelmæssigt omsættes  

 noterede værdipapirer og hvor en eller flere værdipapirhandlere deltager, får  

 et væsentligt omfang, kan Finanstilsynet beslutte, at det skal opfylde  

 bestemmelserne i kapitel 3-6. Dette gælder dog ikke, såfremt markedet er  

 omfattet af kapitel 13 eller 14.
 § 8. Børsvirksomhed må ikke påbegyndes, før Finanstilsynet har  

 meddelt tilladelse hertil.
Stk. 2. Tilladelsen er betinget af 1) at selskabet er et aktieselskab, der er registreret i Erhvervs- og  

 Selskabsstyrelsen, 2) at selskabet har en aktiekapital, der mindst skal udgøre 40 mio. kr.,  

 samt 3) at virksomheden har udarbejdet en driftsplan, forretningsgange samt  

 kontrol- og sikkerhedsforanstaltninger.
 Stk. 3. Vedtægterne for en fondsbørs skal i formålsbestemmelsen  

 indeholde oplysninger om, hvilke typer af værdipapirer der kan optages til  

 notering.
§ 9. Finanstilsynet kan nægte et selskab tilladelse til at drive  

 børsvirksomhed, hvis et medlem af selskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 10. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne, eller en mindre kapitalandel,  

 der i øvrigt giver mulighed for at udøve en betydelig indflydelse på  

 forvaltningen af en fondsbørs, samt om størrelsen af disse kapitalandele.
 Stk. 2. Såfremt kapitalejere, der er i besiddelse af de i stk. 1  

 fastsatte kapitalandele i en fondsbørs, modvirker en forsvarlig drift af  

 denne, kan Finanstilsynet ophæve den stemmeret, der er knyttet til de  

 pågældende ejeres kapitalandele, eller påbyde en fondsbørs at følge bestemte  

 retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelsen af den på generalforsamlingen  

 stemmeberettigede kapital.
§ 11. De fondsbørser, der har fået Finanstilsynets tilladelse til  

 at drive børsvirksomhed, er eneberettigede til i deres navn at benytte  

 betegnelsen »fondsbørs«.
Andre virksomheder må ikke i deres navn  

 eller i betegnelsen af deres virksomhed benytte ordet »fondsbørs«  

 eller betegnelser, der er egnet til at fremkalde det indtryk, at de er  

 fondsbørser.
§ 12. En fondsbørs kan drive anden virksomhed, der er accessorisk  

 til børsvirksomhed, herunder som clearingcentral, værdipapircentral og  

 autoriseret markedsplads.
Finanstilsynet kan beslutte, at den accessoriske  

 virksomhed skal udøves i et andet selskab.
Stk. 2. Hvis en fondsbørs tillige driver virksomhed som  

 clearingcentral, finder bestemmelserne i §§ 65 og 66, § 67, stk. 1-2 og 4, §  

 68, stk. 1 og 2, samt §§ 69 og 71 anvendelse på selskabets virksomhed.
Regler  

 udstedt i medfør af § 70 og § 72, stk. 2 og 3 finder tilsvarende anvendelse.
 Stk. 3. Hvis en fondsbørs tillige driver virksomhed som  

 værdipapircentral, finder bestemmelserne i § 76, § 77, stk. 2 og stk. 3 nr.  

 2, § 80, stk. 1 og stk. 4-5 og §§ 82-105 anvendelse på selskabets virksomhed.
 Stk. 4. Hvis en fondsbørs tillige driver virksomhed som  

 autoriseret markedsplads, finder bestemmelserne i kapitel 11 med undtagelse  

 af § 40, stk. 1 og 2 og § 41 anvendelse på selskabets virksomhed.
 Stk. 5. Aftaler af vidtrækkende betydning, som en fondsbørs indgår  

 med andre virksomheder på fondsbørs-, clearing- og registreringsområdet, skal  

 godkendes af Finanstilsynet.
 Stk. 6. En fondsbørs kan ikke fusionere med et andet selskab uden  

 Finanstilsynets godkendelse.
Kapitel 4 Adgang til en fondsbørs § 13. Værdipapirhandlere, jf. § 3, stk. 3 og Danmarks Nationalbank  

 kan blive medlemmer af en fondsbørs (fondsbørsmedlemmer).
 Stk. 2. Senest samtidig med at en fondsbørs har imødekommet en  

 værdipapirhandlers ansøgning om at blive medlem, skal fondsbørsen give  

 Finanstilsynet meddelelse herom.
Kapitel 5 Fondsbørsers virksomhed § 14. Bestyrelsen for en fondsbørs er ansvarlig for, at  

 fondsbørsens virksomhed foregår på en hensigtsmæssig og betryggende måde.
Stk. 2. Det påhviler den enkelte fondsbørs 1) at sørge for at de nødvendige værdipapirhandelssystemer og  

 informationssystemer er til rådighed, 2) at virke for, at handel og kursnotering finder sted på en måde, der  

 sikrer, at handelen og prisdannelsen på fondsbørsen foregår på en redelig og  

 gennemskuelig måde og inden for lovgivningens rammer sikrer alle berørte en  

 ligelig behandling, og 3) at påse, at udstedere af værdipapirer og fondsbørsmedlemmer overholder  

 reglerne efter § 15.
 Stk. 3. Hvis et fondsbørsmedlem groft eller gentagne gange  

 tilsidesætter vilkårene i tilslutningsaftalen, jf. § 15, stk. 1, kan en  

 fondsbørs beslutte at ophæve tilslutningsaftalen.
§ 15. En fondsbørs skal fastsætte 1) regler, der indeholder vilkårene for markedets funktion og  

 gennemsigtighed, 2) regler for adgang til markedet, herunder tilslutningsaftaler, 3) børsetiske regler og 4) regler for indberetning af handler til løbende markedsovervågnings- og  

 informationsformål.
 Stk. 2. Reglerne samt ændringer heri skal anmeldes til Fondsrådet.
 Stk. 3. Fondsrådet kan give en fondsbørs pålæg om at ændre de  

 efter stk. 1 fastsatte regler eller fastsætte supplerende regler for de af  

 stk. 1 omhandlede områder.
 § 16. En fondsbørs skal meddele Finanstilsynet, hvis den bliver  

 bekendt med eller har formodning om, at nogen har overtrådt loven,  

 bekendtgørelser i henhold til loven eller groft eller gentagne gange har  

 overtrådt regler udstedt af fondsbørsen.
 § 17. Bestyrelsen for en fondsbørs skal bestå af mindst 5  

 personer.
 Stk. 2. Bestemmelserne i aktieselskabslovens § 56, stk. 5, finder  

 tilsvarende anvendelse på en fondsbørs.
 Stk. 3. Direktører og andre ansatte på en fondsbørs må ikke for  

 egen regning udføre eller deltage i spekulationsforretninger med  

 værdipapirer.
 Stk. 4. Ændringer i en fondsbørs' ledelse eller revision, skal  

 inden 2 uger meddeles Finanstilsynet.
 § 18. Fondsbørsens bestyrelse, revisor samt direktører og øvrige  

 ansatte må ikke uberettiget røbe, hvad de under udøvelsen af deres stilling  

 eller hverv har fået kundskab om.
Stk. 2. Stk. 1 er ikke til hinder for, at en fondsbørs som led i  

 et samarbejde med danske eller udenlandske fondsbørser, autoriserede  

 markedspladser, clearingcentraler eller værdipapircentraler videregiver  

 oplysninger til disse, såfremt oplysningerne er undergivet tilsvarende  

 tavshedspligt hos modtagerne.
Omfattet af stk. 1 er tillige oplysninger, som  

 en fondsbørs modtager fra andre fondsbørser, autoriserede markedspladser,  

 clearingcentraler eller værdipapircentraler med angivelse af, at  

 oplysningerne er hemmelige eller fortrolige, eller hvor dette følger af  

 oplysningernes karakter.
§ 19. Årsregnskabet og årsberetningen for en fondsbørs skal  

 indsendes til Finanstilsynet.
Finanstilsynet sender et eksemplar af  

 årsregnskabet og årsberetningen til Erhvervs- og Selskabsstyrelsen, som  

 bekendtgør modtagelsen i Statstidende.
De modtagne årsregnskaber og  

 årsberetninger er offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte bestemmelser om fondsbørsers  

 regnskabsaflæggelse og om revisionens herunder systemrevisionens  

 gennemførelse i en fondsbørs.
 Stk. 3. Finanstilsynet kan fastsætte regler om regnskab på  

 konsolideret basis.
 § 20. Den ansvarlige kapital i en fondsbørs beregnes som den  

 indbetalte aktiekapital fratrukket beholdningen af egne aktier, immaterielle  

 aktiver og årets løbende underskud og tillagt overkurs ved emission samt  

 reserver.
 Stk. 2. Finanstilsynet kan fastsætte kapitaldækningsregler og  

 regler om afdækning af fondsbørsens risici.
Kapitel 6 Optagelse m.v. af værdipapirer til notering på en fondsbørs § 21. Reglerne i dette kapitel finder anvendelse på værdipapirer,  

 som ønskes optaget tilnotering på en fondsbørs.
 Stk. 2. Til notering på en fondsbørs kan optages værdipapirer, som  

 nævnt i § 2, stk. 1, nr. 1-12, medmindre de i medfør af § 2, stk. 2, er  

 undtaget fra loven.
 § 22. Værdipapirer skal optages til notering på en fondsbørs efter  

 ansøgning fra udstederen, såfremt lovgivningens betingelser er opfyldt, de  

 pågældende værdipapirer er omfattet af fondsbørsens formålsbestemmelse og den  

 fondsbørs, hvorpå optagelse til notering søges, skønner, at handel og  

 kursnotering har offentlig interesse.
 Stk. 2. En fondsbørs kan stille enhver særlig betingelse for et  

 værdipapirs optagelse til notering, der må anses for nødvendig for at  

 beskytte investorerne og værdipapirmarkedet.
 Stk. 3. En fondsbørs kan afslå en ansøgning om optagelse af et  

 værdipapir, såfremt den skønner, at optagelsen på grund af udstederens  

 forhold eller værdipapirets opbygning vil være i modstrid med investorernes  

 og værdipapirmarkedets interesse.
 Stk. 4. Fondsrådet fastsætter regler om betingelser for optagelse  

 af værdipapirer til notering eller handel på en fondsbørs.
 § 23. Ved ansøgning om værdipapirers optagelse til notering på en  

 fondsbørs skal der med henblik på offentliggørelse foreligge et prospekt med  

 de oplysninger, der af den pågældende fondsbørs anses for fornødne, for at  

 investorerne og deres investeringsrådgivere kan danne sig et velbegrundet  

 skøn over udstederens aktiver og passiver, finansielle stilling, resultater  

 og udsigter, samt over de rettigheder, der er knyttet til disse værdipapirer.
 Stk. 2. Et prospekt skal udarbejdes i overensstemmelse med god  

 prospektskik og skal præsenteres på en måde, som gør det muligt at forstå  

 indholdet og vurdere betydningen af den givne information.
 Stk. 3. Fondsrådet fastsætter regler for prospekters indhold.  

 Fondsrådet kan i særlige tilfælde undtage fra pligten til at udarbejde et  

 prospekt.
 § 24. Den fondsbørs, hvor et værdipapir søges optaget til  

 notering, træffer beslutning om værdipapirets optagelse til notering og  

 prospektets godkendelse efter §§ 22 og 23.
 Stk. 2. Fondsrådet fastsætter regler om prospekters godkendelse i  

 de tilfælde, hvor værdipapirer ønskes optaget til notering på flere  

 fondsbørser.
 § 25. Offentlig udbud til tegning eller salg af værdipapirer,  

 hvorom der er indgivet ansøgning om optagelse til notering på en fondsbørs,  

 må ikke ske, førend et prospekt er godkendt og offentliggjort i  

 overensstemmelse med de herom fastsatte regler.
 Stk. 2. Fondsrådet fastsætter regler om udbudsmateriale og  

 prospekters offentliggørelse.
 § 26. En fondsbørs kan bestemme, at et værdipapir skal slettes fra  

 noteringen på den pågældende fondsbørs, såfremt denne finder, at noteringen  

 ikke længere er i investorernes, låntagernes eller værdipapirmarkedets  

 interesse.
 Stk. 2. Mister en udsteder rådigheden over sit bo, slettes dennes  

 værdipapirer fra noteringen.
 Stk. 3. Fremsætter en udsteder, hvis værdipapirer er noteret på en  

 fondsbørs, anmodning om sletning fra noteringen, skal anmodningen tages til  

 følge, medmindre fondsbørsen finder, at sletningen ikke er i investorernes,  

 låntagernes eller værdipapirmarkedets interesse.
 Stk. 4. En udsteder har ret til at få et værdipapir slettet fra  

 noteringen på en fondsbørs, såfremt værdipapiret i forbindelse hermed optages  

 eller er optaget til notering på en anden fondsbørs.
 Stk. 5. Fondsrådet fastsætter regler om sletning og suspension af  

 værdipapirer fra noteringen.
Kapitel 7 Oplysningsforpligtelser § 27. En udsteder af værdipapirer, der er optaget til notering på  

 en fondsbørs, skal straks offentliggøre oplysninger om væsentlige forhold,  

 der vedrører virksomheden, og som kan antages at få betydning for  

 kursdannelsen på værdipapirerne.
 Stk. 2. En udsteder skal periodevis offentliggøre regnskabsmæssige  

 oplysninger.
 Stk. 3. Offentliggørelse anses, medmindre andet er foreskrevet, at  

 være sket, når meddelelsen er kommet frem til den fondsbørs, hvorpå  

 udstederens værdipapirer er optaget til notering.
 § 28. Et selskab, der har aktier optaget til notering på en  

 fondsbørs, skal straks give fondsbørsen meddelelse om selskabets og dets  

 datterselskabers samlede besiddelse af aktier i selskabet, når den pålydende  

 værdi heraf udgør 2 pct. eller mere af aktiekapitalen i selskabet.  

 Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse, og ændringen udgør 2 pct. eller mere af aktiekapitalen.
 Stk. 3. De i stk. 1 og 2 nævnte meddelelser til en fondsbørs skal  

 indeholde oplysning om den aktuelle besiddelse fordelt på aktieklasser og om  

 den til fondsbørsen senest indberettede aktiebesiddelse.
§ 29. Enhver, der besidder aktier i selskaber, der har aktier  

 optaget til notering på en fondsbørs, skal i de i stk. 2 nævnte tilfælde  

 straks give meddelelse til fondsbørsen og selskabet om besiddelser af aktier  

 i selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
Stk. 2. Meddelelse om aktiebesiddelse efter stk. 1 skal gives, når 1) aktiernes stemmeret udgør mindst 5 pct. af aktiekapitalens  

 stemmerettigheder, eller deres pålydende værdi udgør 5 pct. af  

 aktiekapitalen, eller 2) ændring i et allerede meddelt besiddelsesforhold bevirker, at grænser  

 med 5 pct.'s mellemrum fra 10 pct. til 100 pct. samt grænser på 1/3 eller 2/3  

 af aktiekapitalens stemmerettigheder eller pålydende værdi nås eller ikke  

 længere er nået, eller ændringen bevirker, at grænserne i nr. 1 ikke længere  

 er nået.
 Stk. 3. Erhvervs- og Selskabsstyrelsen fastsætter regler om  

 besiddelse og om meddelelse om besiddelse af aktier efter stk. 1 og 2.  

 Erhvervs- og Selskabsstyrelsen kan fastsætte regler om besiddelse og om  

 meddelelse om besiddelse af aktier i danske selskaber, der har aktier optaget  

 til notering på en fondsbørs i et andet land inden for Den Europæiske Union  

 eller i lande, som Fællesskabet har indgået samarbejdsaftale med.
 § 30. Fondsrådet fastsætter regler om udstederes og aktionærers  

 oplysningsforpligtelse over for en fondsbørs, herunder om muligheden for  

 dispensation.
 Stk. 2. Fondsrådet fastsætter regler om oplysningsforpligtelse,  

 såfremt en udsteder har værdipapirer optaget til notering på flere  

 fondsbørser.
Kapitel 8 Overtagelsestilbud § 31. I forbindelse med dispositioner, der direkte eller indirekte  

 resulterer i overdragelsen af en aktiepost, som retligt eller faktisk giver  

 kontrol over et selskab, der har en eller flere aktieklasser optaget til  

 notering på en fondsbørs, skal erhververen give alle selskabets aktionærer  

 mulighed for at afhænde deres aktier på identiske betingelser.
Fondsbørsen  

 påser overholdelse af 1. pkt.
 Stk. 2. Fondsrådet kan fritage fra forpligtelsen i stk. 1, 1.  

 pkt., såfremt særlige forhold gør sig gældende.
 § 32. Ved tilbud om overtagelse af aktier efter § 31 skal  

 erhververen udarbejde og offentliggøre et tilbudsdokument, som indeholder  

 oplysninger om tilbuddets økonomiske og andre vilkår, herunder frist for  

 accept af tilbuddet, samt andre oplysninger som må anses for fornødne, for at  

 aktionærerne kan danne sig et velbegrundet skøn over tilbuddet.
 Stk. 2. Når der uden at der foreligger tilbudspligt efter § 31 i  

 øvrigt offentligt fremsættes tilbud om at overtage aktier i et selskab, der  

 har en eller flere aktieklasser noteret på en fondsbørs, skal der ligeledes  

 udarbejdes et tilbudsdokument i overensstemmelse med stk. 1.
 Stk. 3. Fondsrådet fastsætter regler om tilbudspligt efter § 31,  

 stk. 1 og om tilbudsdokumentets indhold og offentliggørelse.
Kapitel 9 Indberetning af handler § 33. En værdipapirhandler skal straks indberette aftaler om  

 overdragelse til eje af værdipapirer, der er optaget til notering eller  

 handel på en fondsbørs eller handles på et tilsvarende reguleret marked for  

 værdipapirer i et land inden for den Europæiske Union eller i lande, som  

 Fællesskabet har indgået samarbejde med, såfremt værdipapirhandleren har  

 medvirket i handelen.
 Stk. 2. Fondsrådet kan bestemme, at indberetningspligt tillige  

 påhviler andre og kan desuden i særlige tilfælde udstrække  

 indberetningspligten til at omfatte unoterede værdipapirer.
 Stk. 3. Den indberetningspligtige skal opbevare dokumentation for  

 den indberettede handel i mindst 5 år, efter at indberetningen er foretaget.
 Stk. 4. Fondsrådet fastsætter bestemmelser om  

 indberetningspligten, herunder omfang og indhold, og hvortil der skal  

 indberettes, samt om betaling af gebyrer for offentliggørelse af  

 indberetninger.
Kapitel 10 Misbrug af oplysninger § 34. Reglerne i dette kapitel omfatter:
 1) Værdipapirer, der er optaget til notering eller handel på en fondsbørs  

 eller handles på et tilsvarende reguleret marked for værdipapirer i et land  

 inden for Den Europæiske Union eller i lande, som Fællesskabet har indgået  

 samarbejdsaftale med.
 2) Unoterede instrumenter og kontrakter, der er knyttet til et eller flere  

 værdipapirer, der er optaget til notering på en fondsbørs.
 Stk. 2. Ved intern viden forstås ikke offentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
Stk. 3. En oplysning anses i nærværende kapitel for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til en  

 fondsbørs, når oplysningen er videresendt herfra.
 § 35. Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en værdipapirhandler viden eller formodning om, at  

 den, der ønsker at købe eller sælge værdipapirer, er i besiddelse af intern  

 viden, må værdipapirhandleren ikke medvirke til handelens gennemførelse.
 Stk. 3. Uanset bestemmelsen i stk. 1 kan værdipapirhandlere  

 foretage sædvanlig handel, såfremt handelen sker på en kundes vegne og som et  

 normalt led i effektueringen af kundens ordre eller handelen sker som et  

 normalt led i værdipapirhandlerens funktion som marketmaker i det pågældende  

 værdipapir.
 Stk. 4. Bestemmelsen i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
 § 36. Den, der er i besiddelse af intern viden, må ikke videregive  

 denne viden til andre, medmindre videregivelsen er et normalt led i udøvelsen  

 af vedkommendes beskæftigelse, erhverv eller funktion.
 Stk. 2. Udstedere af værdipapirer, der er optaget til notering på  

 en fondsbørs, skal udarbejde interne regler med det formål at hindre, at  

 intern viden er tilgængelig for andre end dem, der har et behov herfor.  

 Tilsvarende regler skal udarbejdes af offentlige myndigheder og virksomheder,  

 herunder værdipapirhandlere, advokater og revisorer, som i kraft af deres  

 virksomhedsudøvelse regelmæssigt kommer i besiddelse af intern viden.
 § 37. En udsteder af værdipapirer, der er optaget til notering på  

 en fondsbørs, og dennes moderselskab skal udarbejde interne regler for  

 bestyrelsesmedlemmers, direktørers og andre medarbejderes adgang til for egen  

 eller tredjemands regning at handle med de af udstederen udstedte  

 børsnoterede værdipapirer og dertil knyttede finansielle kontrakter.
 Stk. 2. Offentlige myndigheder og virksomheder, herunder  

 værdipapirhandlere, advokater og revisorer, der i kraft af deres  

 virksomhedsudøvelse regelmæssigt kommer i besiddelse af intern viden, skal  

 udarbejde interne regler som foreskrevet i stk. 1. Er de i 1. pkt. nævnte  

 virksomheder organiseret som interessentskaber, kommanditselskaber eller  

 lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 36, stk.  

 2, skal på forlangende udleveres til den enkelte fondsbørs og Finanstilsynet.
§ 38. Medvirker en værdipapirhandler ved handel med værdipapirer,  

 skal den, der køber eller sælger værdipapirerne, identificere sig over for  

 værdipapirhandleren.
Identifikationen skal omfatte navn, adresse og CPR-  

 eller SE-nummer eller anden lignende identifikation, hvis den pågældende ikke  

 har et CPR- eller SE-nummer.
Sker handelen på vegne af tredjemand, skal dette  

 tillige oplyses.
 Stk. 2. Værdipapirhandleren skal registrere de i stk. 1 nævnte  

 oplysninger og opbevare oplysningerne i 5 år.
Kapitel 11 Autoriserede markedspladser § 39. Ved en autoriseret markedsplads forstås en virksomhed, der  

 har fået tilladelse til regelmæssig omsætning af værdipapirer, som er  

 unoterede.
 Stk. 2. Unoterede værdipapirer kan på en udsteders anmodning  

 optages til handel på en autoriseret markedsplads, såfremt lovens betingelser  

 er opfyldt, de pågældende unoterede værdipapirer er omfattet af den  

 autoriserede markedsplads' formålsbestemmelse og den autoriserede  

 markedsplads skønner, at handel med disse papirer har offentlig interesse.
 § 40. Virksomhed som autoriseret markedsplads må ikke påbegyndes,  

 før Finanstilsynet har meddelt tilladelse hertil.
Stk. 2. Tilladelsen er betinget af 1) at selskabet er et aktieselskab, der er registreret i Erhvervs- og  

 Selskabsstyrelsen, 2) at selskabet har en aktiekapital, der mindst skal udgøre 8 mio. kr., og 3) at virksomheden har udarbejdet en driftsplan, forretningsgange samt  

 kontrol- og sikkerhedsforanstaltninger.
 Stk. 3. Vedtægterne for en autoriseret markedsplads skal i  

 formålsbestemmelsen indeholde oplysninger om, hvilke typer af unoterede  

 værdipapirer der kan omsættes.
§ 41. Finanstilsynet kan nægte et selskab tilladelse til at drive  

 virksomhed som autoriseret markedsplads, hvis et medlem af selskabets  

 direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 42. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne eller en mindre kapitalandel, der  

 i øvrigt giver mulighed for at udøve en betydelig indflydelse på  

 forvaltningen af en autoriseret markedsplads, samt om størrelsen af disse  

 kapitalandele.
 Stk. 2. Såfremt kapitalejere, der er i besiddelse af de i stk. 1  

 fastsatte kapitalandele i en autoriseret markedsplads, modvirker en  

 forsvarlig drift af markedspladsen, kan Finanstilsynet ophæve den stemmeret,  

 der er knyttet til de pågældende ejeres kapitalandele, eller påbyde en  

 autoriseret markedsplads at følge bestemte retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelsen af den på generalforsamlingen  

 stemmeberettigede kapital.
 § 43. Bestyrelsen for en autoriseret markedsplads er ansvarlig  

 for, at markedspladsens virksomhed foregår på en hensigtsmæssig og  

 betryggende måde.
Stk. 2. Det påhviler det enkelte autoriserede marked 1) at sørge for, at de nødvendige værdipapirhandelssystemer og  

 informationssystemer er til rådighed, 2) at virke for, at handel finder sted på en måde, der sikrer, at handlen  

 foregår på en redelig og gennemskuelig måde og inden for lovgivningens rammer  

 sikrer alle berørte en ligelig behandling, og 3) at påse, at udstedere og medlemmer af den autoriserede markedsplads  

 overholder reglerne efter stk. 3.
Stk. 3. En autoriseret markedsplads skal fastsætte, 1) regler for optagelse af værdipapirer til handel på markedspladsen samt  

 udstederes og aktionærers oplysningsforpligtelser, 2) bestemmelser om pligt for udstedere af værdipapirer optaget til handel  

 på markedspladsen til at meddele markedspladsen oplysninger om værdipapiret  

 eller udstederen, 3) regler om vilkårene for at være medlem af markedspladsen, og 4) regler for indberetning af handel til løbende markedsovervågnings- og  

 informationsformål.
 Stk. 4. Hvis et medlem af den autoriserede markedsplads groft  

 eller gentagne gange tilsidesætter vilkårene for at være medlem af  

 markedspladsen, jf. stk. 3, nr. 3, kan den autoriserede markedsplads beslutte  

 at ophæve medlemskabet.
 Stk. 5. Regler fastsat i medfør af stk. 3, samt ændringer heri  

 skal anmeldes til Fondsrådet.
 Stk. 6. Fondsrådet kan give den autoriserede markedsplads pålæg om  

 at ændre de efter stk. 3 fastsatte regler, eller fastsætte supplerende regler  

 for de af stk. 3 omhandlede områder.
 § 44. En autoriseret markedsplads kan bestemme, at et unoteret  

 værdipapir ikke længere skal handles på markedspladsen, såfremt denne finder,  

 at det unoterede værdipapir ikke længere er i investorernes eller  

 værdipapirmarkedets interesse.
 Stk. 2. Mister en udsteder rådigheden over sit bo, kan dennes  

 værdipapirer ikke længere handles.
 Stk. 3. Fremsætter en udsteder, hvis unoterede værdipapirer  

 handles på markedspladsen, anmodning om at handlen skal ophøre, skal  

 anmodningen tages til følge, med mindre den autoriserede markedsplads finder,  

 at ophøret ikke er i investorernes eller værdipapirmarkedets interesse.
 Stk. 4. Handlen med et unoteret værdipapir skal ophøre senest  

 samtidig med, at værdipapiret optages til notering på en fondsbørs.
Stk. 5. Den autoriserede markedsplads fastsætter regler om de  

 nærmere betingelser for ophør af handel med unoterede værdipapirer.
Reglerne  

 samt ændringer heri skal anmeldes til Fondsrådet.
 Stk. 6. Fondsrådet kan give den autoriserede markedsplads pålæg om  

 at ændre reglerne i medfør af stk. 5, eller udstede supplerende regler for  

 det af stk. 5 omhandlede område.
 § 45. Den autoriserede markedsplads' bestyrelse, revisor samt  

 direktører og øvrige ansatte må ikke uberettiget røbe, hvad de under  

 udøvelsen af deres stilling eller hverv har fået kundskab om.
Stk. 2. Stk. 1 er ikke til hinder for at en autoriseret  

 markedsplads som led i et samarbejde med danske eller udenlandske  

 autoriserede markedspladser, fondsbørser, clearingcentraler og  

 værdipapircentraler videregiver oplysninger til disse, såfremt oplysningerne  

 er undergivet tilsvarende tavshedspligt hos modtagerne.
Omfattet af stk. 1 er  

 tillige oplysninger, som en autoriseret markedsplads modtager fra andre  

 autoriserede markedspladser, fondsbørser, clearingcentraler eller  

 værdipapircentraler med angivelse af, at oplysningerne er hemmelige eller  

 fortrolige, eller hvor dette følger af oplysningernes karakter.
 § 46. Den ansvarlige kapital i en autoriseret markedsplads  

 beregnes som den indbetalte aktiekapital fratrukket beholdningen af egne  

 aktier, immaterielle aktiver og årets løbende underskud og tillagt overkurs  

 ved emission samt reserver.
 Stk 2. Finanstilsynet kan fastsætte kapitaldækningsregler og  

 regler om afdækning af den autoriserede markedsplads' risici.
Kapitel 12 Prospekter ved første udbud af visse værdipapirer § 47. Dette kapitel finder anvendelse på første udbud til  

 offentligheden af værdipapirer, som ikke ønskes optaget til notering på en  

 fondsbørs.
Stk. 2. Reglerne i dette kapitel omfatter følgende værdipapirer 1) aktier og andre omsættelige værdipapirer, der kan sidestilles med  

 disse, 2) obligationer med en løbetid på mindst 1 år og andre omsættelige  

 værdipapirer, der kan sidestilles med disse, og 3) alle andre omsættelige værdipapirer, hvormed værdipapirer som nævnt  

 under nr. 1 eller 2, kan erhverves ved tegning eller ombytning.
 Stk. 3. Fondsrådet kan fastsætte regler om, at udbud af nærmere  

 bestemte værdipapirer undtages fra denne lov.
 § 48. Ved udbud af værdipapirer skal der offentliggøres et  

 prospekt, der skal være overskueligt og give et retvisende billede af  

 udstederens aktiver og passiver, dennes økonomiske stilling, resultater samt  

 forventede udvikling.
 Stk. 2. Prospektet skal indeholde oplysninger om de rettigheder,  

 der er knyttet til de udstedte værdipapirer.
 Stk. 3. Et prospekt, der opfylder de krav, der i medfør af lovens  

 kapitel 6 er fastsat til prospekter for værdipapirer, der ønskes optaget til  

 notering på en fondsbørs, kan træde i stedet for et prospekt som nævnt i stk.  

 1. Prospektet skal inden bekendtgørelse, jf. § 49, stk. 3, godkendes af  

 Fondsrådet.
Stk. 4. Et prospekt, der opfylder kravene til prospekter for  

 værdipapirer, som ønskes optaget til officiel notering på en fondsbørs i en  

 anden medlemsstat inden for Den Europæiske Union efter bestemmelser i  

 direktiv 80/390/EØF med senere ændringer, og som er godkendt af den  

 kompetente myndighed i den pågældende medlemsstat, sidestilles med et  

 prospekt som nævnt i stk. 1. Prospektet skal være affattet på et sprog  

 godkendt af Fondsrådet.
Prospektet skal inden bekendtgørelse, jf. § 43, stk.  

 3, forelægges Fondsrådet, der påser, at betingelserne efter 1. og 2. pkt. er  

 opfyldt.
 Stk. 5. Fondsrådet fastsætter regler om prospektets indhold.
 § 49. Prospekter, som nævnt i § 48, skal indsendes til Fondsrådet.
 Stk. 2. Fondsrådet påser, at prospekter, som nævnt i § 48,  

 opfylder forskrifterne i dette kapitel og bestemmelser fastsat i medfør  

 heraf.
 Stk. 3. Modtagelse af prospekter, som nævnt i § 48, registreres i  

 og offentliggøres af Erhvervs- og Selskabsstyrelsen.
 Stk. 4. Fondsrådet fastsætter regler om betaling af gebyrer for  

 behandling af prospekter.
 Stk. 5. Erhvervs- og Selskabsstyrelsen fastsætter regler om  

 offentliggørelse af modtagelse af prospekter omfattet af dette kapitel og om  

 betaling af gebyrer for offentliggørelsen.
 § 50. Udbud til offentligheden må ikke finde sted, før prospektet  

 er offentliggjort efter de regler, som er fastsat i medfør af § 49, stk. 4.
 Stk. 2. Fondsrådet kan fastsætte regler om det nærmere indhold af  

 udbudsmateriale.
Kapitel 13 Værdipapirmæglere § 51. Ved værdipapirmæglervirksomhed forstås regelmæssig drift af  

 et marked, hvor der mellem værdipapirhandlere samt Danmarks Nationalbank  

 formidles aftaler om køb og salg af værdipapirer, der er optaget til notering  

 eller handel på en fondsbørs.
 Stk. 2. Fondsrådet kan efter indstilling fra den fondsbørs, hvor  

 det pågældende værdipapir er noteret eller handlet, tillade, at der etableres  

 værdipapirmæglervirksomhed og kan i forbindelse hermed fastsætte de nærmere  

 vilkår for værdipapirmægleres virksomhed.
 Stk. 3. Finanstilsynet kan fastsætte kapitaldækningsregler og  

 regler om afdækning af værdipapirmægleres risici.
§ 52. Værdipapirmæglervirksomhed må ikke påbegyndes, før  

 Finanstilsynet har meddelt tilladelse hertil.
Tilladelsen er betinget af, at  

 selskabet er et aktieselskab, der er registreret i Erhvervs- og  

 Selskabsstyrelsen, og at selskabet har udarbejdet en driftsplan,  

 forretningsgange, samt kontrol- og sikkerhedsforanstaltninger.
Stk. 2. Finanstilsynet kan nægte et selskab tilladelse til at  

 drive virksomhed som værdipapirmægler, hvis et medlem af selskabets direktion  

 eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og de udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 3. Når tilladelsen nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 53. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne eller en mindre kapitalandel, der  

 i øvrigt giver mulighed for at udøve en betydelig indflydelse på  

 forvaltningen af en værdipapirmæglervirksomhed, samt om størrelsen af disse  

 kapitalandele.
 Stk. 2. Såfremt kapitalejere, der er i besiddelse af de i stk. 1  

 fastsatte kapitalandele i en værdipapirmæglervirksomhed, modvirker en  

 forsvarlig drift af denne, kan Finanstilsynet ophæve den stemmeret, der er  

 knyttet til de pågældende ejeres kapitalandele, eller påbyde en  

 værdipapirmæglervirksomhed at følge bestemte retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelsen af den på generalforsamlingen  

 stemmeberettigede kapital.
§ 54. Årsregnskabet og årsberetningen for en værdipapirmægler skal  

 indsendes til Finanstilsynet.
Finanstilsynet sender et eksemplar af  

 årsregnskabet og årsberetningen til Erhvervs- og Selskabsstyrelsen, som  

 bekendtgør modtagelsen i Statstidende.
De modtagne årsregnskaber og  

 årsberetninger er offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte bestemmelser om  

 værdipapirmægleres regnskabsaflæggelse og om revisionens gennemførelse.
Kapitel 14 Pengemarkedsmæglere § 55. Ved virksomhed som pengemarkedsmægler forstås regelmæssig  

 drift af et marked, hvor der mellem deltagerne på pengemarkedet formidles  

 aftaler om 1) ind- og udlån, 2) pengemarkedsrelaterede værdipapirer, der er optaget til notering eller  

 handel på en fondsbørs, og 3) andre pengemarkedsrelaterede værdipapirer.
 Stk. 2. Aftaler mellem værdipapirhandlere samt Danmarks  

 Nationalbank om de i stk. 1, nr. 2, omfattede værdipapirer kan kun  

 regelmæssigt formidles af fondsbørser og autoriserede pengemarkedsmæglere.
Stk. 3. Fondsrådet kan fastsætte bestemmelser for autoriserede  

 pengemarkedsmægleres formidling af pengemarkedsrelaterede værdipapirer, der  

 er optaget til notering eller handel på en fondsbørs.
Fondsrådet kan  

 bestemme, at en autoriseret pengemarkedsmægler må udøve virksomhed som  

 værdipapirmægler.
§ 56. Autoriseret pengemarkedsmæglervirksomhed må ikke påbegyndes,  

 før Finanstilsynet har meddelt tilladelse hertil.
Tilladelsen er betinget af,  

 at selskabet er et aktieselskab, der er registreret i Erhvervs- og  

 Selskabsstyrelsen, og at selskabet har udarbejdet en driftsplan,  

 forretningsgange, samt kontrol- og sikkerhedsforanstaltninger.
Stk. 2. Finanstilsynet kan nægte et selskab tilladelse til at  

 drive virksomhed som autoriseret pengemarkedsmægler, hvis et medlem af  

 selskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 3. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 57. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne eller en mindre kapitalandel, der  

 i øvrigt giver mulighed for at udøve en betydelig indflydelse på  

 forvaltningen af en autoriseret pengemarkedsmæglervirksomhed, samt om  

 størrelsen af disse kapitalandele.
 Stk. 2. Såfremt kapitalejere, der er i besiddelse af de i stk. 1  

 fastsatte kapitalandele i en autoriseret pengemarkedsmæglervirksomhed,  

 modvirker en forsvarlig drift af denne, kan Finanstilsynet ophæve den  

 stemmeret, der er knyttet til de pågældende ejeres kapitalandele, eller  

 påbyde en autoriseret pengemarkedsmæglervirksomhed at følge bestemte  

 retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelsen af den på generalforsamlingen  

 stemmeberettigede kapital.
 § 58. En autoriseret pengemarkedsmægler skal udøve sin virksomhed  

 i overensstemmelse med god værdipapirhandelsskik.
 Stk. 2. Det påhviler herunder den autoriserede pengemarkedsmægler  

 at sikre, at formidlingen sker på en redelig og gennemskuelig måde og inden  

 for lovgivningens rammer at sikre alle berørte en ligelig behandling.
§ 59. Årsregnskabet og årsberetningen for en autoriseret  

 pengemarkedsmægler skal indsendes til Finanstilsynet.
Finanstilsynet sender  

 et eksemplar af årsregnskabet og årsberetningen til Erhvervs- og  

 Selskabsstyrelsen, som bekendtgør modtagelsen i Statstidende.
De modtagne  

 årsregnskaber og årsberetninger er offentligt tilgængelige i Erhvervs- og  

 Selskabsstyrelsen.
 Stk. 2. Finanstilsynet kan fastsætte bestemmelser om autoriserede  

 pengemarkedsmægleres regnskabsaflæggelse og om revisionens gennemførelse.
Kapitel 15 Clearing og afvikling § 60. Ved clearing forstås opgørelse af forpligtelser og  

 rettigheder ved en aftalt udveksling af ydelser i forbindelse med  

 transaktioner med værdipapirer.
 Stk. 2. Ved afvikling forstås udveksling af ydelser til opfyldelse  

 af parternes forpligtelser i forbindelse med transaktioner med værdipapirer.
Stk. 3. Ved clearingvirksomhed forstås regelmæssig virksomhed, som  

 består i på clearingdeltagernes vegne at gennemføre clearing, afvikling eller  

 clearing og afvikling af transaktioner med værdipapirer, herunder at indtræde  

 som part i transaktionerne eller på anden måde sikre transaktionernes  

 gennemførelse.
Finanstilsynet afgør i tvivlstilfælde, om der foreligger  

 clearingvirksomhed.
 Stk. 4. Ved en clearingcentral forstås et aktieselskab, der driver  

 clearingvirksomhed.
 Stk. 5. Ved en clearingdeltager forstås en part, der har indgået  

 en aftale med en clearingcentral om regelmæssigt at deltage i clearing,  

 afvikling eller clearing og afvikling.
 § 61. Clearingvirksomhed må alene drives af clearingcentraler og  

 Danmarks Nationalbank.
 Stk. 2. Bestemmelserne i kapitlerne 16-20 med undtagelse af § 66,  

 stk. 2, og §§ 71-72 finder ikke anvendelse for Danmarks Nationalbank.
Kapitel 16 Clearingcentralers tilladelse og organisation § 62. Clearingvirksomhed må ikke påbegyndes, før Finanstilsynet  

 har meddelt tilladelse hertil.
Stk. 2. Tilladelse er betinget af 1) at selskabet er et aktieselskab, der er registreret i Erhvervs- og  

 Selskabsstyrelsen, 2) at selskabet har en aktiekapital, der mindst skal udgøre 40 mio. kr.,  

 samt 3) at virksomheden har udarbejdet en driftsplan, forretningsgange samt  

 kontrol- og sikkerhedsforanstaltninger.
§ 63. Finanstilsynet kan nægte et selskab tilladelse til at drive  

 clearingvirksomhed, hvis et medlem af centralens direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 64. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne eller en mindre kapitalandel, der  

 i øvrigt giver mulighed for at udøve en betydelig indflydelse på  

 forvaltningen af en clearingcentral, samt om størrelsen af disse  

 kapitalandele.
 Stk. 2. Såfremt kapitalejere, der er i besiddelse af de i stk. 1  

 fastsatte kapitalandele i en clearingcentral, modvirker en forsvarlig drift  

 af denne, kan Finanstilsynet ophæve den stemmeret, der er knyttet til de  

 pågældende ejeres kapitalandele, eller påbyde en clearingcentral at følge  

 bestemte retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelse af den på generalforsamlingen  

 stemmeberettigede kapital.
 § 65. Clearingcentralens bestyrelse, revisor samt direktører og  

 øvrige ansatte må ikke uberettiget røbe, hvad de under udøvelsen af deres  

 hverv har fået kundskab om.
Stk. 2. Stk. 1 er ikke til hinder for, at clearingcentralen som  

 led i et samarbejde med danske eller udenlandske fondsbørser, autoriserede  

 markedspladser, clearingcentraler eller værdipapircentraler videregiver  

 oplysninger til disse, såfremt oplysningerne er undergivet tilsvarende  

 tavshedspligt hos modtagerne.
Omfattet af stk. 1 er tillige oplysninger, som  

 clearingcentralen modtager fra andre fondsbørser, autoriserede  

 markedspladser, clearingcentraler eller værdipapircentraler med angivelse af,  

 at oplysningerne er hemmelige eller fortrolige, eller hvor dette følger af  

 oplysningernes karakter.
Kapitel 17 Tilslutning til en clearingcentral § 66. En clearingdeltager skal indgå en tilslutningsaftale med  

 clearingcentralen.
Tilslutningen kan ske med henblik på at cleare og afvikle  

 egne, tredjemands eller egne og tredjemands transaktioner med værdipapirer.
 Stk. 2. Alene værdipapirhandlere, clearingcentraler og Danmarks  

 Nationalbank kan cleare og afvikle transaktioner på vegne af tredjemand.
 Stk. 3. Værdipapirhandlere har adgang til at indgå  

 tilslutningsaftale med clearingcentralen, såfremt de opfylder betingelserne i  

 stk. 4. Clearingcentralen kan bestemme, at andre kan få adgang til at indgå  

 tilslutningsaftale.
Stk. 4. Clearingcentralen fastsætter reglerne for tilslutningen  

 som clearingdeltager, herunder de regler, som clearingdeltagere skal opfylde  

 for at deltage i clearing og afvikling af egne, tredjemands eller egne og  

 tredjemands transaktioner.
Reglerne samt ændringer heri skal anmeldes til  

 Fondsrådet.
 Stk. 5. Fondsrådet kan give clearingcentralen pålæg om at ændre  

 regler fastsat i medfør af stk. 4 eller fastsætte supplerende regler for det  

 i stk. 4 omhandlede område.
 Stk. 6. Hvis en clearingdeltager groft eller gentagne gange  

 tilsidesætter vilkårene for tilslutning, kan clearingcentralen beslutte at  

 ophæve tilslutningsaftalen.
Kapitel 18 Clearingcentralens virksomhed § 67. Bestyrelsen for en clearingcentral er ansvarlig for, at  

 centralens virksomhed foregår på en hensigtsmæssig og betryggende måde.
Det  

 påhviler den enkelte clearingcentral at fastsætte regler for clearing og  

 afvikling og sikre alle berørte ligelig behandling.
 Stk. 2. En clearingcentral kan fastsætte nærmere regler om de  

 finansielle kontrakter, der kan registreres i centralen.
 Stk. 3. Bestemmelserne i aktieselskabslovens § 56, stk. 5 finder  

 tilsvarende anvendelse på clearingcentraler.
 Stk. 4. Direktører og andre ansatte i en clearingcentral må ikke  

 for egen regning udføre eller deltage i spekulationsforretninger med  

 værdipapirer.
 Stk. 5. De i stk. 1 og 2 nævnte regler samt ændringer heri skal  

 anmeldes til Fondsrådet.
 Stk. 6. Fondsrådet kan give clearingcentralen pålæg om at ændre de  

 efter stk. 1 eller 2 fastsatte regler, eller fastsætte supplerende regler for  

 de af stk. 1 og 2 omhandlede områder.
§ 68. En clearingcentral kan føre kontantkonti for  

 clearingdeltagerne og foranstalte långivning og låntagning af penge og  

 værdipapirer i forbindelse med clearing, afvikling eller clearing og  

 afvikling af værdipapirtransaktioner.
Nærmere regler herom fastsættes i en  

 tilslutningsaftale, jf. § 66.
Stk. 2. En clearingcentral kan drive anden virksomhed, der er  

 accessorisk til clearingvirksomhed.
Finanstilsynet kan beslutte, at den  

 accessoriske virksomhed skal udøves i et andet selskab.
Stk. 3. Hvis en clearingcentral tillige driver  

 fondsbørsvirksomhed, finder bestemmelserne i § 8, stk. 3, §§ 13-16, § 17,  

 stk. 1 og 3, § 18, § 19, stk. 2 og 3, samt kapitlerne 6-10 anvendelse på  

 selskabets virksomhed.
Regler udstedt i medfør af § 15, stk. 3, og kapitlerne  

 6-10 finder tilsvarende anvendelse.
 Stk. 4. Hvis en clearingcentral tillige driver virksomhed som  

 værdipapircentral, finder bestemmelserne i § 76, § 77, stk. 2 og stk. 3 nr.  

 2, § 80, stk. 1 og stk. 4-5 og §§ 82-105 anvendelse på selskabets virksomhed.
 Stk. 5. Hvis en clearingcentral tillige driver autoriseret  

 markedspladsvirksomhed, finder bestemmelserne i kapitel 11 med undtagelse af  

 § 40, stk. 1 og 2 og § 41 anvendelse på selskabets virksomhed.
 Stk. 6. Hvis en clearingcentral tillige driver  

 værdipapirmæglervirksomhed, finder bestemmelserne i kapitel 13 anvendelse.
 Stk. 7. Aftaler af vidtrækkende betydning som en clearingcentral  

 indgår med andre virksomheder på børs-, autoriseret markedsplads-, clearing-,  

 registrerings- og betalingsformidlingsområdet skal godkendes af  

 Finanstilsynet.
 Stk. 8. En clearingcentral kan ikke fusionere med et andet selskab  

 uden Finanstilsynets godkendelse.
 § 69. En clearingcentral skal indberette til Finanstilsynet, hvis  

 den bliver bekendt med eller har formodning om, at nogen har overtrådt loven  

 eller bekendtgørelser i henhold til loven eller groft eller gentagne gange  

 har overtrådt regler udstedt af clearingcentralen.
 Stk. 2. Ændringer i en clearingcentrals ledelse eller revision,  

 skal inden 2 uger meddeles til Finanstilsynet.
Kapitel 19 Solvens og risikoafdækning § 70. Den ansvarlige kapital i en clearingcentral beregnes som den  

 indbetalte aktiekapital fratrukket beholdningen af egne aktier, immaterielle  

 aktiver og årets løbende underskud og tillagt overkurs ved emission samt  

 reserver.
 Stk 2. Finanstilsynet kan fastsætte kapitaldækningsregler og  

 regler om afdækning af clearingcentralens risici.
 § 71. Yder en clearingcentral eller clearingdeltager lån i  

 forbindelse med afvikling af en værdipapirhandel i en clearingcentral, kan  

 det forinden være aftalt med låntager, at de af låntagerens fondsaktiver, der  

 opbevares på et i aftalen angivet depot i en værdipapircentral, kan tjene til  

 sikkerhed for indfrielsen af lånet.
Stk. 2. Er aftalen registreret i værdipapircentralen, og  

 konstateres der i forbindelse med en afvikling behov for at udnytte  

 sikkerhedsretten, kan långiveren i umiddelbar tilknytning til afviklingens  

 gennemførelse anmelde sikkerhedsretten over for værdipapircentralen med  

 henblik på registrering.
Alene ved en sådan registrering opnås beskyttelse  

 mod retsforfølgning og aftaleerhververe efter reglerne i kapitel 26.
Stk. 3. Har en clearingcentral eller en cleringdeltager betalt for  

 en andens erhvervelse af fondsaktiver, som afvikles gennem en  

 clearingcentral, kan der i en værdipapircentral til sikkerhed for långiverens  

 krav mod erhververen registreres pant i den del af de erhvervede  

 fondsaktiver, som samtidigt registreres på erhververens konto i  

 værdipapircentralen, og som ikke efter aftale med långiveren er  

 videreoverdraget ved salg afviklet på samme tidspunkt som erhvervelsen.
Ved  

 registreringen af panteretten opnås beskyttelse mod retsforfølgning og  

 aftaleerhververe efter reglerne i kapitel 26.
Stk. 4. Finanstilsynet fastsætter nærmere regler om, inden for  

 hvilke tidsfrister sikkerhedsretten efter stk. 2 og panteretten efter stk. 3  

 skal gøres gældende.
Registrering af sikkerhedsretten og panteretten slettes  

 uden meddelelse efter § 91, såfremt sikkerhedsretten eller panteretten ikke  

 er gjort gældende inden fristens udløb.
 § 72. Fondsaktiver, der er stillet til sikkerhed i henhold til §  

 71, stk. 2 eller stk. 3, kan, hvis der er indgået en forudgående aftale  

 herom, realiseres straks efter udløbet af den af Finanstilsynet i medfør af §  

 71, stk. 4, fastsatte frist, såfremt låntageren ikke forinden har opfyldt  

 sine forpligtelser.
 Stk. 2. Værdipapirer, der er stillet til sikkerhed over for en  

 clearingcentral eller enclearingdeltager til opfyldelse af clearingcentralens  

 regler om sikkerhedsstillelse, kan realiseres straks, hvis der er indgået en  

 forudgående aftale herom, og der foreligger en misligholdelse af  

 clearingcentralens regler om sikkerhedsstillelse.
Kapitel 20 Regnskab og revision § 73. Årsregnskab og årsberetningen for en clearingcentral skal  

 indsendes til Finanstilsynet.
Finanstilsynet sender et eksemplar af  

 årsregnskabet og årsberetningen til Erhvervs- og Selskabsstyrelsen, som  

 bekendtgør modtagelsen i Statstidende.
De modtagne årsregnskaber og  

 årsberetninger er offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte regler om clearingcentralens  

 regnskabsaflæggelse og om revisionens, herunder systemrevisionens  

 gennemførelse i en clearingcentral.
 Stk. 3. Finanstilsynet kan fastsætte regler om regnskab på  

 konsolideret basis.
Kapitel 21 Nettingbestemmelser § 74. En aftale mellem to eller flere parter om, at samtlige  

 anmeldte fordringer, der har tilknytning til en clearingcentrals eller  

 Danmarks Nationalbanks udøvelse af clearingvirksomhed, jf. § 60, stk. 3,  

 eller forbindelse til et betalingssystem, der afvikles over konti i Danmarks  

 Nationalbank, skal afregnes mod hinanden (nettes), kan med retsvirkning over  

 for boet og kreditorerne tillige indeholde en bestemmelse om, at de  

 pågældende fordringer skal slutafregnes eller føres tilbage i deres helhed,  

 såfremt en af parterne erklæres konkurs, eller der anmeldes  

 betalingsstandsning, eller åbnes tvangsakkord.
En sådan aftale skal dog for  

 at have retsvirkning over for boet og kreditorerne inden konkursen,  

 anmeldelsen af betalingsstandsning eller åbningen af tvangsakkord være  

 indsendt til Finanstilsynet, og indeholde objektive betingelser om, i hvilke  

 tilfælde anmeldte men endnu ikke opfyldte fordringer enten 1) opfyldes i overensstemmelse med aftalen, eller 2) tilbageføres i deres helhed.
 Stk. 2. Finanstilsynet kan godkende, at aftaler om netting med  

 udenlandske clearingcentraler eller tilsvarende udenlandske institutioner får  

 retsvirkning i henhold til stk. 1.
 Stk. 3. Finanstilsynet fastsætter ved bekendtgørelse, i hvilke  

 systemer netting med retsvirkning i henhold til bestemmelserne i stk. 1 og 2,  

 kan finde anvendelse.
 § 75. En aftale mellem to parter om, at samtlige deres indbyrdes  

 fordringer, som er opstået i forbindelse med handel med valuta og handel med  

 værdipapirer omfattet af denne lov, skal afregnes mod hinanden løbende eller  

 ved en parts misligholdelse af sine aftalemæssige forpligtelser (nettes), kan  

 med retsvirkning over for boet og kreditorerne tillige indeholde en  

 bestemmelse om, at de pågældende fordringer skal slutafregnes, såfremt en af  

 parterne erklæres konkurs, eller der anmeldes betalingsstandsning, eller  

 åbnes tvangsakkord, eller afgår ved døden.
Kapitel 22 Udstedelse og registrering af dematerialiserede værdipapirer § 76. Værdipapirer kan udstedes og overdrages i papirløs form  

 (dematerialiseret).
 Stk. 2. Ved fondsaktiver forstås i denne lov omsættelige  

 dematerialiserede værdipapirer, der er registreret i en værdipapircentral.
 Stk. 3. Ved registrering forstås udstedelse af fondsaktiver og  

 indskrivning af rettigheder over disse i et centralt register i en  

 værdipapircentral.
 Stk. 4. Som fondsaktiver kan endvidere registreres andre lignende  

 værdipapirer efter en værdipapircentrals bestyrelses beslutning, jf. § 80.
Stk. 5. Ved registreringsvirksomhed forstås regelmæssig  

 virksomhed, der består i at registrere fondsaktiver.
Finanstilsynet afgør i  

 tvivlstilfælde, om der foreligger registreringsvirksomhed.
 Stk. 6. Ved en værdipapircentral forstås et aktieselskab, der  

 driver registreringsvirksomhed.
Kapitel 23 Værdipapircentralers tilladelse og organisation § 77. Registreringsvirksomhed må alene drives af  

 værdipapircentraler.
 Stk. 2. Registreringsvirksomhed må ikke påbegyndes, før  

 Finanstilsynet har meddelt tilladelse hertil.
Stk. 3. Tilladelsen er betinget af 1) at selskabet er et aktieselskab, der er registreret i Erhvervs- og  

 Selskabsstyrelsen, 2) at selskabet har en aktiekapital, der mindst skal udgøre 40 mio. kr. og  

 har et kapitalberedskab, jf. § 105, og 3) at selskabet har udarbejdet fornødne driftsplaner, forretningsgange  

 samt kontrol- og sikkerhedsforanstaltninger.
 Stk. 4. Regler om en værdipapircentralsvirksomhed fastsættes i  

 selskabets vedtægter, der godkendes af Finanstilsynet.
§ 78. Finanstilsynet kan nægte et selskab tilladelse til at drive  

 registreringsvirksomhed, såfremt et medlem af selskabets direktion eller  

 bestyrelse 1) må skønnes ikke at have fyldestgørende erfaring til at forestå  

 registreringen, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller hverv har udvist en sådan adfærd, at der er grund til  

 at antage, at den pågældende ikke vil varetage stillingen på forsvarlig måde.
Stk. 2. Når tilladelse nægtes, skal dette begrundes og meddeles  

 ansøgeren senest 3 måneder efter ansøgningens modtagelse, eller hvis  

 ansøgningen er ufuldstændig, senest 3 måneder efter, at ansøgeren har  

 fremsendt de oplysninger, der er nødvendige for at træffe afgørelsen.
Der  

 træffes under alle omstændigheder afgørelse senest 6 måneder efter  

 ansøgningens modtagelse.
 § 79. Enhver fysisk og juridisk person skal underrette  

 Finanstilsynet om disses direkte eller indirekte erhvervelse af mindst 10  

 pct. af kapitalen eller stemmerettighederne eller en mindre kapitalandel, der  

 i øvrigt giver mulighed for at udøve en betydelig indflydelse på  

 forvaltningen af en værdipapircentral, samt om størrelsen af disse  

 kapitalandele.
 Stk. 2. Såfremt kapitalejere, der er i besiddelse af de i stk. 1,  

 fastsatte kapitalandele i en værdipapircentral, modvirker en forsvarlig drift  

 af denne, kan Finanstilsynet ophæve den stemmeret, der er knyttet til de  

 pågældende ejeres kapitalandele, eller påbyde centralen at følge bestemte  

 retningslinier.
 Stk. 3. Har Finanstilsynet ophævet stemmeretten i medfør af stk.  

 2, kan kapitalandelen ikke indgå i opgørelsen af den på generalforsamlingen  

 stemmeberettigede kapital.
Kapitel 24 Værdipapircentralers virksomhed § 80. En værdipapircentrals bestyrelse er ansvarlig for, at  

 centralens virksomhed foregår på en betryggende og hensigtsmæssig måde.
Det  

 påhviler den enkelte værdipapircentral at fastsætte regler om registrering af  

 værdipapirer som fondsaktiver og om, hvilke værdipapirer der kan optages til  

 registrering i centralen som fondsaktiver.
Disse regler skal sikre alle  

 berørte en ligelig behandling og skal godkendes af Finanstilsynet.
 Stk. 2. Aktieselskabslovens § 56, stk. 5 finder tilsvarende  

 anvendelse på værdipapircentraler.
 Stk. 3. Direktører og andre ansatte i en værdipapircentral må ikke  

 for egen regning udføre eller deltage i spekulationsforretninger med  

 værdipapirer.
 Stk. 4. En værdipapircentral må ikke afgive oplysninger vedrørende  

 det registrerede til andre end de efter kapitel 25 tilsluttede virksomheder.
 Stk. 5. Erhvervsministeren kan bestemme, at en værdipapircentral i  

 et nærmere bestemt omfang skal afgive oplysninger om det registrerede til en  

 offentlig myndighed.
 Stk. 6. Værdipapircentralens bestyrelse, revisorer samt direktører  

 og øvrige ansatte må ikke uberettiget røbe, hvad de under udøvelsen af deres  

 stilling eller hverv har fået kundskab om.
 § 81. En værdipapircentral kan drive accessorisk virksomhed.  

 Finanstilsynet kan beslutte, at den accessoriske virksomhed skal udøves i et  

 andet selskab.
 Stk. 2. Hvis en værdipapircentral tillige driver  

 clearingvirksomhed finder bestemmelserne i §§ 65 og 66, § 67, stk. 1-2 og 4,  

 § 68, stk. 1 og 2, samt § 69 og § 71 anvendelse på selskabets virksomhed.  

 Regler udstedt i medfør af § 70 og § 72, stk. 2 finder tilsvarende  

 anvendelse.
Stk. 3. Hvis en værdipapircentral tillige driver  

 fondsbørsvirksomhed, finder bestemmelserne i § 8, stk. 3, §§ 13-16, § 17,  

 stk. 1 og 3, § 18, § 19, stk. 2 og 3, samt kapitlerne 6-10 anvendelse på  

 selskabets virksomhed.
Regler udstedt i medfør af § 15, stk. 3 og kapitlerne  

 6-10 finder tilsvarende anvendelse.
 Stk. 4. Hvis en værdipapircentral tillige driver autoriseret  

 markedspladsvirksomhed, finder bestemmelserne i kapitel 11 med undtagelse af  

 § 40, stk. 1 og 2, og § 41 anvendelse på selskabets virksomhed.
 Stk. 5. Aftaler af vidtrækkende betydning, som en  

 værdipapircentral indgår med andre virksomheder på børs-, autoriseret  

 markedsplads-, værdipapirmægler-, clearing-, registrerings- og  

 betalingsformidlingsområdet skal godkendes af Finanstilsynet.
 Stk. 6. En værdipapircentral kan ikke fusionere med et andet  

 selskab uden Finanstilsynets godkendelse.
 § 82. En værdipapircentral skal indberette til Finanstilsynet,  

 hvis den bliver bekendt med, at nogen har overtrådt denne lov eller  

 bekendtgørelser i henhold til loven eller groft eller gentagne gange har  

 overtrådt regler udstedt af værdipapircentralen.
 Stk. 2. Ændringer i en værdipapircentrals ledelse eller revision  

 skal hurtigst muligt meddeles til Finanstilsynet.
 § 83. En værdipapircentrals ansvarlige kapital beregnes som den  

 indbetalte aktiekapital fratrukket beholdningen af egne aktier, immaterielle  

 aktiver og årets løbende underskud og tillagt overkurs ved emission samt  

 reserver.
§ 84. Årsregnskab og årsberetningen for en værdipapircentral skal  

 indsendes til Finanstilsynet.
Finanstilsynet sender et eksemplar af  

 årsregnskabet og årsberetningen til Erhvervs- og Selskabsstyrelsen, som  

 bekendtgør modtagelsen i Statstidende.
De modtagne årsregnskaber og  

 årsberetninger er offentligt tilgængelige i Erhvervs- og Selskabsstyrelsen.
 Stk. 2. Finanstilsynet kan fastsætte regler om systemrevisionens  

 gennemførelse i værdipapircentraler.
Kapitel 25 Tilslutning til en værdipapircentral § 85. Ret til at foretage indrapportering til registrering i en  

 værdipapircentral på dennes vegne og med retsvirkning i henhold til §§ 89-98  

 (kontoførende institutter) tilkommer ud over den pågældende  

 værdipapircentral:
1) Danmarks Nationalbank og Kongeriget Danmarks Hypotekbank og  

 Finansforvaltning, 2) banker, sparekasser og andelskasser (pengeinstitutter), 3) kreditinstitutter med særlig tilladelse, 4) fondsmæglerselskaber, der er tilsluttet en fondsbørs, 5) realkreditinstitutter, 6) virksomheder, der drives i fællesskab af virksomheder, som omfattes af  

 nr. 2-5, og som har til formål at forvalte værdipapirer, 7) obligationsudstedende institutter for så vidt angår fondsaktiver, der  

 er udstedt af det pågældende institut, samt 8) clearingcentraler.
 Stk. 2. Ret til at indhente oplysninger om konti direkte i en  

 værdipapircentral og overføre meddelelser om salg gennem værdipapircentralen  

 til de kontoførende institutter eller en clearingcentral samt foretage  

 anmeldelser om registrering på egne konti direkte til en værdipapircentral  

 tilkommer storkunder.
 § 86. Udenlandske værdipapircentraler og depotsteder, som er under  

 offentligt tilsyn, kan efter Finanstilsynets godkendelse foretage  

 indrapportering til registrering i en værdipapircentral på dennes vegne og  

 med retsvirkning i henhold til §§ 89-98 (udlandscentraler).
 Stk. 2. En værdipapircentral kan efter Finanstilsynets godkendelse  

 foretage registreringer i udlandscentraler.
 § 87. De af § 85, stk. 1, og § 86 omfattede virksomheder skal  

 indgå en tilslutningsaftale med en værdipapircentral som betingelse for, at  

 de kan opnå adgang til at indrapportere til registrering i den pågældende  

 central.
 Stk. 2. De af § 85, stk. 2, omfattede storkunder, skal indgå en  

 tilslutningsaftale med en værdipapircentral, som betingelse for, at de kan  

 opnå adgang til at indhente oplysninger om konti, overføre meddelelser om  

 salg og foretage anmeldelser om registreringer på egne konti direkte i den  

 pågældende central.
 § 88. Finanstilsynet fastsætter regler om grundlaget for og  

 fremgangsmåden ved registrering og om godkendelse af personer, der som  

 ansatte i en værdipapircentral eller et kontoførende institut kan udføre de  

 med registreringen forbundne opgaver.
 Stk. 2. Finanstilsynet kan fastsætte nærmere regler om  

 registrering af begrænsede rettigheder over fondsaktiver samt regler om  

 værdipapircentralers eller kontoførende institutters adgang til at opkræve  

 gebyrer for forvaltning af fondsaktiver og for registreringer vedrørende  

 disse.
Kapitel 26 Retsvirkninger af registrering m.v.
 § 89. Rettigheder over fondsaktiver skal registreres i en  

 værdipapircentral for at opnå beskyttelse mod retsforfølgning og  

 aftaleerhververe.
 Stk. 2. Den aftale eller retsforfølgning, der skal kunne fortrænge  

 en ikke registreret ret, skal selv være registreret, og en erhverver ifølge  

 aftale skal være i god tro ved anmeldelsen til det kontoførende institut.
 Stk. 3. Registreringens retsvirkninger regnes fra tidspunktet for  

 den endelige prøvelse i værdipapircentralen.
 Stk. 4. Et kontoførende institut har pligt til uden ophold at  

 indrapportere modtagne anmeldelser til registrering i en værdipapircentral.
§ 90. Såfremt det kontoførende institut er i tvivl med hensyn til  

 faktiske eller retlige forhold af betydning for registreringen, eller nogen  

 over for dette gør gældende, at den påtænkte registrering vil krænke hans  

 rettigheder, skal instituttet foretage indrapportering til foreløbig  

 registrering.
Den pågældende værdipapircentral træffer herefter beslutning  

 om, hvorledes den endelige registrering kan ske.
§ 91. Der gives meddelelse om registreringen til den eller de  

 efter registeret berettigede og til anmelderen.
Der gives meddelelse om  

 eventuelle hindringer for registreringen.
Ved ændring eller udslettelse gives  

 så vidt muligt meddelelse til den efter registeret berettigede.
 Stk. 2. Meddelelse gives af værdipapircentralen eller på dennes  

 vegne af det kontoførende institut efter aftale med værdipapircentralen.
Stk. 3. De efter registret berettigede og anmeldere kan vælge, at  

 meddelelser i forbindelse med ændringer i det registrerede skal gives  

 periodisk og kan ligeledes fravælge meddelelser om ændringer helt eller  

 delvist.
Valg og fravalg registreres på den pågældende konto.
 Stk. 4. Finanstilsynet fastsætter nærmere regler om meddelelser,  

 herunder hvorledes meddelelser kan gives.
§ 92. Når registreringen af en aftale om rettigheder over  

 fondsaktiver er endeligt gennemført i en værdipapircentral, kan en godtroende  

 erhverver ifølge registreret aftale ikke mødes med nogen indsigelse mod  

 gyldigheden af aftalen.
Dog bevares den indsigelse, at aftalen er ugyldig som  

 følge af falsk eller voldelig tvang.
 § 93. §§ 15-18 i lov om gældsbreve finder tilsvarende anvendelse  

 over for skyldneren ifølge fondsaktiver, som svarer til omsætningsgældsbreve,  

 således at endelig registrering i en værdipapircentral træder i stedet for  

 ihændehavelse af gældsbrevet.
 § 94. Værdipapircentraler fastsætter regler om udbetaling.
Stk. 2. Betaler en værdipapircentral på udsteders vegne i god tro  

 til den, som ifølge registeret er berettiget til at modtage betalingen,  

 frigøres værdipapircentralen, selv om den pågældende manglede ret til at  

 modtage betalingen eller var umyndig.
Dette gælder dog ikke, såfremt den  

 efter registeret berettigede støtter sin ret på en aftale, som er ugyldig som  

 følge af falsk eller voldelig tvang.
§ 95. Adkomsten til et fondsaktiv kan af sælgeren, når denne er et  

 kontoførende institut, gøres betinget af købesummens betaling inden en  

 nærmere af Finanstilsynet fastsat frist.
Betalingsforbeholdet bortfalder uden  

 udsendelse af meddelelse efter § 91, såfremt overdrageren ikke gør sit  

 forbehold gældende inden udløbet af den i 1. pkt. nævnte frist.
 Stk. 2. Hvis kontohaver fører kontoen på vegne af en eller flere  

 ejere, skal dette registreres på kontoen.
 § 96. Krav på betaling i henhold til fondsaktiver forældes efter  

 lovgivningens almindelige regler.
§ 97. Såfremt det kontoførende institut bliver opmærksom på fejl i  

 det registrerede, anmoder det den pågældende værdipapircentral om at ændre  

 registreringen.
Forinden ændringen foretages, skal den eller de efter  

 registeret berettigede have lejlighed til at udtale sig.
 § 98. En værdipapircentral kan udslette rettigheder, der åbenbart  

 er ophørt.
Stk. 2. Såfremt der på en konto i en værdipapircentral er  

 registreret rettigheder, der må antages at have mistet deres betydning, eller  

 rettigheder, som er over 20 år gamle, og som sandsynligvis er ophørt, eller  

 hvortil der efter al sandsynlighed ikke findes nogen berettiget, kan den  

 pågældende værdipapircentral ved bekendtgørelse i Statstidende med et varsel  

 af tre måneder indkalde mulige indehavere af de pågældende rettigheder.  

 Endvidere skal den eller de, der i registeret er angivet som berettiget,  

 særskilt underrettes ved anbefalet brev.
Melder der sig ingen inden fristens  

 udløb, skal værdipapircentralen udslette rettigheden.
 Stk. 3. Finanstilsynet kan fastsætte regler til gennemførelse af  

 stk. 2.
Kapitel 27 Kontoudskrifter § 99. Der udfærdiges periodiske kontoudskrifter til ejere af  

 registrerede fondsaktiver.
Kontoudskriften angiver de fondsaktiver, for  

 hvilke de pågældende er registreret som ejere på datoen for udskriften.  

 Tilsvarende udfærdiges udskrifter til indehavere af begrænsede rettigheder  

 over registrerede fondsaktiver.
Stk. 2. På enhver konto skal registreres det kontoførende  

 institut.
Det kontoførende institut har adgang til på den pågældende  

 værdipapircentrals vegne at udfærdige udskrift af kontoen.
Udskrifter skal  

 udfærdiges til en efter registeret berettiget, såfremt han anmoder herom.
 Stk. 3. Finanstilsynet fastsætter nærmere regler om udfærdigelse  

 af kontoudskrifter efter stk. 1, om kontoudskriftens indhold og om  

 registrering af det kontoførende institut.
Kapitel 28 Klage og erstatning § 100. Klage over en afgørelse om registrering, ændring eller  

 udslettelse af rettigheder i en værdipapircentral kan indbringes for  

 Klageafdelingen for Værdipapircentraler.
Dette gælder dog ikke  

 erstatningskrav.
Stk. 2. Klageafdelingen varetages af en eller flere personer, der  

 udnævnes af erhvervsministeren, og som skal opfylde betingelserne for at  

 blive udnævnt til dommer.
Erhvervsministeren udnævner tillige stedfortrædere.
Stk. 3. Klage i henhold til stk. 1 indgives til klageafdelingen  

 inden seks uger efter, at registreringen i den pågældende værdipapircentral  

 er sket.
Klageafdelingen har til brug for klagens behandling adgang til alle  

 oplysninger vedrørende sagen i værdipapircentralen og i det kontoførende  

 institut.
Klageafdelingen træffer en begrundet afgørelse, som tilstilles  

 parterne.
 Stk. 4. Klageafdelingen kan i særlige tilfælde behandle klager,  

 der indgives efter udløbet af klagefristen i stk. 3.
 Stk. 5. Klageafdelingen kan afvise at behandle klager, der skønnes  

 åbenbart grundløse.
 Stk. 6. Klageafdelingen er i sin virksomhed uafhængig af  

 instruktioner om den enkelte sags behandling og afgørelse.
Stk. 7. De nærmere regler for Klageafdelingens virksomhed  

 fastsættes af Finanstilsynet.
Der kan fastsættes regler om betaling af gebyr  

 for klagebehandlingen og om offentliggørelse af Klageafdelingens afgørelser.
 § 101. Klage efter § 100 kan indgives af:
1) enhver, der har en rimelig interesse heri, 2) et kontoførende institut, såfremt det vil anfægte en værdipapircentrals  

 afgørelse i henhold til §§ 90, 97 og 98, og 3) en værdipapircentral, såfremt den ønsker at anfægte et kontoførende  

 instituts indrapportering til registrering.
§ 102. De af Klageafdelingen trufne afgørelser kan inden to uger  

 efter, at afgørelsen er meddelt vedkommende, indbringes for Østre Landsret.  

 Indbringelsen sker ved indgivelse af kæreskrift til Klageafdelingen.
Reglerne  

 om kæremål i borgerlige sager finder med de fornødne tillempelser anvendelse  

 på indbringelsen for og behandlingen ved Landsretten.
 Stk. 2. Sager, der efter §§ 100 og 101 kan indbringes for  

 Klageafdelingen, kan kun indbringes for domstolene efter stk. 1.
 Stk. 3. Justitsministeriet kan tillade, at Landsrettens afgørelser  

 påkæres til Højesteret under samme betingelser, som gælder for Landsrettens  

 afgørelser i anledning af en kære over en byretsafgørelse.
§ 103. En værdipapircentral er erstatningspligtig for tab som  

 følge af fejl i forbindelse med registrering, ændring eller udslettelse af  

 rettigheder på konti i den pågældende værdipapircentral eller udbetalinger  

 herfra, selv om fejlen er hændelig.
Kan fejlen henføres til et kontoførende  

 institut, påhviler erstatningspligten dog dette, jf. § 104.
 Stk. 2. Den rettighedshaver, der som følge af bestemmelsen i § 92,  

 2. pkt., ikke erhverver eller mister sin ret over fondsaktiver, kan kræve det  

 lidte tab erstattet af den pågældende værdipapircentral.
 Stk. 3. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 4. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 § 104. Et kontoførende institut er erstatningspligtigt for tab som  

 følge af egne fejl i forbindelse med indrapportering til registrering,  

 ændring eller udslettelse af rettigheder på konti i en værdipapircentral  

 eller udbetalinger herfra, selv om fejlen er hændelig.
 Stk. 2. Har skadelidte forsætligt eller uagtsomt medvirket til  

 fejlen, kan erstatningen nedsættes eller bortfalde.
 Stk. 3. Den samlede erstatning efter stk. 1 for tab, der er en  

 følge af samme fejl, kan ikke overstige 500 mio. kr.
 Stk. 4. Er et dansk kontoførende institut ikke i stand til at  

 udrede en erstatning efter stk. 1, hæfter de øvrige danske kontoførende  

 institutter, som har indgået tilslutningsaftale med den pågældende  

 værdipapircentral, for det manglende beløb op til 500 mio. kr. pr. fejl.
 Stk. 5. De danske kontoførende institutter skal indgå en indbyrdes  

 aftale om fordeling og udbetaling af beløb efter stk. 4. Aftalen skal  

 godkendes af Finanstilsynet.
 Stk. 6. Udenlandske kontoførende institutter kan tilslutte sig  

 ordningen i stk. 4 og 5.
 § 105. En værdipapircentrals samlede kapitalberedskab skal til  

 enhver tid udgøre mindst 1 mia. kr. i form af hæftelser.
 Stk. 2. Kontoførende institutter skal ved tilslutningsaftalen  

 forpligte sig til i nærmere bestemt omfang at bidrage til  

 værdipapircentralens samlede kapitalberedskab.
 Stk. 3. De nærmere regler om hæftelsen over for en  

 værdipapircentral fastsættes i dennes vedtægter.
Kapitel 29 Fondsrådet § 106. Fondsrådet skal virke for et velfungerende dansk  

 værdipapirmarked, som har en sådan effektivitet, gennemskuelighed og  

 konkurrencedygtighed, at det er attraktivt for udstedere, investorer og  

 værdipapirhandlere, og som lever op til internationale standarder.
Stk. 2. Fondsrådet består af 10 medlemmer med henholdsvis  

 økonomisk eller juridisk indsigt, samt indsigt i værdipapirmarkedet.  

 Erhvervsministeren udnævner formanden, og udnævner de øvrige medlemmer efter  

 indstilling for indtil 4 år ad gangen.
Et medlem af Fondsrådet må ikke  

 samtidig være medlem af ledelsen for en fondsbørs, en autoriseret  

 markedsplads, en clearingcentral, en værdipapircentral, en autoriseret  

 pengemarkedsmægler- eller en værdipapirmæglervirksomhed.
Stk. 3. Formanden skal repræsentere generelle samfundsmæssige  

 interesser.
Danmarks Nationalbank indstiller et medlem,  

 Assurandør-Societetet, Arbejdsmarkedspensionsrådet, AMP-Samarbejdet,  

 Foreningen af Firmapensionskasser og Danske Investeringsforeningers  

 Fællesrepræsentation indstiller 2 medlemmer i fællesskab, og ATP og LD  

 indstiller et medlem i fællesskab.
Børsmæglerforeningen indstiller 2  

 medlemmer.
Finansrådet indstiller et medlem.
Realkreditrådet indstiller et  

 medlem og Dansk Industri, Danmarks Rederiforening og Det Danske Handelskammer  

 indstiller et medlem i fællesskab.
 Stk. 4. Erhvervsministeren fastsætter Fondsrådets  

 forretningsorden.
Kapitel 30 Tilsyn § 107. Finanstilsynet virker som sekretariat for Fondsrådet og  

 påser overholdelsen af denne lov og de regler, der er udstedt i medfør af  

 loven.
 Stk. 2. § 49, stk. 3, § 50, stk. 4 og §§ 50 b og 51 i lov om  

 banker og sparekasser m.v. finder tilsvarende anvendelse for Finanstilsynets  

 og Fondsrådets tilsyn efter denne lov.
§ 108. Udgifterne ved Finanstilsynets og Fondsrådets virke i  

 henhold til denne lov afholdes af værdipapirhandlere, fondsbørser,  

 clearingcentraler, værdipapircentraler, kontoførende institutter,  

 autoriserede markedspladser, autoriserede pengemarkedsmæglere og  

 værdipapirmæglere efter regler fastsat af erhvervsministeren.
Bidrag  

 tillægges udpantningsret.
 § 109. Finanstilsynet fører tilsyn med, at værdipapirhandleres,  

 fondsbørsers, clearingcentralers, værdipapircentralers, kontoførende  

 institutters, autoriserede markedspladsers, autoriserede pengemarkedsmægleres  

 og værdipapirmægleres virksomhed, herunder at deres regler, forretningsgange,  

 kontrol- og sikkerhedsforanstaltninger, også vedrørende anvendelsen af edb,  

 er betryggende og i overensstemmelse med denne lov og bestemmelser fastsat i  

 medfør heraf.
 § 110. Finanstilsynet kan pålægge bestyrelse, direktion og  

 revision for værdipapirhandlere, fondsbørser, clearingcentraler,  

 værdipapircentraler, kontoførende institutter, autoriserede markedspladser,  

 autoriserede pengemarkedsmæglere, værdipapirmæglere, og udstedere at give de  

 oplysninger, der er nødvendige for Finanstilsynets virksomhed, jf. dog § 80,  

 stk. 4.
 Stk. 2. Finanstilsynet kan kræve alle oplysninger, herunder  

 regnskaber, regnskabsmaterialer, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
 Stk. 3. Finanstilsynet kan pålægge de i stk. 1 nævnte selskaber at  

 indberette visse oplysninger i elektronisk form.
Stk. 4. På begæring af den kompetente myndighed i et andet  

 EU-land, eller i et andet land, der er indgået samarbejdsaftale med kan  

 Finanstilsynet indhente oplysninger fra fysiske eller juridiske personer, der  

 må formodes at have undladt at opfylde oplysningspligten i Rådets direktiv  

 88/627/EØF af 12. december 1988 om offentliggørelse af oplysninger ved  

 erhvervelse og afhændelse af en betydelig andel i et børsnoteret selskab.
Det  

 samme gælder, hvis der er grundlag for at formode, at nogen har handlet på  

 baggrund af interne oplysninger eller videregivet sådanne, herunder  

 overtrædelse af Rådets direktiv 89/592/EØF af 13. november 1989 om samordning  

 af retsforskrifterne vedrørende insiderhandel.
 Stk. 5. Finanstilsynet kan indhente oplysninger herunder i  

 elektronisk form fra offentlige myndigheder.
 Stk. 6. Finanstilsynet kan til enhver tid mod behørig legitimation  

 og uden retskendelse aflægge kontrolbesøg på forretningsstedet for en  

 værdipapirhandler, en fondsbørs, en clearingcentral, en værdipapircentral, et  

 kontoførende institut, en autoriseret markedsplads, en autoriseret  

 pengemarkedsmægler samt en værdipapirmægler.
§ 111. Afgørelser truffet af Finanstilsynet eller Fondsrådet i  

 henhold til denne lov eller forskrifter udstedt i medfør af loven kan  

 indbringes for Erhvervsministeriets Erhvervsankenævn inden 4 uger fra  

 afgørelsens dato.
Bestemmelsen i 1. pkt. omfatter ikke afgørelser efter stk.  

 2 eller § 110.
Stk. 2. Fondsbørsers, autoriserede markedspladsers,  

 clearingcentralers eller værdipapircentralers beslutninger i sager af  

 vidtrækkende eller principiel betydning kan indbringes for Fondsrådet senest  

 4 uger efter afgørelsen.
Indbringelsen kan tillægges opsættende virkning.
 Stk. 3. Erhvervsministeriets Erhvervsankenævns afgørelser eller  

 afgørelser Fondsrådet træffer efter stk. 2, kan ved et sagsanlæg inden 8 uger  

 efter afgørelsens dato, indbringes for domstolene.
 Stk. 4. Afgørelser vedrørende registrering, ændring eller  

 udslettelse af rettigheder i en værdipapircentral truffet af en  

 værdipapircentral og afgørelser truffet af Klageafdelingen for  

 værdipapircentraler er ikke omfattet af stk. 1-3.
 § 112. Finanstilsynet kan fastsætte regler om, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde oplysninger til brug  

 for offentligheden til statistiske formål.
 Stk. 2. Tillige kan Danmarks Statistik fastsætte regler som nævnt  

 i stk. 1.
 § 113. Såfremt Finanstilsynet finder, at en værdipapircentral  

 eller et kontoførende institut ikke overholder bestemmelserne i denne lov,  

 med undtagelse af § 80, stk. 4, eller i værdipapircentralens vedtægter eller  

 i regler udstedt i medfør af denne lov, meddeler tilsynet den pågældende  

 værdipapircentral eller det pågældende institut pålæg om de foranstaltninger,  

 der skal foretages.
 § 114. Registertilsynet fører tilsyn med, at der ikke sker  

 overtrædelse af lov om private registre m.v., af bestemmelser, der er fastsat  

 i medfør heraf, eller af § 80, stk. 4. Tilsynet påser herunder af egen drift  

 eller efter klage fra en registreret, at en værdipapircentral anvendes i  

 overensstemmelse med de nævnte love og bestemmelser.
 Stk. 2. Tilsynet kan af en værdipapircentral eller af et  

 kontoførende institut kræve enhver oplysning, der er af betydning for dets  

 virksomhed, herunder til afgørelse af, om et forhold falder ind under denne  

 lov eller lov om private registre.
 Stk. 3. For så vidt angår værdipapircentraler eller de  

 kontoførende institutter har tilsynets medlemmer og personale til enhver tid  

 mod behørig legitimation uden retskendelse adgang til alle lokaler, hvorfra  

 værdipapircentralernes registre administreres eller kan benyttes, samt til de  

 lokaler, hvor registeret eller de tekniske hjælpemidler opbevares eller  

 anvendes.
Stk. 4. Såfremt Registertilsynet finder, at en værdipapircentral  

 eller et kontoførende institut ikke overholder § 80, stk. 4, meddeler  

 tilsynet den pågældende central eller institut pålæg om de foranstaltninger,  

 der skal foretages.
Registertilsynets pålæg kan ikke indbringes for anden  

 administrativ myndighed.
Kapitel 31 Inddragelse af tilladelse § 115. Finanstilsynet kan inddrage tilladelsen til, at en  

 fondsbørs, en clearingcentral, en værdipapircentral, en autoriseret  

 markedsplads, en autoriseret pengemarkedsmægler eller en værdipapirmægler  

 driver virksomhed 1) hvis virksomheden ikke påbegyndes inden 12 måneder efter tilladelsen er  

 givet, 2) hvis virksomheden ikke udøves i en periode på over 6 måneder, 3) hvis en virksomhed groft eller gentagne gange tilsidesætter sine  

 pligter efter denne lov eller pålæg i henhold til § 116, stk. 3, eller  

 bestemmelser udstedt i medfør af loven, eller 4) i de i § 9, stk. 1, § 41, stk. 1, § 52, stk. 2, § 56, stk. 2, § 63,  

 stk. 1, og § 78, stk. 1, nævnte tilfælde.
 Stk. 2. Finder Finanstilsynet, at et kontoførende institut, der  

 omfattes af § 85, stk. 1, nr. 2-8 groft tilsidesætter sine forpligtelser  

 eller pålæg meddelt efter denne lov, kan Finanstilsynet fratage det  

 pågældende institut retten til at virke i henhold til § 85 og § 99, stk. 2.
 Stk. 3. Opfylder en fondsbørs', en clearingcentrals, en  

 værdipapircentrals eller en autoriseret markedsplads' ansvarlige kapital ikke  

 kapitalkravet på tilladelsestidspunktet i henhold til § 8, stk. 2, nr. 2, §  

 40, stk. 2, nr. 2, § 62, stk. 2, nr. 2 og § 77, stk. 3, nr. 2, kan  

 Finanstilsynet enten fastsætte en frist til at bringe den ansvarlige kapital  

 op på dette minimum eller straks inddrage tilladelsen. 1. pkt. finder  

 tilsvarende anvendelse i de tilfælde, hvor Finanstilsynet i medfør af § 51,  

 stk. 3, har fastsat krav om yderligere kapital for værdipapirmæglere. 1. pkt.  

 finder tilsvarende anvendelse i de tilfælde, hvor en værdipapircentrals  

 samlede kapitalberedskab ikke opfylder kravet i § 105, stk. 1.
 Stk. 4. Har en autoriseret pengemarkedsmægler eller en  

 værdipapirmægler tabt en del af sin aktiekapital, kan Finanstilsynet enten  

 fastsætte en frist til retablering af kapitalen eller straks inddrage  

 tilladelsen.
Kapitel 32 Straffebestemmelser m.v.
§ 116. Overtrædelse af § 6, stk. 2 og 3, § 8, § 10, stk. 1, § 11,  

 2. pkt., § 12, stk. 4, § 14, stk. 1 og 2, § 16, § 17, stk. 2-4, § 19, stk. 1,  

 1. pkt., § 23, stk. 2, § 25, stk. 1, § 27, stk. 1 og 2, § 28, § 29, stk. 1, §  

 31, stk. 1, § 32, stk. 1 og 2, § 33, stk. 1 og 3, § 35, stk. 2, § 36, stk. 2,  

 § 37, stk 1 og 2, § 38, stk. 2, § 40, stk. 1, § 42, stk. 1, § 43, stk. 1 og  

 2, § 48, stk. 1 og 2, § 49, stk. 1, § 50, stk. 1, § 52, stk. 1, § 53, stk.  

 1., § 54, stk. 1, 1. pkt., § 56, stk. 1, § 57, stk. 1, § 58, stk. 1, § 59,  

 stk. 1, 1. pkt., § 61, stk. 1, § 62, stk. 1, § 64, stk. 1, § 66, stk. 4, §  

 67, stk. 1, 3 og 4, § 68, stk. 6, § 69, § 73, stk. 1, 1. pkt., § 77, stk. 1  

 og 2, § 79, stk. 1, § 80, stk. 1-4, § 81, stk. 5 og 6, § 82, § 84, stk. 1, 1.  

 pkt., og pålæg efter §§ 113 og 114, straffes med bøde.
På samme måde straffes  

 grov eller gentagen overtrædelse af § 3, stk. 1, § 4, stk. 1, § 5, § 6, stk.  

 1, og § 58.
 Stk. 2. Medmindre højere straf er forskyldt efter anden  

 lovgivning, straffes overtrædelse af § 18, stk. 1, § 45, stk. 1, § 65, stk. 1  

 og § 80, stk. 6, med bøde.
Stk. 3. Såfremt en fysisk eller juridisk person ikke opfylder sine  

 forpligtelser efter denne lov eller bestemmelser fastsat i medfør heraf kan  

 Finanstilsynet eller Fondsrådet give den pågældende pålæg om ændring af  

 forholdet.
Såfremt det skønnes hensigtsmæssigt, kan Finanstilsynet  

 offentliggøre pålægget eller suspendere eller slette de berørte værdipapirer  

 fra notering på en fondsbørs.
Den, der ikke efterlever et pålæg fra  

 Finanstilsynet eller Fondsrådet, eller afgiver urigtige eller vildledende  

 oplysninger til Finanstilsynet eller Fondsrådet, straffes med bøde, for så  

 vidt højere straf ikke er forskyldt efter anden lovgivning.
 Stk. 4. I forskrifter, der udstedes af erhvervsministeren,  

 Fondsrådet eller Finanstilsynet i medfør af denne lov, kan der fastsættes  

 straf af bøde for overtrædelse af bestemmelser i forskrifterne.
Stk. 5. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 6. Forældelsesfristen for strafansvaret er 5 år.
§ 117. Overtrædelse af § 35, stk. 1, og § 36, stk. 1, straffes med  

 bøde, hæfte eller fængsel i indtil 1 år og 6 måneder.
Er en overtrædelse af §  

 35, stk. 1, forsætlig og af særlig grov beskaffenhed, eller er der begået et  

 større antal forsætlige overtrædelser, kan straffen stige til fængsel i 4 år.
 Stk. 2. Bestemmelsen i § 116, stk. 5, finder tilsvarende  

 anvendelse.
 § 118. Undlader en værdipapirhandlers, en fondsbørs', en  

 clearingcentrals, en værdipapircentrals, et kontoførende instituts, en  

 autoriseret markedsplads', en autoriseret pengemarkedsmæglers, en  

 værdipapirmæglers eller en udsteders direktion, bestyrelse eller revisor at  

 efterkomme de pligter, der efter loven eller efter bestemmelser udstedt i  

 medfør heraf påhviler eller pålægges dem af Finanstilsynet, kan  

 Finanstilsynet som tvangsmiddel pålægge de pågældende daglige eller ugentlige  

 bøder.
 Stk. 2. Undlader en fysisk eller juridisk person at opfylde de  

 pligter, som påhviler dem efter denne lov, kan Finanstilsynet som  

 tvangsmiddel pålægge den fysiske person eller juridiske person eller de for  

 den juridiske person ansvarlige personer daglige eller ugentlige tvangsbøder.
 § 119. Bestyrelsesmedlemmer, direktører, revisorer samt disses  

 suppleanter og ansatte i en fondsbørs, en clearingcentral, en  

 værdipapircentral, et kontoførende institut eller en autoriseret  

 markedsplads, som uberettiget videregiver eller udnytter fortrolige  

 oplysninger, som de under udøvelsen af deres hverv har fået kendskab til,  

 straffes med bøde, for så vidt højere straf ikke er forskyldt efter anden  

 lovgivning.
 Stk. 2. Giver personer, der er knyttet til en fondsbørs, en  

 autoriseret markedsplads, en clearingcentral, en værdipapircentral, en  

 autoriseret pengemarkedsmægler, en værdipapirmægler eller et kontoførende  

 institut urigtige eller vildledende oplysninger om forhold vedrørende  

 fondsbørsen, markedspladsen, clearingcentralen, værdipapircentralen, den  

 autoriserede pengemarkedsmægler, værdipapirmægleren eller det kontoførende  

 institut til Finanstilsynet, Fondsrådet eller andre offentlige myndigheder,  

 straffes den pågældende med bøde eller hæfte, for så vidt højere straf ikke  

 er forskyldt efter anden lovgivning.
Kapitel 33 Omdannelsesbestemmelser § 120. Københavns Fondsbørs, Værdipapircentralen og Garantifonden  

 for Danske Optioner og Futures kan omdannes til aktieselskaber efter reglerne  

 i §§ 121-126.
§ 121. Bestyrelserne i hver af de i § 120 nævnte fonde kan  

 beslutte, at fonden eller fondene opløses uden likvidation ved overdragelse  

 af aktiver og gæld som helhed til et eller flere af fonden eller fondene  

 ejede eller oprettede aktieselskaber, der har tilladelse til at drive  

 virksomhed efter lovens § 8 eller § 62 eller § 77. Samtidig overdrages aktier  

 i hver af aktieselskaberne svarende til værdien af de indskudte aktiver efter  

 fradrag af fondens indskudte gæld til en nystiftet fond.
Bestyrelserne i de  

 nystiftede fonde kan med fondsmyndighedens samtykke beslutte, at fondene  

 sammenlægges.
Stk. 2. Opløsning uden likvidation kan tillige ske ved  

 overdragelse af fondens aktiver og gæld som helhed til et eller flere  

 aktieselskaber, der har tilladelse til at drive virksomhed efter lovens § 8  

 eller § 62 eller § 77. Samtidig overdrages aktier i hver af disse  

 aktieselskaber svarende til værdien af de indskudte aktiver efter fradrag af  

 fondens indskudte gæld til en nystiftet fond.
Såfremt overdragelsen sker til  

 et eller flere aktieselskaber, der er oprettet i medfør af stk. 1, kan  

 bestyrelserne i de nystiftede fonde med fondsmyndighedens samtykke beslutte,  

 at fondene sammenlægges.
 Stk. 3. Omdannelse efter stk. 1 og 2 kan tillige ske ved, at  

 aktierne i det eller de i stk. 1 og 2 nævnte aktieselskaber overdrages til  

 den eksisterende fond, såfremt dette er i overensstemmelse med den  

 eksisterende fonds vedtægter.
Stk. 4. Beslutning i henhold til stk. 1-3 træffes med det flertal,  

 der i øvrigt kræves til væsentlige beslutninger.
Bestyrelsen i det eller de i  

 stk. 1 og 2 omtalte aktieselskaber skal udarbejde en aktionæroverenskomst,  

 der skal godkendes af erhvervsministeren.
 Stk. 5. Den fortsættende fond i henhold til stk. 1, 2. og 3. pkt.,  

 stk. 2, 2. og 3. pkt., og stk. 3 anses for erhvervsdrivende efter lov om  

 erhvervsdrivende fonde.
 § 122. Aktieselskabslovens §§ 6 a-6 c og § 33, stk. 1, sammenholdt  

 med §§ 134-134 i eller § 136 finder med de nødvendige tilpasninger anvendelse  

 ved omdannelse efter § 121, stk. 1-3.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance skal udarbejdes efter de  

 regnskabsregler, der gælder for aktieselskaber, som driver den type  

 virksomhed, som de nystiftede aktieselskaber påtænker at drive.
 Stk. 3. Dokumenter, der ifølge aktieselskabsloven skal indsendes  

 til Erhvervs- og Selskabsstyrelsen, indsendes tillige til Finanstilsynet.
 Stk. 4. Finanstilsynet skal godkende omdannelsen efter § 121, stk.  

 1-3.
 § 123. Den fortsættende fond, jf. § 121, stk. 1-3, ledes af en  

 bestyrelse på mindst 5 medlemmer.
 Stk. 2. Et flertal af medlemmerne udpeges af aktieselskabets  

 bestyrelse blandt bestyrelsens medlemmer.
 Stk. 3. Erhverver fonden i forbindelse med omdannelsen aktier i  

 mere end et aktieselskab omdannet efter § 121, finder stk. 2 ikke anvendelse.
§ 124. Bestyrelserne i hver af de i § 120 nævnte fonde kan  

 ligeledes beslutte, at fonden eller fondene opløses uden likvidation ved  

 overdragelse af aktiver og passiver som helhed til et eller flere af fonden  

 eller fondene ejede eller oprettede aktieselskaber, der har tilladelse til at  

 drive virksomhed efter lovens § 8 eller § 62 eller § 77. De overdragne  

 aktivers værdi skal i hvert aktieselskab svare til eller overstige værdien af  

 den overdragne gæld.
I hvert aktieselskab oprettes en bunden fondsreserve  

 svarende til værdien af de indskudte aktiver efter fradrag af fondens  

 indskudte gæld, jf. §§ 125-126.
Stk. 2. Opløsning uden likvidation kan tillige ske ved  

 overdragelse af fondens aktiver og passiver som helhed til et eller flere  

 aktieselskaber, der har tilladelse til at drive virksomhed efter lovens § 8  

 eller § 62 eller § 77. De overdragne aktivers værdi skal i hvert aktieselskab  

 svare til eller overstige værdien af den overdragne gæld.
I hvert  

 aktieselskab oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld eller såfremt, der  

 i forvejen består en sådan bunden fondsreserve i aktieselskabet, forøges den  

 med værdien af de indskudte aktiver efter fradrag af fondens indskudte gæld,  

 jf. §§ 125-126.
 Stk. 3. § 121, stk. 4 og § 122 finder tilsvarende anvendelse ved  

 omdannelse efter stk. 1 og stk. 2.
 § 125. Den bundne fondsreserve kan bruges til dækning af  

 underskud, der ikke dækkes af beløb, der kan anvendes til udbytte i  

 aktieselskabet.
 Stk. 2. I tilfælde af aktieselskabets ophør kan udlodning til  

 aktionærerne kun finde sted, når forpligtelserne efter stk. 4 er opfyldt.
 Stk. 3. Ved overdragelse af aktieselskabets aktiver og passiver  

 til et eller flere aktieselskaber, der driver virksomhed efter lovens § 8  

 eller § 62 eller § 77, overtager det fortsættende selskab fondsreserven på de  

 samme vilkår, som var gældende indtil overdragelsen.
Stk. 4. Der fastsættes i omdannelsesbeslutningen efter § 124, stk.  

 1 eller stk. 2, nærmere regler for anvendelse efter fondsreserven i tilfælde  

 af selskabets ophør.
Fondsreserven skal, afhængig af hvorvidt aktieselskabet  

 har tilladelse til at drive virksomhed efter § 8, § 62 eller § 77, anvendes  

 til formål, som vedrører henholdsvis børsvirksomhed, clearingsvirksomhed  

 eller registreringsvirksomhed.
 § 126. Der skal henlægges 10 pct. af årets overskud, der ikke  

 medgår til dækning af underskud fra tidligere år, til fondsreserven.  

 Henlæggelsen kan dog ikke overstige den forrentning af fondsreserven, der  

 svarer til den af skatteministeren fastsatte mindsterente med fradrag af  

 forholdsmæssig andel af årets selskabsskat.
§ 127. Bestyrelsen i hver af de i § 120 nævnte fonde kan ligeledes  

 beslutte, at omdannelsen skal ske ved kombination af de i §§ 121 og 124  

 beskrevne omdannelser.
Fonden eller fondene overdrager aktiver og gæld som  

 helhed til et eller flere aktieselskaber, jf. § 121, stk. 1 og 2, og § 124,  

 stk. 1 og 2. I hvert aktieselskab oprettes en bunden fondsreserve, jf. §§  

 125-126. Samtidig overdrages aktier i hvert af aktieselskaberne svarende til  

 værdien af de indskudte aktiver efter fradrag af fondens indskudte gæld og  

 efter fradrag af den bundne fondsreserve til en fond, jf. § 121, stk. 1-3,  

 der anses som erhvervsdrivende efter lov om erhvervsdrivende fonde.
 Stk. 2. §§ 121-126 finder med de nødvendige tilpasninger  

 anvendelse på omdannelsen efter stk. 1.
Kapitel 34 Ændring af forskellige skatte- og afgiftslove § 128. I lov om indkomstbeskatning af aktieselskaber m.v.  

 (Selskabsskatteloven), jf. lovbekendtgørelse nr. 724 af 2. august 1994, som  

 senest ændret ved § 1 i lov nr. 256 af 19. april 1995, foretages følgende  

 ændringer:
 1. I § 1, stk. 1, indsættes efter nr. 2 b som nyt nummer:
 »2 c) Københavns Fondsbørs, Værdipapircentralen og Garantifonden for  

 Danske Optioner og Futures,».
 2. § 3, stk. 1, nr. 18, affattes således:
»18) Københavns Fondsbørs.
Fritagelsen gælder dog kun for indtægt ved  

 institutionens almindelige statutmæssige virksomhed, men ikke for indtægt ved  

 drift, udlejning, bortforpagtning af fast ejendom eller ved anden  

 erhvervsmæssig virksomhed.
Fritagelsen gælder endvidere for omdannelse til et  

 aktieselskab efter §§ 121-127 i lov om værdipapirhandel.«.
 3. § 3, stk. 1, nr. 12 og 18, ophæves.
 4. I § 13, stk. 1, nr. 2, 1. pkt., ændres »§ 1, stk.  

 1, nr. 1, 2, 2 a, 2 b, 3 a, 4, 5 og 5 b,» til: »§ 1, stk. 1, nr.  

 1-2 c, og 3 a-5 og 5 b,».
 5. I § 17, stk. 1, ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 6. I § 17, stk. 2, ændres »§ 1, stk. 1, nr. 1-2 b, og  

 3 a-5 og 5 b,» til: »§ 1, stk. 1, nr. 1-2 c, og 3 a-5 og 5  

 b,».
 7. I § 35 J indsættes som stk. 5:
 »Stk. 5. Stk. 1 finder tilsvarende anvendelse for Garantifonden for  

 Danske Optioner og Futures ved overgang fra og med indkomståret 1997 til  

 beskatning efter § 1, stk. 1, nr. 2 c, fra beskatning efter § 1, stk. 1, nr.  

 6.«.
 8. I § 35 K, stk. 1, ændres i 1. pkt. »gælder 2.-11.  

 punktum« til: »gælder 2.-12. punktum«, og efter 6. pkt.  

 indsættes: »Valget skal træffes for samtlige aktier under et.«.
 9. I § 35 K, stk. 2, ændres  

 »aktieavancebeskatningslovens § 6, stk. 6,» til:  

 »aktieavancebeskatningslovens § 6, stk. 5,».
 10. I § 35 K indsættes som stk. 7:
 »Stk. 7. Reglerne i stk. 1-4 finder tilsvarende anvendelse for  

 Garantifonden for Danske Optioner og Futures ved overgang fra og med  

 indkomståret 1997 til beskatning efter § 1, stk. 1, nr. 2 c, fra beskatning  

 efter § 1, stk. 1, nr. 6.«.
 11. Efter § 35 M indsættes:
» § 35 N.
For Københavns Fondsbørs og Værdipapircentralen  

 finder overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, tilsvarende anvendelse ved overgang  

 fra og med indkomståret 1997 til beskatning efter § 1, stk. 1, nr. 2  

 c.«.
 § 129. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 570 af 23. juni 1994, som senest ændret ved lov nr. 236  

 af 6. april 1995, foretages følgende ændringer:
 1. I § 2 ændres »§ 1, stk. 1, nr. 1-2 b og 3  

 a-6,» til: »§ 1, stk. 1, nr. 1-2 c og 3 a-6,».
 2. § 3, stk. 1, affattes således:
 »Personer og dødsboer, der er skattepligtige efter kildeskattelovens  

 § 1 eller § 2, stk. 1, litra d, skal medregne gevinst og tab på fordringer,  

 som omfattes af § 1, ved opgørelsen af den skattepligtige indkomst, hvis de  

 udøver næring ved køb og salg af fordringer eller driver næringsvirksomhed  

 ved finansiering.«.
 § 130. I lov om påligning af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994, som  

 senest ændret ved lov nr. 216 af 29. marts 1995, foretages følgende  

 ændringer:
 1. I § 8 G, stk. 1 og 2, ændres »§ 1, stk. 1, nr. 1-2  

 b og 3 a-6,» til: »§ 1, stk. 1, nr. 1-2 c og 3 a-6,».
 2. I § 8 H, stk. 1, ændres »§ 1, stk. 1, nr. 1-2 b og  

 3 a-6,» til: »§ 1, stk. 1, nr. 1-2 c og 3 a-6,».
 § 131. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 608 af 30. juni  

 1994, som ændret ved § 6 i lov nr. 90 af 8. februar 1995, foretages følgende  

 ændringer:
 1. I § 2, stk. 3, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 2. I § 2 d, stk. 2, ændres »§ 1, stk. 1, nr. 1-2 b og  

 3 a-5 b,» til: »§ 1, stk. 1, nr. 1-2 c og 3 a-5 b,».
 3. I § 4, stk. 2, 2. pkt., ændres »fondsbørs godkendt  

 af Finanstilsynet i medfør af § 40 i lov om Københavns Fondsbørs, jf.  

 lovbekendtgørelse nr. 26 af 15. januar 1992« til: »dansk fondsbørs  

 eller på en udenlandsk fondsbørs godkendt af Finanstilsynet i medfør af § 7,  

 stk. 2, i lov om værdipapirhandel«.
 4. I § 4, stk. 6, ændres »§ 1, stk. 1, nr. 1-2 b og 3  

 a-5 b,» til: »§ 1, stk. 1, nr. 1-2 c og 3 a-5 b,».
 § 132. I konkursskatteloven, jf. lovbekendtgørelse nr. 780 af 25.  

 august 1994, som ændret ved § 5 i lov nr. 180 af 23. marts 1995, foretages  

 følgende ændring:
 1. I § 2 ændres »§ 1, stk. 1, nr. 1-2 b og 3 a-6«  

 til: »§ 1, stk. 1, nr. 1-2 c og 3 a-6«.
 § 133. I lov om beskatning af medlemmer af investeringsforeninger,  

 jf. lovbekendtgørelse nr. 720 af 1. august 1994, som ændret ved § 8 i lov nr.  

 90 af 8. februar 1995, foretages følgende ændring:
 1. I § 3, stk. 6 og 7, ændres »§ 1, stk. 1, nr. 1-2 b  

 og 3 a-5 b,» til: »§ 1, stk. 1, nr. 1-2 c og 3 a-5 b,».
 § 134. I skattekontrolloven, jf. lovbekendtgørelse nr. 555 af 24.  

 juni 1994, som senest ændret ved § 3 i lov nr. 214 af 29. marts 1995,  

 foretages følgende ændringer:
 1. I § 11 A, stk. 2, 2. pkt., og § 11 B, stk. 2, 2.  

 pkt., ændres »børsmæglerselskaber« til:  

 »værdipapirhandlere«.
 2. I § 11 B, stk. 1, 1. pkt., ændres  

 »Værdipapircentralen til: »en værdipapircentral her i landet«.
 § 135. I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 719 af 1. august 1994, som  

 senest ændret ved § 2 i lov nr. 256 af 19. april 1995, foretages følgende  

 ændringer:
 1. I § 14 a indsættes efter stk. 2 som nyt stykke:
 » Stk. 3. En bunden sparekassereserve som nævnt i § 52 h i lov  

 om banker og sparekasser m.v., der tilføres det modtagende aktieselskab,  

 medregnes ikke ved opgørelsen af den skattepligtige indkomst for det  

 modtagende selskab.«.
 Stk. 3 og 4 bliver herefter stk. 4 og 5.
 2. Efter § 14 g indsættes i kapitel 2:
» § 14 h.
Ved omdannelse af Københavns Fondsbørs,  

 Værdipapircentralen og Garantifonden for Danske Optioner og Futures, jf.  

 selskabsskattelovens § 1, stk. 1, nr. 2 c, til aktieselskaber i henhold til  

 kapitel 33 i lov om værdipapirhandel, finder bestemmelserne i § 5, § 6, stk.  

 1, 3, 4 og 6, § 7, § 8 og § 10, stk. 2, tilsvarende anvendelse, jf. dog 3.  

 pkt.
Såfremt overdragelsen sker til flere aktieselskaber, kan et modtagende  

 selskab alene overtage den del af den indskydende fonds skattemæssige  

 afskrivninger, nedskrivninger og henlæggelser, der vedrører de overtagne  

 aktiver. § 15 b, stk. 3, finder tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det fortsættende selskabs indkomstopgørelse efter  

 ligningslovens § 15, hvis fondens aktiver og gæld som helhed overdrages til  

 et af fonden ejet eller oprettet aktieselskab, hvori fonden på tidspunktet  

 for overdragelsen ejer hele aktiekapitalen.
Det er en betingelse, at  

 aktieselskabet ikke tidligere har drevet erhvervsmæssig virksomhed.
 Stk. 3. En bunden fondsreserve som nævnt i § 124, stk. 1 og 2, i  

 lov om værdipapirhandel, der tilføres et modtagende aktieselskab, medregnes  

 ikke ved opgørelsen af den skattepligtige indkomst for det modtagende  

 selskab.
Stk. 4. Aktier i det modtagende selskab, som den erhvervsdrivende  

 fond modtager i henhold til § 121, stk. 1-3, eller § 127 i lov om  

 værdipapirhandel, anses for anskaffet på det tidspunkt, hvor omdannelsen er  

 vedtaget i alle de involverede selskaber og fonde m.v.
Som anskaffelsessum  

 anvendes den skattemæssige værdi af de indskudte aktiver og passiver.
Den  

 skattemæssige værdi af de indskudte aktiver opgøres efter reglerne i § 4,  

 stk. 3 og 5, i lov om skattefri virksomhedsomdannelse.«.
 § 136. I lov om indkomst og formueskat for personer m.v.  

 (personskatteloven), jf. lovbekendtgørelse nr. 850 af 30. september 1994, som  

 ændret ved § 2 i lov nr. 214 af 29. marts 1995, foretages følgende ændring:
 1. § 4, stk. 3, 1. og 2. pkt., ophæves, og i stedet  

 indsættes:
 »Personer skal medregne indtægter og udgifter som nævnt i stk. 1-2  

 ved opgørelsen af den personlige indkomst, hvis de udøver næring ved køb og  

 salg af fordringer eller driver næringsvirksomhed ved finansiering.«.
 § 137. I stempelloven, jf. lovbekendtgørelse nr. 727 af 5. august  

 1994, som ændret ved lov nr. 1022 af 13. december 1994, foretages følgende  

 ændringer:
 1. I § 62, stk. 1, indsættes som nr. 13 og 14:
 »13. sikkerhedsstillelse og andre forpligtelser over for  

 clearingcentraler, clearingdeltagere eller selskaber eller institutioner som  

 nævnt i § 3, stk. 1, i lov om værdipapirhandel, når sikkerhedsstillelsen  

 vedrører clearing og afvikling af handel med værdipapirer, jf. § 71 i lov om  

 værdipapirhandel, hvor en clearingcentral medvirker, og når en eventuel  

 kredittid ikke overstiger 3 døgn.
 14. garantiforpligtelser, der udstedes efter § 105, stk. 2, i lov om  

 værdipapirhandel, når de udstedes som led i værdipapircentralers samlede  

 kapitalberedskab.«.
 2. § 62, stk. 6, 1. pkt., affattes således:
 »Stempelfri er endvidere dokumenter om lån mod håndpant, som optages  

 mellem selskaber og institutioner som nævnt i § 3, stk. 1, i lov om  

 værdipapirhandel som led i deres virksomhed, eller som optages mellem disse  

 og clearingcentraler, jf. § 62 i nævnte lov, Arbejdsmarkedets Tillægspension,  

 Lønmodtagernes Dyrtidsfond, Den Sociale Pensionsfond,  

 livsforsikringsselskaber eller pensionskasser som led i disses  

 værdipapirhandel.«.
Kapitel 35 Ændring af lov om en værdipapircentral § 138. I lov om en værdipapircentral, jf. lovbekendtgørelse nr.  

 807 af 6. oktober 1993 affattes § 3, således:
 » § 3. Værdipapircentralen ledes af en bestyrelse på indtil 14  

 medlemmer og en direktion.
Stk. 2. Erhvervsministeren udnævner for tre år ad gangen formanden  

 for bestyrelsen og de øvrige bestyrelsesmedlemmer, jf. dog § 4. Af  

 medlemmerne udnævnes fire efter indstilling fra organisationer, der  

 repræsenterer udstederne af fondsaktiverne, fire efter indstilling fra  

 organisationer, der repræsenterer de i § 6, nr. 2 og 4, nævnte kontoførende  

 institutter, og et efter indstilling fra Danmarks Nationalbank.
To af  

 medlemmerne udnævnes med særligt henblik på at varetage interesser for ejerne  

 af fondsaktiverne.
For medlemmerne skal udnævnes stedfortrædere.
Stk. 3. De i bestyrelsen behandlede anliggender afgøres, for så  

 vidt der ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.« Kapitel 36 Ikrafttrædelses- og overgangsbestemmelser m.v.
 § 139. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår kapitel 34, bortset fra §  

 128, nr. 2, 8 og 9, efter drøftelse med skatteministeren. § 128, nr. 2, 8 og  

 9, træder i kraft dagen efter bekendtgørelsen i Lovtidende.
 Stk 2. Erhvervsministeren kan helt eller delvist ophæve lov om  

 Københavns Fondsbørs, jf. lovbekendtgørelse nr. 713 af 8. september 1993, lov  

 om en værdipapircentral, jf. lovbekendtgørelse nr. 807 af 6. oktober 1993  

 samt lov nr. 213 af 10. april 1991 om prospekter ved første offentlige udbud  

 af visse værdipapirer.
 Stk. 3. § 128, nr. 1, 3-7, 10 og 11, § 129, nr. 1, § 130, § 131,  

 nr. 1, 2 og 4, § 132, § 133, og § 135, nr. 2, har virkning fra og med  

 indkomståret 1997, jf. dog stk. 6 og 7.
 Stk. 4. § 128, nr. 8, har virkning for selskaber og foreninger  

 m.v., der fra og med bestemmelsens ikrafttræden bliver omfattet af  

 selskabsskattelovens § 35 K.
 Stk. 5. § 135, nr. 1, har virkning fra og med indkomståret 1988.
 Stk. 6. Ved omdannelse af Københavns Fondsbørs og  

 Værdipapircentralen til et aktieselskab inden den 1. januar 1997 finder  

 fusionsskattelovens § 14 h, stk. 3, som affattet ved denne lovs § 135, nr. 2,  

 tilsvarende anvendelse.
 Stk. 7. Ved omdannelse af Garantifonden for Danske Optioner og  

 Futures til et aktieselskab inden den 1. januar 1997 finder  

 fusionsskattelovens § 14 h som affattet ved denne lovs § 135, nr. 2,  

 tilsvarende anvendelse.
 § 140. Uanset bestemmelserne i § 7, stk. 1, og § 8, stk. 2, nr. 1  

 og 2, kan Københavns Fondsbørs udøve børsvirksomhed indtil 1. juli 1997. Ved  

 udøvelsen af denne virksomhed betragtes Københavns Fondsbørs som en fondsbørs  

 efter denne lov.
 Stk 2. Uanset bestemmelserne i § 60, stk. 4, og § 62, stk. 2, nr.  

 1 og 2, kan Værdipapircentralen og Garantifonden for Danske Optioner og  

 Futures udøve clearingvirksomhed indtil 1. januar 1999. Ved udøvelsen af  

 denne virksomhed betragtes Garantifonden for Danske Optioner og Futures og  

 Værdipapircentralen som clearingcentraler efter denne lov.
 Stk. 3. Uanset bestemmelserne i § 77, stk. 1, kan  

 Værdipapircentralen udøve registreringsvirksomhed indtil 1. januar 1999. Ved  

 udøvelsen af denne virksomhed betragtes Værdipapircentralen som en  

 værdipapircentral efter denne lov.
§ 141. For aktieselskaber, der oprettes i henhold til § 124 eller  

 § 127, kan Finanstilsynet uanset bestemmelserne i § 8, stk. 2, nr. 2, § 62,  

 stk. 2, nr. 2, og § 77, stk. 3, nr. 2, meddele tilladelse til udøvelse af  

 henholdsvis børsvirksomhed, clearingvirksomhed og registreringsvirksomhed,  

 såfremt den ansvarlige kapital i selskabet på tilladelsestidspunktet mindst  

 udgør 40 mio. kr.
Heraf skal et beløb på mindst 16 mio. kr. være  

 aktiekapital.
§ 142. Bestemmelsen i § 6, stk. 3, 1. pkt. vedrørende  

 kundesamtykke, finder anvendelse på nye kundeforhold, indgået efter  

 bestemmelsens ikrafttræden.
For eksisterende kundeforhold skal der senest 18  

 måneder efter at § 6, stk. 3, 1. pkt., er trådt i kraft være indhentet  

 samtykkeerklæring fra den enkelte kunde, såfremt en værdipapirhandler  

 opbevarer kundens værdipapirer i samledepot.
 § 143. Loven gælder ikke for Færøerne og Grønland, men kan med  

 undtagelse af kapitel 34 ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Nærværende lovforslag udgør sammen med forslag til  

 fondsmæglerselskabsloven, forslag til lov om ændring af lov om banker og  

 sparekasser m.v. samt forslag til lov om ændring af realkreditloven den  

 lovpakke, der udgør regeringens forslag til en børsreform.
Industriministeren nedsatte 2. juli 1993 et udvalg (Børsudvalget), der  

 havde til formål at komme med forslag til ændring af lovgivningen på  

 værdipapirmarkedsområdet med henblik på at fremtidssikre børslovgivningen, at  

 sikre større indflydelse og ansvarlighed for interessenterne over for børsen  

 og børshandlens virkemåde, at give bedre muligheder for en  

 effektivitetsbaseret udvikling, og at implementere EU-direktiverne om  

 investeringsservice (Rådets direktiv nr. 93/22/EØF af 10. maj 1993 om  

 investeringsservice i forbindelse med værdipapirer (ISD)) og kapitalkrav  

 (Rådets direktiv nr. 93/6/EØF af 15. marts 1993 om kravene til  

 investeringsselskabers og kreditinstitutters kapitalgrundlag (CAD)). Det  

 følgende forslag baserer sig på de overvejelser, der har fundet sted i  

 ovennævnte Udvalg.
Børsudvalgets betænkning forventes offentliggjort i april  

 1995.
2. Den internationale baggrund Ønsket om en børsreform skal ses på baggrund af fremtidsperspektiverne for  

 det danske værdipapirmarked, behovet for gennemførelsen af det indre marked  

 også på det finansielle område og den generelle internationalisering i  

 øvrigt, der leder frem mod en intensiveret konkurrence.
Liberaliseringen af internationale kapitalbevægelser, stordriftsfordele i  

 omsætningen med værdipapirer samt den intensiverede internationale  

 konkurrence forventes at indebære, at der fremover i Europa kun vil være  

 plads til ganske få internationalt dominerende markedspladser.
Herudover vil  

 der formentlig være plads til et mindre antal regionalt forankrede  

 markedspladser med international handel og af væsentlig betydning for  

 kapitalformidlingen i et eller flere lande.
Den intensiverede internationale konkurrence har allerede betydet, at  

 likvide danske værdipapirer i stigende omfang handles i udlandet.
For danske  

 statsobligationer skønnes det, at 35 pct. af den samlede omsætning medio 1994  

 finder sted mellem to udlændige.
Yderligere 15 pct. skønnes at involvere en  

 udlænding.
For aktier og realkreditobligationer skønnes andelen at være lav,  

 idet dog den udenlandske omsætning i visse likvide danske aktier kan være  

 meget stor.
Udover konkurrencen på børsområdet har de senere år afsløret en  

 kraftigt stigende konkurrence på clearing og afvikling i den internationale  

 værdipapirhandel.
Der er risiko for, at udviklingen vil fortsætte, og at  

 stadig flere danske obligationer og aktier handles, cleares og afvikles i  

 udlandet.
 Ved clearing og afvikling forstås opgørelse og udveksling af ydelser i  

 forbindelse med gennemførelse af handler i værdipapirmarkedet.
I værste fald kan denne udvikling medføre, at den tilbageværende handel i  

 Danmark ikke kan medvirke til at finansiere en infrastruktur (fondsbørs-,  

 clearing- og registreringsvirksomhed), der kan understøtte omsætning og  

 afvikling i alle - også de mindre - aktie- og obligationsserier.
En sådan  

 udvikling vil være særdeles uheldig, idet den vil kunne forringe  

 finansieringsmulighederne for boligejerne og de mange mindre og mellemstore  

 danske virksomheder, der ikke har praktisk mulighed for at hente kapital i  

 udlandet.
 Derfor vil en sådan udvikling være et markant tilbageslag for den  

 finansielle sektor i Danmark og for erhvervsudviklingen i øvrigt, der er  

 afhængig af, at der her i landet findes gode muligheder for fremmed- og  

 egenkapitaltilførsel på værdipapirmarkederne.
En tilfredsstillende investorbeskyttelse er afgørende for, at danske og  

 udenlandske investorer finder det danske værdipapirmarked interessant.
En  

 udflytning af handelen vil således kunne forstærkes, hvis kravene til f.eks.  

 udstedernes oplysningsforpligtelser og til markedets gennemsigtighed afviger  

 for meget fra forholdene i andre lande.
Derfor er det vigtigt, at  

 reguleringen af disse forhold nøje afstemmes i forhold til den internationale  

 konkurrencesituation og til internationale standarder.
 Der er således behov for at forbedre markedets muligheder for at etablere  

 en konkurrencedygtig infrastruktur og samtidig sikre en smidig og effektiv  

 regulering af markedets standarder og investorbeskyttelse.
 På den baggrund er det regeringens holdning, at der skal gøres en indsats  

 for at sikre det danske værdipapirmarkeds fremtid som en regional nordisk  

 markedsplads.
3. Det indre marked for værdipapirhandel Et væsentligt mål for børsreformen er at øge den indenlandske konkurrence  

 til gavn for markedets effektivitet.
Dette kan gøres gennem en øget  

 udenlandsk deltagelse i markedet.
Gennemførelsen af  

 investeringsservicedirektivet indebærer en åbning af det danske  

 værdipapirmarked, som vil være gavnlig for markedets effektivitet og for  

 markedets overlevelse på lang sigt.
De virksomheder, der i dag har adgang til at handle på fondsbørsen, er  

 afgrænset til børsmæglerselskaber, pengeinstitutter og realkreditinstitutter.  

 Fremover åbnes der for, at også udenlandske markedsdeltagere kan handle  

 direkte på fondsbørsen, herunder direkte over landegrænserne via edb.
Det  

 følger af investeringsservicedirektivet, at investeringsselskaber og  

 kreditinstitutter, der har fået tilladelse til at udøve virksomhed i deres  

 hjemland, kan udøve denne virksomhed i hele Den Europæiske Union.
Denne  

 tilladelse vil give ret til fri etablering af filialer i andre medlemslande  

 og fri udveksling af tjenesteydelser i andre EU-lande (»det europæiske  

 pas«). Under udøvelsen skal de selvsagt respektere værtslandets  

 almindelige regler, herunder investorbeskyttelsen, der i Danmark fortsat bør  

 ligge på højt niveau.
Det er vigtigt, at udenlandske markedsdeltagere efter åbning af markedet  

 finder det attraktivt at tilslutte sig det danske værdipapirmarked og gennem  

 en skærpet konkurrence bidrage til at styrke det.
Det er endvidere afgørende,  

 at konkurrencen finder sted på et ensartet grundlag.
Dette sikres bl.a. ved,  

 at alle, der har adgang til at deltage i børshandelen, er underlagt de  

 fælleseuropæiske regler om kapitalkrav (CAD-direktivet), der gennemføres i  

 fondsmæglerselskabsloven, realkreditloven og bank- og sparekasseloven.
 Det bør ligeledes tilstræbes, at udenlandske investorer henvender sig på  

 det danske værdipapirmarked, når de indgår handler i danske værdipapirer.
4. Deregulering og fremtidssikring af lovgivningen Den overordnede målsætning med børsreformen er at gøre det danske marked  

 konkurrencedygtigt.
Et middel til at nå denne målsætning er, at der gives  

 friere rammer for markedets institutioner, hvorved disse får mulighed for  

 hurtigere at tilpasse sig markedsudviklingen.
 Hovedansvaret for den fortsatte udvikling af markedet, og for at markedet  

 kan betjene dets kunder, ligger således - som hidtil - hos markedets  

 institutioner, dvs. hos fondsbørser, clearingcentraler, værdipapircentraler  

 m.v.
Institutionerne skal have spillerum og frihed i bestræbelserne på at  

 effektivisere handlen og tiltrække omsætning.
Det offentlige tilsyn med  

 markedet skal således ikke detailregulere institutionernes aktiviteter, men  

 fokusere på generelle og principielle spørgsmål.
Detaljerede regler for  

 markedets funktion skal fastsættes så tæt på markedet som muligt, kun herved  

 opnås det nødvendige samspil mellem institutionerne og markedsdeltagerne om  

 den løbende tilpasning af detailregler i overensstemmelse med  

 markedsudviklingen.
 Initiativforpligtelsen til selv at fastsætte regler for markedet skal  

 således i højere grad end i dag lægges ud til markedets institutioner.
For at lovgivningen ikke skal stå i vejen for en effektiv udvikling på  

 værdipapirmarkedet, foreslås det derfor, at lovgivningen indrettes således,  

 at detaljeret regelfastsættelse for værdipapirmarkedet så vidt muligt  

 fastlægges tæt på markedet, så der er mulighed for en stadig udvikling i  

 strukturer, institutioner og finansielle instrumenter uden, at lovgivningen  

 nødvendigvis skal ændres.
Tilsynsmyndighederne vil dog have mulighed for at  

 fastsætte regler i bekendtgørelsesform, samt udstede konkrete forbud og  

 påbud.
Det er afgørende herfor, om markedet kan betjene investorer og  

 udstedere mindst lige så effektivt som i konkurrerende markeder, at  

 investorbeskyttelsesniveauet er tilfredsstillende og betryggende, og at  

 markedsdeltagerne behandles fair og ligeligt.
Fleksibilitet er endvidere påkrævet i den forstand, at når der opstår et  

 nyt finansielt instrument, skal der hurtigt kunne etableres en hensigtsmæssig  

 retstilstand også for et sådant instrument.
Det er derfor hensigtsmæssigt, at  

 lovgivningen giver vide beføjelser til regelfastsættelse og  

 indgrebsmuligheder.
5. Lovforslagets hovedindhold Det er hensigten med forslaget til en værdipapirhandelslov at etablere en  

 samlet regulering af værdipapirmarkedet i en lov, der omfatter handel,  

 clearing og registrering på værdipapirmarkedet samt de institutioner, der  

 udgør værdipapirmarkedets infrastruktur.
5.1. Værdipapirbegrebet Det foreslås, at loven omfatter en lang række værdipapirer, og at der af  

 hensyn til fleksibiliteten indføres en adgang til at undtage eller omfatte  

 nærmere bestemte værdipapirer.
Derved tages der hensyn til, at udviklingen  

 fremover kan frembringe værdipapirer, som ønskes omfattet eller undtaget af  

 værdipapirhandelsloven.
 Værdipapirhandelsloven indeholder regler om god værdipapirhandelsskik, som  

 skal iagttages i forbindelse med værdipapirhandel.
God værdipapirhandelsskik er værdipapirhandelsrettens generalklausul og er  

 et væsentligt element i den investorbeskyttelse, som ønskes opnået med  

 værdipapirhandelsloven.
Som ved andre generalklausuler, f.eks. i  

 markedsføringsloven og aftaleloven, er der tale om en dynamisk målestok, der  

 ændres og udvikles i takt med udviklingen på værdipapirmarkedet.
 Indførelsen af regler om god værdipapirhandelsskik skal desuden ses i  

 sammenhæng med det særlige samspil, der er mellem udstedere, investorer og  

 værdipapirhandlere, når disse handler professionelt.
 Dette samspil mellem professionelle aktører har ikke nødvendigvis behov  

 for at blive reguleret på tilsvarende måde, som den regulering, der omhandler  

 forbrugerbeskyttelse.
 I forhold til markedsføringslovens regler om god markedsføringsskik er  

 udgangspunktet, at markedsføringsloven fortsat gælder for værdipapirmarkedet  

 ved siden af værdipapirhandelslovens regler om god værdipapirhandelsskik.  

 Dette er begrundet i et forbrugerbeskyttelsessynspunkt, dvs. hensynet til den  

 almindelige private investor.
 Det vil derfor være hensigtsmæssigt, at der i praksis udvikles en  

 arbejdsdeling mellem Forbrugerombudsmanden og Fondsrådet.
I relation til de civilretlige regler vil fastsættelse af de nærmere  

 regler om god værdipapirhandelsskik bl.a. få betydning for, hvorvidt en  

 aftale om handel med værdipapirer er gyldig.
Ved bedømmelsen af hvorvidt en  

 aftale er ugyldig i medfør af aftalelovens § 33 (stridende mod almindelig  

 hæderlighed) eller § 36 (urimelig eller i strid med almindelig hæderlighed),  

 vil kravene til god værdipapirhandelsskik være af betydning.
På tilsvarende  

 vis vil ansvarsbedømmelsen, herunder professions- og rådgiveransvaret,  

 påvirkes af de nærmere krav til god værdipapirhandelsskik.
5.2. Værdipapirmarkedets institutioner Infrastrukturen på det danske værdipapirmarked er i dag baseret på de 3  

 centrale institutioner: Københavns Fondsbørs, Garantifonden for Danske  

 Optioner og Futures og Værdipapircentralen.
Disse institutioner løser i  

 samarbejde med Danmarks Nationalbank opgaver i værdipapirmarkedet vedrørende  

 sammenføring af købs- og salgstilbud, clearing og registrering samt  

 betalingsformidling.
Denne infrastruktur servicerer udstedere, handlere og  

 investorer i værdipapirmarkedet.
Det er vigtigt, at de danske værdipapirmarkedsinstitutioner fremover er  

 fleksible og omstillingsberedte, og at institutionerne løbende tilpasser sig  

 nye udviklinger i markedsforholdene.
Dette må kræves for, at det danske  

 værdipapirmarked opfattes som attraktivt for både danske og udenlandske  

 handlere, udstedere og investorer.
Lovgivningen bør give institutionerne de  

 bedst mulige rammer for at kunne leve op til dette krav.
 Derfor foreslås det, at ophæve den lovgivningsmæssige fastfrysning af  

 værdipapirmarkedets institutioner, at ophæve de lovgivningsmæssige monopoler,  

 og at markedets institutioner fremover skal drives på kommercielle vilkår.  

 Lovgivningen skal fremover skabe rammebetingelserne for, at markedsdeltagerne  

 og institutionerne selv kan skabe en åben og velfungerende dansk  

 markedsplads, der er konkurrencedygtig på internationalt plan.
5.3. Ophævelse af børsmonopolet Den eksisterende lov om Københavns Fondsbørs fastsætter, at Københavns  

 Fondsbørs er eneberettiget til at drive børsvirksomhed her i landet.
Det  

 foreslås, at det lovgivningsmæssige monopol ophæves.
Fondsbørsen er i  

 realiteten udsat for omfattende konkurrence, og det lovgivningsmæssige  

 monopol kan i en række situationer hindre fondsbørsen i en fleksibel  

 tilpasning til de markedsmæssige vilkår.
En stor del af omsætningen af børsnoterede værdipapirer foregår således på  

 telefonmarkedet med efterfølgende indberetning til Københavns Fondsbørs.
Der  

 stilles købs- og salgspriser i mange større børsmæglerselskabers og  

 pengeinstitutters informationssystemer, samt f.eks.
Reuters.
Desuden handles  

 store mængder danske værdipapirer ved brug af mæglere i udlandet eller ved  

 brug af eksempelvis det engelske marked SEAQ International.
Der er således  

 gode muligheder for danske værdipapirhandlere for at benytte andre  

 handelssystemer end fondsbørsens elektroniske handelssystemer.
En ophævelse af fondsbørsens lovgivningsmæssige monopol betyder ikke  

 nødvendigvis, at der bliver etableret flere danske børser.
Meget taler for,  

 at børsvirksomhed er præget af stordriftsfordele, hvorfor der kan være  

 tendens til et markedsskabt monopol.
For at kunne klare sig under de fremtidige vilkår, må fondsbørsen i høj  

 grad kunne udvise fleksibilitet og tilpasningsevne over for nye signaler fra  

 markederne.
Det lovskabte monopol kan vise sig ufleksibelt under hastigt  

 ændrede markedsvilkår.
Ud over konkurrencen fra udlandet vil det  

 markedsskabte monopol også være udsat for en potentiel konkurrence her i  

 landet, da der vil være mulighed for at oprette konkurrerende børser.
5.4. Børsdrift i aktieselskabsform Børser foreslås fremover drevet i private aktieselskaber.
Aktieselskaber  

 er en velkendt juridisk enhed, der giver mulighed for deltagelse fra en  

 bredere kreds.
I et aktieselskab skal virksomhedens bestyrelse vælges på  

 generalforsamlingen af aktionærerne.
Der opnås derved en direkte indflydelse  

 fra ejerkreds til ledelse.
Aktieselskaber sikrer indflydelse til de  

 markedsdeltagere, der har investeret i en fondsbørs og dermed en øget  

 ansvarlighed hos ledelsen over for markedspladsens udvikling.
Desuden vil  

 aktieselskabsformen indebære, at ejerkredsen mere fleksibelt kan tilpasses i  

 forhold til udviklingen.
Aktieselskabsformen giver endvidere bedre muligheder for den  

 egenkapitalfinansiering, der må skønnes nødvendig for at kunne finansiere de  

 omstillingsprocesser, der må forventes at blive nødvendige fremover.  

 Endvidere giver aktieselskabsformen muligheder for, at institutionerne kan  

 indgå alliancer og fusioner her i landet og på tværs af landegrænserne.
I  

 udlandet anvendes aktieselskabsformen i stigende grad for børser.
5.5. Værdipapircentraler Lov om en værdipapircentral har hidtil reguleret Værdipapircentralen og  

 dens registreringsaktiviteter.
Samtidig har Værdipapircentralen også  

 omfattende clearing- og afviklingsaktiviteter.
I de senere år har  

 Værdipapircentralen været udsat for stigende konkurrence fra internationale  

 clearing- og afviklingscentraler, og har ikke haft samme muligheder for at  

 tilbyde serviceydelser i forbindelse med registreringen.
Værdipapircentralens  

 muligheder for at virke under international konkurrence foreslås derfor  

 forbedret.
Det er vigtigt, at Værdipapircentralen fremover er gearet til at  

 modtage udlændinge i det danske system og kan udføre de servicefunktioner,  

 der er nødvendige for at tiltrække udenlandske kunder.
Pligten, til at danske noterede værdipapirer skal indskrives i  

 Værdipapircentralen, har i realiteten givet Værdipapircentralen en  

 monopolstilling på registrering af værdipapirer i Danmark.
Det foreslås at  

 ophæve Værdipapircentralens monopol i henhold til lov om en værdipapircentral  

 med det formål at give centralen - og eventuelle fremtidige centraler - den  

 fornødne fleksibilitet til at indrette sig i overensstemmelse med markedets  

 skiftende behov.
Dette indebærer, at registreringsvirksomhed fremover skal  

 drives som kommerciel virksomhed i aktieselskabsform i lighed med, hvad der  

 gælder i eksempelvis Sverige.
Enhver værdipapircentral skal i henhold til  

 forslaget operere i en decentral struktur med fornødent kapitalberedskab,  

 erstatningsordning m.v.
Samtidig vil regelsættet om registrering sikre, at de  

 formueretlige beskyttelsesregler fortsat er gældende og skal følges af enhver  

 central.
Værdipapircentraler får ifølge forslaget adgang til at foretage  

 registrering med retsvirkning i henhold til loven og udføre  

 afviklingsunderstøttende aktiviteter, såsom udlån af værdipapirer og  

 garantistillelse.
Herudover kan en værdipapircentral fremover agere som  

 kontoførende institut for institutionelle investorer, udlændinge og andre.
De institutionelle investorers adgang til at benytte sig af en  

 værdipapircentrals systemer forbedres endvidere gennem en udvidet  

 storkundeordning.
Herved får de institutionelle investorer bedre muligheder  

 for at have direkte forbindelse til Værdipapircentralen for deres egne  

 beholdninger.
5.6. Clearingvirksomheder Clearing og afvikling har ikke hidtil været underkastet særskilt  

 lovgivning.
Det er hensigten med den foreslåede lovgivning om clearing og  

 afvikling, at mulighederne for institutionernes deltagelse i den  

 internationale konkurrence tilgodeses.
Lovforslaget muliggør derfor, at  

 clearingcentraler får adgang til at tilbyde faciliteter, der letter og  

 understøtter afviklingen.
 Clearing- og afviklingsvirksomhed skal fremover drives i  

 aktieselskabsform, og de foreslåede regler for clearingcentraler omfatter de  

 aktiviteter, der i dag udføres af Garantifonden for Danske Optioner og  

 Futures.
Lovforslaget fastlægger endvidere rammerne for såkaldt  

 »netting«, hvorved der gives mulighed for, at to parters krav mod  

 hinanden kan nettoopgøres, bl.a. i forbindelse med konkurser.
Mulighed for  

 »netting« mindsker risikoen for, at problemer i enkeltinstitutioner  

 spreder sig gennem betalingssystemer og clearingscentraler m.v. til hele  

 værdipapirmarkedet.
Forslaget er baseret på internationale rekommendationer.  

 Forslaget indebærer, at det danske værdipapirmarked som helhed bliver mere  

 internationalt konkurrencedygtigt.
5.7. Værdipapirmæglere, pengemarkedsmæglere og autoriserede  

 markedspladser Der gives i værdipapirhandelsloven adgang til at oprette en række særlige  

 reguleringsformer med henblik på at fremtidssikre lovgivningen.
Disse  

 lovgivningsmæssige muligheder fastlægges således, at der kan etableres en  

 række specialistfunktioner i værdipapirmarkedet, hvor særlig regulering er  

 påkrævet.
 Pengemarkedsmæglere agerer i dag som formidlere på pengemarkedet, og den  

 foreslåede regulering sigter på at kunne autorisere disse  

 pengemarkedsmæglere, såfremt de ønsker at formidle pengemarkedsrelaterede  

 produkter, som er optaget til notering på en fondsbørs.
Forslaget om autoriserede markedspladser giver bl.a. adgang til at  

 etablere markeder for handel med unoterede aktier i mindre og mellemstore  

 virksomheder.
Reguleringen giver her videre muligheder for at indrette en  

 markedsplads under hensyn til de særlige behov, der kan være ved formidling  

 af kapital til mindre og mellemstore virksomheder.
Fra udlandet kendes »interdealer-brokere«.
Disse  

 værdipapirmæglere er aktører i kernemarkedet og formidler handler i meget  

 likvide værdipapirer, typisk statsobligationer.
Lovforslaget indebærer, at  

 der gives mulighed for at fastlægge de nærmere vilkår for virksomhed som  

 værdipapirmægler.
5.8. Tilsynet med værdipapirmarkedet Det foreslås, at markedstilsynet med værdipapirmarkedet i den fremtidige  

 reguleringsstruktur varetages af et organ (Fondsrådet), der hensigtsmæssigt -  

 og i nær kontakt med markedet - kan forene interesser i alment accepterede og  

 forpligtende afgørelser og regeludstedelser vedrørende de overordnede forhold  

 på værdipapirmarkedet.
Markedstilsynet skal her ses i modsætning til solvens-  

 og virksomhedstilsynet, som - ligesom hidtil - skal ligge i Finanstilsynet.  

 Forbindelsen til Fondsrådet knyttes bl.a. ved, at Finanstilsynet fungerer som  

 sekretariat for Fondsrådet.
Ved solvens- og virksomhedstilsynet forstås tilsynet med og reguleringen  

 af institutioner og virksomheder i relation til sikkerhed for disses kapital,  

 forretningsgange samt afgivelse og inddragelse af tilladelse.
Markedstilsynet  

 vedrører derimod regulering af markedspladsen, herunder krav til udstederes  

 oplysningsforpligtelse, krav til oplysninger om handelen på markedet  

 (gennemsigtighed) m.v.
 En del af markedstilsynet og regelfastsættelsen skal ifølge forslaget  

 varetages af fondsbørserne, men med mulighed for indgreb fra Fondsrådet på  

 overordnede områder.
Det foreslås, at markedsdeltagernes indflydelse og ansvar skal omfatte  

 tilsynet med værdipapirmarkedet via et Fondsråd, som skal afveje  

 markedsdeltagernes synspunkter.
Rådet skal inddrage markedsdeltagernes  

 ekspertise i principielle spørgsmål om regelfastsættelse og  

 regeloverholdelse, således at hensynet til markedets internationale  

 konkurrenceevne og investorbeskyttelse får behørig vægt.
Der er i Danmark tradition for et højt beskyttelsesniveau i  

 værdipapirhandelen, og dette princip bør fastholdes.
Der skal samtidig tages  

 hensyn til de konkurrencemæssige vilkår i forhold til udlandet.
Det vil være  

 Fondsrådets opgave at varetage disse hensyn.
I forbindelse med indførelse af en generel værdipapirhandelslov er tilsyn  

 med markedet og markedsføringen af særlig betydning.
Det forudsættes derfor,  

 at der aftales en arbejdsdeling mellem Fondsrådet og andre myndigheder, der  

 måtte have kompetence på området, herunder Forbrugerombudsmanden og  

 Konkurrencerådet.
5.9. Omdannelse af de eksisterende institutioner Ligesom Københavns Fondsbørs er også Garantifonden for Danske Optioner og  

 Futures og Værdipapircentralen i dag organiseret som fonde, men denne  

 virksomhed skal fremover drives i aktieselskabsform.
Der er en række  

 forskelle mellem institutionerne, der betyder, at omdannelserne ikke  

 nødvendigvis bør ske på samme måde.
Derfor er der i forslaget givet mulighed  

 for omdannelse på flere måder.
Disse svarer til de muligheder, som gælder for  

 sparekasserne.
Det forudsættes, at beslutningen om omdannelsen træffes af  

 bestyrelsen i de respektive fonde.
Det foreslås, at omdannelsen kan ske ved at skyde aktiviteter ind i et  

 nystiftet aktieselskab og videreføre formuen som aktiekapital i en  

 fortsættende fond.
Omdannelse kan ligeledes ske ved, at fondene overdrager  

 deres aktiviteter til et aktieselskab og indskyder formuen som en bunden  

 reserve i aktieselskabet.
Endelig kan der benyttes kombinationer af de to  

 modeller.
 En overgangsordning giver Københavns Fondsbørs mulighed for at drive  

 børsvirksomhed som fond indtil 1. juli 1997, mens Garantifonden for Danske  

 Optioner og Futures og Værdipapircentralen kan fortsætte deres virksomhed som  

 fonde indtil 1. januar 1999.
5.10. Skatte- og afgiftslovgivningen Lovforslaget indeholder i kapitel 34 en række ændringer af skatte- og  

 afgiftslovgivningen til gennemførelse af børsreformen.
6. Høring Samtidig med fremsættelse af lovforslaget er dette sendt i høring hos  

 Danmarks Nationalbank, Københavns Fondsbørs, Kongeriget Danmarks Hypotekbank  

 og Finansforvaltning, Garantifonden for Danske Optioner og Futures,  

 Værdipapircentralen, Finansrådet, Sammenslutningen af Danske Andelskasser,  

 Børsmæglerforeningen, Realkreditrådet, Den Danske Finansanalytikerforening,  

 Danske Finansieringsselskabers Forening, Pengeinstitutternes  

 BetalingsSystemer A/S, Harlow Butler A/S, Astley & Pearce A/S,  

 Nexor-Brokers A/S, Dansk Industri, Danmarks Rederiforening, Det Danske  

 Handelskammer, Håndværksrådet, Advokatrådet, Foreningen af Statsautoriserede  

 Revisorer, Foreningen af Registrerede Revisorer, Forbrugerrådet,  

 Arbejdsmarkedets Tillægspension, Lønmodtagernes Dyrtidsfond,  

 Assurandør-Societetet, AMP-Samarbejdet, Arbejdsmarkedspensionsrådet,  

 Foreningen af Firmapensionskasser, Danske Investeringsforeningers  

 Fællesrepræsentation, Sammenslutningen af Danske Pantebrevsselskaber, Dansk  

 Aktionærforening, Justitsministeriet, Skatteministeriet, Finansministeriet og  

 Økonomiministeriet.
7. Administrative og statsfinansielle konsekvenser Det skønnes, at en gennemførelse af nærværende lovforslag vil medføre et  

 behov for 6 årsværk i Finanstilsynet. Årsværkene fordeler sig således: 2  

 årsværk til nedsættelse af Fondsrådet og regelfastsættelse, 2 årsværk til  

 markedsovervågning og internationalt samarbejde i denne forbindelse, 1  

 årsværk til nye sagsbehandlingsopgaver og 1 årsværk til tilsyn med  

 fondsbørser og andre markeder, clearingvirksomheder og værdipapircentraler.
De samlede udgifter hertil skønnes at udgøre 2,5 mio. kr. om året, heraf  

 2,0 mio. kr. lønsum.
Disse udgifter dækkes fuldt ud af de virksomheder, der  

 er under tilsyn, jf. forslagets § 108.
 Der henvises i øvrigt til forslag til lov om fondsmæglerselskaber og lov  

 om ændring af lov om banker og sparekasser m.v., hvor der også foreslås visse  

 udvidelser.
 De i lovforslaget foreslåede ændringer af skatte- og afgiftslovgivningen  

 skønnes ikke at have administrative konsekvenser.
8. Erhvervsøkonomiske og provenumæssige konsekvenser Det vurderes, at gennemførelse af børsreformen er en forudsætning for, at  

 der kan opretholdes et velfungerende værdipapirmarked i Danmark.  

 Værdipapirmarkedet udgør et meget væsentligt rammevilkår for dansk  

 erhvervsliv.
Det er afgørende, at danske virksomheder og investorer har  

 adgang til et effektivt og pålideligt marked for finansiering af egen- og  

 fremmedkapital og for placering af opsparing.
Hertil kommer, at det er  

 vigtigt at opretholde den beskæftigelse og indtjening, der knytter sig til de  

 finansielle institutioner, der deltager i værdipapirmarkedet.
 Der henvises i øvrigt til afsnit 2.
Indførelse af skattepligt for Københavns Fondsbørs og Værdipapircentralen  

 vil medføre et selskabsskatteprovenu, der afhænger af størrelsen af de to  

 institutioners fremtidige skattepligtige indkomst.
Provenuet skønnes på basis  

 af institutionernes regnskabsresultat de senere år at blive meget beskedent.  

 Ændringen af skattepligtsbestemmelsen for Garantifonden for Danske Optioner  

 og Futures skønnes ikke at have provenumæssige konsekvenser.
 Ændringen af fusionsskatteloven, så omdannelsen ikke udløser  

 avancebeskatning, skønnes ikke at medføre et egentligt provenutab, idet  

 ændringen må anses for at være en forudsætning for omdannelsen af de tre  

 finansielle institutioner.
 Den foreslåede stempelfritagelse ved sikkerhedsstillelse m.v. i  

 forbindelse med clearing og afvikling af værdipapirhandler under medvirken af  

 en clearingscentral omfatter transaktionstyper, der ikke benyttes i dag, og  

 som de gældende stempelregler p.g.a. omkostningerne afgørende ville modvirke.  

 Da de nye handelssystemer ikke træder i stedet for andre stempelpligtige  

 transaktioner, vurderes fritagelsen på denne baggrund ikke at have egentlige  

 provenumæssige konsekvenser.
 Tilsvarende gælder den begrænsede udvidelse af kredsen, der er stempelfri  

 i forbindelse med lån mod håndpant, som optages som led i værdipapirhandel.  

 Sådanne transaktioner er efter gældende regler i praksis stempelfri, således  

 at den foreslåede tilpasning af stempelafgiftsreglerne til de ændrede  

 afviklingsregler ikke indebærer et egentlig provenutab.
9. Forholdet til EU-retten Formålet med ISD-direktivet er at indføre den ramme, inden for hvilken det  

 indre marked for investeringsservice i forbindelse med værdipapirer skal  

 fungere.
Direktivet er et minimumsdirektiv, dvs. at der nationalt kan  

 fastsættes strengere krav.
 Hovedprincippet i direktivet er gensidig anerkendelse og hjemlandskontrol.
 Som udgangspunkt skal et selskab, som ønsker at deltage i det indre marked  

 for værdipapirer, kun have en tilladelse til at drive sin virksomhed i hele  

 Den Europæiske Union.
 Direktivet indeholder desuden en liberalisering af adgangen til medlemskab  

 af værtslandets børser og futures- og optionsmarkeder.
 Direktivet fastsætter minimumsregler for indberetninger og  

 gennemsigtighed.
For at sikre gennemsigtighed (transparens) af hensyn til investorerne  

 fastsættes i hvert enkelt land krav til oplysninger til markedet under hensyn  

 til det enkelte markeds særlige karakteristika.
Direktivet indeholder  

 imidlertid minimumskrav for gennemsigtighed.
Disse ligger dog på et - efter  

 danske forhold - meget lavt niveau.
 Regeringen vil efter lovforslagets fremsættelse anmode om EU-Kommissionens  

 bekræftelse af, at den foreslåede skattefritagelse for den bundne  

 sparekasse-/fondsreserve ikke indebærer statsstøtte omfattet af EF-traktaten.
Bemærkninger til de enkelte bestemmelser Til kapitel 1 Indledende bestemmelser Til § 1 Værdipapirhandelsloven omfatter to hovedtyper af værdipapirtransaktioner,  

 dels selve udbuddet af et værdipapir til offentligheden, dels handel med og  

 afvikling m.v. af værdipapirer.
Der er tale om to selvstændige og adskilte  

 transaktionstyper.
Loven gælder for al værdipapirhandel.
Værdipapirhandelsbegrebet er således  

 ikke selvstændigt knyttet til værdipapirets optagelse til notering og/eller  

 handel på en fondsbørs eller anden form for reguleret marked.
Formidling af  

 køb og salg af værdipapirer samt erhvervsmæssig rådgivning vedrørende  

 værdipapirer falder ligeledes ind under begrebet værdipapirhandel.
 Offentligt udbud i § 1, stk. 2, nr. 1, omfatter såvel børsemissioner og  

 andre emissioner af værdipapirer som en senere afhændelse af allerede  

 emitterede værdipapirer, som ikke i første omgang har været rettet mod  

 offentligheden.
 Ved selvstændigt at medtage offentligt udbud af værdipapirer inddrages  

 udbuds- og prospektkrav under lovens anvendelsesområde, ligesom  

 udstederen/udbyderen af et værdipapir vil være omfattet af loven, jf. nærmere  

 herom i lovforslagets kapitler 6 og 12.
Med hensyn til den personkreds, som skal være omfattet af  

 værdipapirhandelsloven, har det været overvejet at begrænse denne til de  

 personer, der i erhvervsmæssigt øjemed beskæftiger sig med værdipapirhandel.  

 Denne begrænsning er ikke foretaget.
Udgangspunktet er derfor, at enhver  

 person, der udfører værdipapirhandel som defineret i § 1, stk. 2, er omfattet  

 af loven.
Når det drejer sig om rådgivning, er dog kun erhvervsmæssig  

 rådgivning omfattet, jf. § 1, stk. 2, nr. 4.
 Reglerne i § 4, stk. 1, om redelighed og § 4, stk. 2, om  

 markedsmanipulation samt insiderreglerne i kapitel 10 omfatter således også  

 ikke-erhvervsdrivende personer.
De virksomheder, som udøver værdipapirhandel erhvervsmæssigt, omfatter  

 ikke alene pengeinstitutter, realkreditinstitutter, fondsmæglerselskaber og  

 andre værdipapirhandlere som defineret i lovforslagets § 3. Også  

 ejendomsformidlere, advokater og revisorer, der som accessorium til deres  

 hovedaktivitet rådgiver vedrørende værdipapirer, vil være omfattet af  

 værdipapirhandelsloven, jf. § 1, stk. 2, nr. 4. Værdipapirhandlere er  

 underlagt Finanstilsynets virksomhedstilsyn som følge af bestemmelser i de  

 særlige virksomhedslove.
Ejendomsformidlere, advokater og revisorer, som  

 udøver erhvervsmæssig rådgivning vedrørende værdipapirer, er ikke underlagt  

 noget virksomhedstilsyn for den del af deres virksomhed som omfattes af § 1,  

 stk. 2, nr. 4.
 Med § 1, stk. 2, nr. 1 og 2 omfatter værdipapirhandelsloven følgende  

 værdipapirtransaktioner: 1) udbud af et værdipapir til offentligheden uden at  

 værdipapiret samtidig hermed eller efterfølgende optages til notering på en  

 fondsbørs, 2) udbud til offentligheden af et værdipapir som samtidig hermed  

 eller efterfølgende optages til notering på en fondsbørs, 3) handel med et  

 værdipapir som er optaget til notering og/eller handel på en fondsbørs, også  

 selvom der ikke forudgående er foretaget et offentligt udbud af papiret, samt  

 4) køb og salg af et værdipapir selvom papiret ikke er noteret på eller  

 handles via en fondsbørs.
§ 1, stk. 2, nr. 3 om formidling af køb og salg af værdipapirer og nr. 4  

 om erhvervsmæssig rådgivning udgør to selvstændige aktiviteter.
Formidling og  

 rådgivning er derfor omfattet af værdipapirhandelsloven, selvom aktiviteten  

 ikke udøves som accessorium til offentlig udbud efter nr. 1 eller køb eller  

 salg af værdipapirer efter nr. 2.
 Ved selvstændigt at medtage formidling af køb og salg af værdipapirer er  

 det præciseret, at værdipapirhandelsloven gælder, selvom formidlingen ikke  

 indebærer, at der handles for tredjemands regning, men alene at den  

 pågældende for en tredjemand søger at formidle kontakt til en person, som  

 ønsker at købe tredjemands værdipapirer eller sælge værdipapirer til  

 tredjemand.
 Der henvises i øvrigt til kapitel 14, hvor der er foreslået et regelsæt  

 for pengemarkedsmæglernes regelmæssige formidling af pengemarkedsprodukter.
 Mens værdipapirhandel, som defineret i § 1, stk. 2, nr. 1-3 gælder, uanset  

 om der er tale om en erhvervsmæssig aktivitet, er rådgivning vedrørende  

 værdipapirer kun omfattet af loven, såfremt der er tale om rådgivning som led  

 i udøvelse af erhverv, jf. § 1, stk. 2, nr. 4.
 Ved porteføljepleje, porteføljemanagement og lignende vil der typisk være  

 tale om en kombination af handel for tredjemands regning, formidling og  

 erhvervsmæssig rådgivning vedrørende værdipapirer, og disse aktiviteter er  

 derfor også omfattet af begrebet værdipapirhandel.
Ved porteføljepleje forstås den virksomhed, der består i at passe en  

 værdipapirbeholdning.
Sædvanligvis har værdipapirejeren og porteføljeplejeren  

 indgået aftale om, hvilke typer værdipapirer, der skal investeres i, samt  

 hvor risikobetonede investeringerne må være.
 Med § 1 sammenholdt med definitionen af værdipapirer i § 2 har  

 værdipapirhandelsloven fået et bredt og omfattende anvendelsesområde såvel  

 med hensyn til hvilke værdipapirer og transaktionstyper, der er omfattet, som  

 med hensyn til den omfattede personkreds.
 I de følgende kapitler i lovforslaget foretages der en nærmere afgrænsning  

 af og begrænsning af de enkelte reglers anvendelsesområde, ligesom  

 pligtsubjekterne for enkelte regler fremgår af lovens øvrige bestemmelser.
Til § 2 Der findes ikke i dansk ret nogen fast og entydig definition af begrebet  

 værdipapirer.
Med § 2 har ønsket været at fastlægge et bredt  

 værdipapirbegreb.
Der stilles ikke krav om, at de omfattede værdipapirer skal  

 være omsættelige.
Det karakteristiske ved de værdipapirer, som omfattes af  

 værdipapirhandelsloven, er, at udstedelse og omsætning heraf primært har et  

 finansielt formål, og at de omsættes på kapitalmarkedet.
Der vil ofte være  

 tale om flere ens eller standardiserede instrumenter.
 Ved den nærmere afgrænsning af hvilke værdipapirer, der omfattes af loven,  

 er der taget udgangspunkt i investeringsservicedirektivets definition af  

 værdipapirer, jf. art. 1, nr. 4 og bilagets afsnit B, nr. 1 a), som svarer  

 til lovforslagets § 2, stk. 1, nr. 1 til 3, og direktivets definition af  

 instrumenter, jf. bilagets afsnit B, nr. 1 b) og nr. 2 til 6, der findes i  

 forslagets § 2, stk. 1, nr. 4 til 8 og 10. Herudover er råvareinstrumenter  

 m.v., jf. § 2, stk. 1, nr. 9, og omsættelige pantebreve med pant i fast  

 ejendom eller løsøre, jf. § 2, stk. 1, nr. 11, medtaget.
Aktielignende værdipapirer, jf. § 2, stk. 1, nr. 1, omfatter ejerandele i  

 andre selskaber end aktie- og anpartsselskaber, herunder kommanditanparter.  

 Derimod er en interessentskabsandel i et interessentskab ikke et  

 aktielignende værdipapir, idet en sådan andel typisk ikke har det fornødne  

 finansielle sigte.
Et andelsbevis eller lignende i andelsboligforeninger  

 efter andelsboligforeningsloven og lignende boligfællesskaber vil heller ikke  

 være omfattet af loven.
Dette gælder, uanset andelen er frit omsættelig.
Et  

 sådant boligandelsbevis har normalt ikke det fornødne finansielle sigte, men  

 er derimod kædet sammen med boligretten.
Det har hidtil været således, at en andel - anpart - i et anpartsselskab  

 ikke er blevet betragtet som et værdipapir, således som dette begreb  

 traditionelt har været fastlagt.
Således har Erhvervsministeriets  

 Erhvervsankenævn i en kendelse af 21. juni 1993 antaget, at anparter i et  

 anpartsselskab ikke er et aktielignende værdipapir omfattet af  

 udbudsprospektloven (lov nr. 213 af 10. april 1991 om prospekter ved første  

 offentlige udbud af visse værdipapirer), jf. bemærkningerne til § 40.  

 Lovforslaget opretholder denne retstilstand.
Det skyldes, at udstedelse og  

 omsætning af anparter bortset fra kommanditanparter typisk ikke har et  

 finansielt sigte eller er knyttet til kapitalmarkedet i bred forstand.  

 Anparter i anpartsselskaber vil derfor ikke være at betragte som et  

 aktielignende værdipapir omfattet af lovforslagets § 2, stk. 1, nr. 1. Dette  

 er tilfældet, selvom en anpart som udgangspunkt er omsættelig, jf.  

 anpartsselskabslovens § 14. Anparter er som følge heraf ej heller omfattet af  

 prospektkravene ved første udbud af visse værdipapirer i kapitel 12.
 De virksomhedstyper, hvis ejerandele i kraft af § 2, stk. 1, nr. 1, sidste  

 led, falder ind under værdipapirhandelslovens værdipapirbegreb, er således  

 ikke de samme, som omfattes af lov om erhvervsdrivende virksomheder (lov nr.  

 123 af 18. februar 1994). Virksomhedsloven omfatter udover  

 enkeltmandsvirksomheder, interessentskaber, kommanditselskaber,  

 andelsselskaber (andelsforeninger) samt andre selskaber og foreninger med  

 begrænset ansvar, som ikke er omfattet af aktieselskabsloven,  

 anpartsselskabsloven eller lov om erhvervsdrivende fonde, jf. lovens § 1,  

 stk. 2.
 § 2, stk. 1, nr. 2, omfatter bl.a. realkreditobligationer,  

 statsobligationer, præmieobligationer og erhvervsobligationer.
 Andre omsættelige værdipapirer, som giver ret til at erhverve aktier og  

 obligationer m.v., jf. § 2, stk. 1, nr. 3, er bl.a. tegningsretter,  

 aktiebeviser, aktieretter, covered warrants, obligationer med warrants og  

 konvertible obligationer.
 Ved warrant forstås en tegningsret, der oftest udstedes i tilknytning til  

 et værdipapir (obligationer eller aktier) og giver ret til inden for en  

 afgrænset tidsperiode at købe et værdipapir eller andet specificeret  

 finansielt gode til en fastsat pris.
I modsætning til warrants udstedt af aktieselskabet selv med mulighed for  

 senere hos selskabet at erhverve dets udstedte aktier, er en »covered  

 warrant« ikke et selskabsretligt instrument.
Covered warrants er  

 optioner, som giver indehaveren mulighed for at erhverve et underliggende  

 aktiv.
Udstederen af covered warrants har - ud over valget af aktivet - ingen  

 relation til det underliggende aktiv iøvrigt.
Værdipapirer, som nævnt i stk. 1, nr. 1 til 3, er omsættelige i  

 værdipapirhandelslovens forstand, selvom der til værdipapirerne er knyttet en  

 omsættelighedsbegrænsning i selskabsretlig forstand, f.eks. derved at der  

 stilles krav om samtykke ved overdragelse, jf. aktieselskabslovens § 20,  

 eller der til værdipapiret er knyttet forkøbsret, jf. aktieselskabslovens §  

 19. Det bemærkes i øvrigt, at aktier efter den gældende  

 betingelsesbekendtgørelses skema A, II, pkt. 2, 1. led kun kan optages til  

 notering på Københavns Fondsbørs, såfremt aktierne er frit omsættelige.
Efter  

 gældende praksis er dette dog ikke til hinder for, at et selskabs vedtægter  

 under visse betingelser og i begrænset omfang kan indeholde bestemmelser om,  

 at overdragelse af børsnoterede aktier kræver bestyrelsens samtykke.
 Med hensyn til investeringsforeningsandele omfattet af § 2, stk. 1, nr. 4,  

 henvises til lovbekendtgørelse nr. 85 af 12. februar 1990 om  

 investeringsforeninger.
Ved pengemarkedsinstrumenter i § 2, stk. 1, nr. 5, forstås de  

 instrumenter, som normalt omsættes på pengemarkedet, f.eks.  

 skatkammerbeviser.
Det er kun de børsnoterede pengemarkedsinstrumenter samt -  

 noterede og unoterede - indlånsbeviser (certificates of deposit) og  

 commercial papers, der er omfattet af bestemmelsen.
Ved commercial papers  

 forstås omsættelige kortfristede gældsbreve med løbetid fra 7 til 270 dage, i  

 Euromarkedet dog op til 365/366 dage, udstedt fortrinsvis af private  

 selskaber, og normalt med et mindste pålydende på USD 500.000. Kontrabøger  

 eller lignende uden tilknytning til pengemarkedet er ikke omfattet af  

 definitionen.
Der henvises i øvrigt til kapitel 14, hvor virksomhed som  

 pengemarkedsmægler er reguleret.
 Futureslignende instrumenter, jf. § 2, stk. 1, nr. 6, omfatter kontrakter,  

 som afregnes kontant på grundlag af et af følgende elementer: rentesatsen  

 eller valutakursen, kursen på et værdipapir eller et andet indeks, der gælder  

 for værdipapirer.
§ 2, stk. 1, nr. 7, omfatter fremtidige renteaftaler (FRA-kontrakter),  

 hvilket vil sige aftaler, der med basis i en referencerente fastlægger renten  

 for en given fremtidig periode.
FRA-kontrakter har egenskaber svarende til  

 rentefutures, herunder CIBOR-futures, og afregnes ligeledes kontant på  

 udløbstidspunktet, ved at køber henholdsvis sælger af kontrakten kompenserer  

 modparten for forskellen mellem den aftalte rente og referencerenten.  

 FRA-kontrakter adskiller sig p.t. typisk fra futures ved i Danmark ikke at  

 være børsnoterede og ved ikke at være garanterede af clearinghuse (i Danmarks  

 tilfælde af Garantifonden for Danske Optioner og Futures). CIBOR er  

 Copenhagen Inter Bank Offered Rate, dvs. udlånsrenten på Eurovalutater i  

 interbankmarkedet i København.
Swap betyder at bytte.
En swap er en selvstændig finansiel transaktion,  

 der kan benyttes til omlægning af rente- og valutabasis for såvel passiver  

 som aktiver.
Rente- og valutaswaps samt swaps på aktier og aktieindeks i § 2, stk. 1,  

 nr. 8, er kendetegnet ved aftaler om enten udveksling af rene rentebetalinger  

 eller udveksling af hovedstole og rentebetalinger denomineret i forskellig  

 valuta.
Rente- og valutaswaps som her angivet omfatter alene de såkaldte  

 låneswaps i modsætning til de såkaldte korte valutaswaps, hvor der udveksles  

 likviditet mod sikkerhed i fremmed valuta.
Ligesom swaps anvendes i  

 forbindelse med rentebærende instrumenter, kan swaps på tilsvarende måde  

 anvendes i relation til aktier og aktieindeks.
Råvareinstrumenter m.v., der svarer til det engelske begreb  

 »commodities« i § 2, stk. 1, nr. 9, er f.eks. afledte finansielle  

 instrumenter, hvis værdi fastsættes på grundlag af nærmere bestemte  

 råvarepriser eller andre prisindeks uden hensyntagen til, om de er med  

 levering eller kontantafregning.
Der kan være tale om afledte kontrakter på  

 egentlige råvarer, metaller og landbrugsvarer m.v.
Råvareinstrumenter er  

 inddraget under værdipapirhandelsloven, selvom disse instrumenter ikke er  

 omfattet af investeringsservicedirektivet.
Jf. i øvrigt § 1, stk. 3, og bilag  

 1, afsnit B, til forslag til lov om fondsmæglerselskaber, hvoraf det fremgår,  

 at investeringsservice i denne lovs forstand ligeledes omfatter  

 tjenesteydelser i forbindelse med råvareinstrumenter.
 § 2, stk. 1, nr. 10, omfatter udover værdipapiroptioner og optioner på  

 aktie- og obligationsindeks også valuta- og renteoptioner.
En option er en kontrakt, der giver ejeren (køberen) retten til, men ikke  

 pligten til, at købe eller sælge et finansielt instrument eller en valuta til  

 en aftalt pris på et aftalt fremtidigt tidspunkt.
Sælgeren er naturligvis  

 forpligtet til at opfylde ejerens ret.
Der findes følgende typer optioner:
 1) Call option: Ret til at købe.
 2) Put option: Ret til at sælge.
Med § 2, stk. 1, nr. 11, har man ønsket at inddrage handel med pantebreve  

 under de regler, som gælder for handel med og rådgivning vedrørende  

 værdipapirer.
Hovedområdet for § 2, stk. 1, nr. 11 er det ordinære pantebrev  

 med pant i fast ejendom, f.eks. sælgerpantebrevet udstedt med  

 Justitsministeriets formular A og ordinære pantebreve med pant i løsøre  

 udstedt med Justitsministeriets formular C.
Uden for nr. 11 falder  

 ejerpantebreve med pant i fast ejendom eller løsøre samt pantebreve, der  

 ifølge bestemmelse i pantebrevet ikke er omsætteligt, f.eks. visse pantebreve  

 udstedt til realkreditinstitutter.
Med § 2, stk. 1, nr. 12, er det sikret, at nye instrumenter og kontrakter,  

 som måtte fremkomme, efter Fondsrådets bestemmelse kan inddrages under loven,  

 således at en lovændring ikke vil være nødvendig.
Det er ikke muligt mere  

 præcist at angive, hvilke instrumenter og kontrakter, der i fremtiden vil  

 have sådanne karakteristika, at der vil være behov for at inddrage dem under  

 værdipapirhandelsloven.
Men der kan bl.a. blive tale om instrumenter og  

 kontrakter, som relaterer sig til forureningslicenser og indeks af forskellig  

 art, f.eks. katastrofe- og regnvejrsindex.
 Med § 2, stk. 2, er der givet Fondsrådet mulighed for at fastsætte regler  

 om, at nærmere bestemte værdipapirer undtages fra loven.
Rådet kan således fastlægge den nærmere afgrænsning af de værdipapirer,  

 som er nævnt i § 2, stk. 1, nr. 1 til 12, og Rådet har med stk. 2 også  

 mulighed for at begrænse anvendelsen af loven i relation til de  

 værdipapirtyper, som er nævnt i § 2, stk. 1, nr. 1 til 11. Med den foreslåede  

 formulering er det dog tilkendegivet, at undtagelse af værdipapirer fra  

 værdipapirhandelsloven kun kan ske i særlige tilfælde og i øvrigt kun i  

 begrænset omfang.
Fondsrådet vil eksempelvis kunne undtage visse pantebreve,  

 råvareinstrumenter, herunder afledte kontrakter på landbrugsprodukter og  

 metaller m.v., som afvikles med fysisk levering, fra lovens  

 anvendelsesområde.
Til § 3 Den foreslåede bestemmelse, om hvilke virksomheder, der har eneret til at  

 rette henvendelse til offentligheden og tilbyde sig som køber, sælger eller  

 formidler af værdipapirer, svarer i det væsentligste til § 4, stk. 1 og 2, i  

 den nugældende fondsbørslov.
Det vil sige, at eneretten tilkommer alle  

 pengeinstitutter, fondsmæglerselskaber, realkreditinstitutter og  

 kreditinstitutter med særlig tilladelse.
Som det fremgår af lovforslaget, er  

 eneretten begrænset til erhvervsmæssig henvendelse, dvs. at en aktionær, der  

 ønsker at sælge sin aktiepost, også har mulighed for at henvende sig til  

 offentligheden.
 Herudover er det i lovforslagets § 3, stk. 1, nr. 5 og 6 præciseret, at  

 eneretten tillige tilkommer Danmarks Nationalbank og Kongeriget Danmarks  

 Hypotekbank og Finansforvaltning, idet Nationalbanken og Hypotekbanken retter  

 henvendelse til offentligheden for så vidt angår værdipapirer udstedt af Den  

 Danske Stat.
 Lovforslagets § 3, stk. 1, er på tre punkter mere vidtgående end den  

 gældende § 4, stk. 1, i fondsbørsloven.
For det første vil udenlandske virksomheder, som svarer til de i stk. 1,  

 nr. 1 til 4, nævnte institutter og selskaber eller filialer af sådanne  

 virksomheder, og som har opnået tilladelse i et andet land i Den Europæiske  

 Union, eller i et land med hvilket Fællesskabet har indgået samarbejdsaftale  

 (hjemlandet), kunne rette henvendelse til offentligheden på det danske  

 værdipapirmarked på basis af det europæiske pas.
Lande, hvis virksomheder får  

 adgang til det danske marked i kraft af en af Fællesskabet indgået  

 samarbejdsaftale, er EØS-landene: Norge, Island og Liechtenstein.
 Denne udvidelse af eneretsbestemmelsen er en følge af det unionsretlige  

 princip om gensidig anerkendelse og investeringsservicedirektivet.
Investeringsselskaber og kreditinstitutter med hjemsted uden for EU/EØS  

 skal have Finanstilsynets tilladelse til at udføre investeringsservice.  

 Filialer fra tredjelande vil ikke kunne tildeles det europæiske pas.  

 Datterselskaber oprettet af investeringsselskaber og kreditinstitutter fra  

 tredjelande vil derimod være omfattet af samme regelsæt, som gælder for  

 EU/EØS-selskaber.
Tilladelse til at drive investeringsservicevirksomhed i et  

 EU/EØS-land vil give selskabet det europæiske pas.
Ud fra hensynet om at  

 sikre, at EU-selskaber får en tilsvarende adgang til tredjelandes  

 værdipapirmarkeder, skal de enkelte EU/EØS-landes betingelser for at meddele  

 tilladelse til datterselskaber fra tredjelande så vidt muligt koordineres, og  

 under visse betingelser åbner EU-reguleringen mulighed for at træffe  

 modforanstaltninger (reciprocitet).
 Vilkårene for udenlandske selskabers adgang til at udøve  

 investeringsservice i Danmark fremgår af de virksomhedslove, som regulerer de  

 pågældende virksomhedstyper, jf. således bank- og sparekasselovens §§ 6 a og  

 6 c, forslag til lov om fondsmæglerselskabers §§ 6 og 8, realkreditlovens §  

 12 og lov om visse kreditinstitutters § 2, stk. 4.
For det andet er lovforslagets § 3 ikke som fondsbørslovens § 4 begrænset  

 til børsnoterede værdipapirer. § 3 omfatter henvendelse til offentligheden  

 vedrørende køb, salg eller formidling af ethvert værdipapir, som defineret i  

 § 2, stk. 1, nr. 1-10 og 12. Ved ikke at lade eneretsbestemmelsen omfatte  

 omsættelige pantebreve med pant i fast ejendom og løsøre, jf. § 2, stk. 1,  

 nr. 11, vil pantebrevsselskaber m.v. fortsat kunne rette henvendelse til  

 offentligheden vedrørende handel med pantebreve, og ejendomsformidlere kan i  

 forbindelse med ejendomshandler formidle kontakt mellem sælger og investor  

 med henblik på salg af sælgerpantebreve.
Med hensyn til personer med  

 næringsbrev som vekselerer og bankier er det vurderingen, at disse ikke  

 længere vil kunne udøve virksomhed med køb, salg og formidling af  

 værdipapirer, med undtagelse af pantebrevshandel.
Næringslovens § 22 foreslås  

 derfor ændret, jf. forslag til lov om fondsmæglerselskaber.
 For det tredje omfattes alle realkreditinstitutter af eneretten, og  

 lovforslagets § 3 er således ikke som den gældende fondsbørslovs § 4  

 begrænset til realkreditinstitutter, der har opnået tilladelse til at handle  

 på Københavns Fondsbørs (en fondsbørs). Denne ændring skal ses i sammenhæng  

 med, at værdipapirhandelsloven ikke som fondsbørsloven er begrænset til  

 børsnoterede værdipapirer.
Eneretten efter § 3, stk. 1, vedrører køb, salg eller formidling af  

 værdipapirer.
Området for eneretten er således mindre omfattende end begrebet  

 værdipapirhandel, idet dette efter lovforslagets § 1, stk. 2, nr. 4 også  

 omfatter erhvervsmæssig rådgivning vedrørende værdipapirer.
En række virksomheder udøver alene rådgivning vedrørende værdipapirer  

 eller yder som ejendomsformidlere, advokater og revisorer en sådan rådgivning  

 som accessorium til anden virksomhed.
En sådan rådgivning eller formidling af  

 pantebreve krænker ikke eneretten efter § 3, stk. 1, men rådgivningen skal  

 ske i overensstemmelse med værdipapirhandelslovens regler, herunder på en  

 redelig måde, jf. lovforslagets § 4.
§ 3, stk. 2, sikrer, at en udsteder kan rette henvendelse til  

 offentligheden i forbindelse med udbud af egne værdipapirer.
Regelsættet  

 gælder for udstedere, der udsteder eller påtænker at udstede værdipapirer,  

 således, at udstederens ret også omfatter tegningsindbydelse i forbindelse  

 med en emission.
 Virksomheder, som efter stk. 1, nr. 1 til 4 er eneberettiget til at rette  

 henvendelse til offentligheden og tilbyde sig som køber, sælger eller  

 formidler af værdipapirer, betegnes i værdipapirhandelsloven som  

 værdipapirhandlere, jf. § 3, stk. 3. Selvom Danmarks Nationalbank og  

 Kongeriget Danmarks Hypotekbank og Finansforvaltning efter stk. 1, nr. 5 og 6  

 ligeledes er berettiget til at rette henvendelse til offentligheden, er  

 Nationalbanken og Hypotekbanken ikke værdipapirhandlere i  

 værdipapirhandelslovens forstand.
 I kraft af værdipapirhandlernes erhvervsmæssige aktivitet og særlige  

 status på værdipapirmarkedet pålægges disse virksomheder en række pligter, se  

 nærmere herom i lovforslagets §§ 5 og 6 om god værdipapirhandelsskik samt §  

 35, stk. 2 og 3, § 36, stk. 2 og § 37, stk. 2, vedrørende insiderhandel.
Til kapitel 2 God værdipapirhandelsskik Værdipapirhandelslovens kapitel 2 indeholder regler om god  

 værdipapirhandelsskik, som skal iagttages i forbindelse med værdipapirhandel.
God værdipapirhandelsskik er værdipapirhandelsrettens generalklausul og er  

 et væsentligt element i den investorbeskyttelse, som ønskes opnået med  

 værdipapirhandelsloven.
Som ved andre generalklausuler, f.eks. i  

 markedsføringsloven og aftaleloven, er der tale om en dynamisk målestok, der  

 ændres og udvikles i takt med udviklingen på værdipapirmarkedet.
 Indførelsen af regler om god værdipapirhandelsskik, skal desuden ses i  

 sammenhæng med det særlige samspil, der er mellem udstedere, investorer og  

 værdipapirhandlere, når disse handler professionelt.
 Dette samspil mellem professionelle aktører har ikke nødvendigvis behov  

 for at blive reguleret på tilsvarende måde, som den regulering der omhandler  

 forbrugerbeskyttelse.
 I forhold til markedsføringslovens regler om god markedsføringsskik er  

 udgangspunktet, at markedsføringsloven fortsat gælder for værdipapirmarkedet  

 ved siden af værdipapirhandelslovens regler om god værdipapirhandelsskik.  

 Dette er begrundet i et forbrugerbeskyttelsessynspunkt, dvs. hensynet til den  

 almindelige private investor.
 Det vil derfor være hensigtsmæssigt, at der i praksis udvikles en  

 arbejdsdeling mellem Forbrugerombudsmanden og Fondsrådet.
 En lignende arbejdsdeling kendes allerede fra bank- og sparekasseområdet,  

 hvor aftaler om grænsedragning er indgået mellem Finanstilsynet og  

 Forbrugerombudsmanden.
I relation til de civilretlige regler vil fastsættelse af nærmere regler  

 om god værdipapirhandelsskik bl. a. få betydning for, hvorvidt en aftale om  

 handel med værdipapirer er gyldig.
Ved bedømmelsen af hvorvidt en aftale er  

 ugyldig i medfør af aftalelovens § 33 (stridende mod almindelig hæderlighed)  

 eller § 36 (urimelig eller i strid med almindelig hæderlighed) vil kravene  

 til god værdipapirhandelsskik være af betydning.
På tilsvarende vis vil  

 ansvarsbedømmelsen, herunder professions- og rådgiveransvaret, påvirkes af de  

 nærmere krav til god værdipapirhandelsskik.
 Det bemærkes endvidere, at Kommissionsloven fortsat vil være gældende for  

 værdipapirhandlere, når der handles i kommission.
 I de enkelte bestemmelser i §§ 4-6 er der fastlagt nærmere krav til god  

 værdipapirhandelsskik i forskellige relationer. § 4, stk. 1, opstiller et  

 generelt krav om, at enhver værdipapirhandel skal foretages på en redelig  

 måde, mens § 4, stk. 2, indeholder forbud mod markedsmanipulation for så vidt  

 angår værdipapirer, der er optaget til notering på en fondsbørs, og for  

 værdipapirhandlere opstilles der i §§ 5 og 6 særlige krav til god  

 værdipapirhandelsskik.
 Med disse regler og Fondsrådets mulighed for at udstede supplerende regler  

 efter § 4, stk. 3, er det tilkendegivet, at kravene til god  

 værdipapirhandelsskik varierer afhængigt af, i hvilken relation og i forhold  

 til hvem kravene stilles.
 Endelig indeholder § 6, stk. 3-4, særlige krav til registrering m.v. i  

 forbindelse med samledepoter.
Til § 4 Det generelle krav om redelighed, som er fastlagt i § 4, stk. 1, er  

 grundelementet i og minimumskravet til god værdipapirhandelsskik.
Som begreberne værdipapirhandel og værdipapirer er fastlagt i §§ 1 og 2,  

 omfatter værdipapirhandelsloven enhver fysisk og juridisk persons handel med  

 værdipapirer.
Det er uden betydning for lovens anvendelse, om det handlede  

 værdipapir er optaget til notering på en fondsbørs.
Handel med værdipapirer i  

 lovens forstand vil derfor kunne foretages af personer, som ikke har status  

 som værdipapirhandlere og i øvrigt uden medvirken af en værdipapirhandler.
For alle værdipapirtransaktioner, uanset om der er tale om to  

 privatpersoners, værdipapirhandleres, pensionskassers eller  

 forsikringsselskabers indbyrdes handel med værdipapirer, opstiller stk. 1 et  

 generelt krav om redelighed.
Redelighedskravet gælder naturligvis også for  

 værdipapirhandlere, Danmarks Nationalbank og Kongeriget Danmarks Hypotekbank  

 og Finansforvaltning i disses kunderelationer, men her vil mere detaljerede  

 pligter følge af §§ 5 og 6 samt eventuelle regler udstedt i medfør af stk. 3.
 Specielt for at sikre tilliden til markedet for børsnoterede værdipapirer,  

 er det væsentligt at supplere det generelle krav om redelighed med en  

 bestemmelse om, at enhver uredelig påvirkning af kursdannelsen på  

 børsnoterede værdipapirer eller forsøg herpå er i strid med god  

 værdipapirhandelsskik.
 Beskyttelse mod uredelig kurspåvirkning af unoterede værdipapirer vil  

 normalt i tilstrækkelig grad være opnået med den generelle bestemmelse i § 4,  

 stk. 1, og gennem markedsførings-, aftale- og køberetlige regler.
 De nugældende børsetiske reglers § 11 indeholder regler om påvirkning af  

 kursdannelsen herunder, om at ethvert forsøg på med uhæderlige midler at  

 påvirke kursdannelsen er en overtrædelse af de børsetiske regler, jf. § 11,  

 stk. 1.
 Da et generelt forbud mod markedsmanipulation i relation til markedet for  

 handel med børsnoterede værdipapirer - også under hensyn til den  

 internationale udvikling - må betragtes som et væsentligt element i god  

 værdipapirhandelsskik, bør forbuddet fremgå af selve loven.
Forbuddet mod uredelig kurspåvirkning samt forsøg herpå gælder for enhver.  

 Ikke alene udstedere, værdipapirhandlere, investorer og andre med umiddelbar  

 tilknytning til børsmarkedet er omfattet.
Også disses rådgivere og pressen er  

 omfattet af forbuddet.
Mens den gældende § 11, stk. 1, i de børsetiske regler omfatter uhæderlige  

 midler, er der efter stk. 2 tale om uredelig kurspåvirkning.
Der er herved  

 tilsigtet en videre anvendelse af bestemmelsen, og forbuddet mod  

 markedsmanipulation vil i øvrigt i en række tilfælde supplere andre mere  

 specifikke regler vedrørende optræden på markedet for børsnoterede  

 værdipapirer, herunder forbuddet mod insiderhandel m.v. i lovforslagets  

 kapitel 10.
Uredelig kurspåvirkning kan forekomme på flere måder.
Nedenfor er nævnt en  

 række eksempler, men opregningen er ikke udtømmende.
Der kan være tale om offentliggørelse eller udbredelse af urigtige,  

 vildledende, overdrevne eller tendentiøse oplysninger om en udsteder, dens  

 ledelse, dens forhold til konkurrenter, markeder eller myndigheder.
Uredelig  

 kurspåvirkning i denne form kan bl.a. forekomme i forbindelse med omtale i  

 nyhedsmedier, aktieanalyser og lignende samt ved udspredelse af rygter i  

 børsmarkedet.
 Urigtige oplysninger m.v. fra en udsteder eller en udsteders undladelse af  

 at offentliggøre væsentlige, kursrelevante oplysninger kan ligeledes være  

 markedsmanipulation, men i disse tilfælde vil der dog normalt tillige  

 foreligge en overtrædelse af udstederens oplysningsforpligtelse som fastlagt  

 i lovforslagets kapitel 7. § 4, stk. 2, vil især finde anvendelse ved grovere  

 eller gentagne overtrædelser af oplysningsforpligtelsen.
 I tilfælde af markedsmanipulation gennem urigtige oplysninger m.v. kan der  

 - typisk i grovere tilfælde - foreligge en overtrædelse af straffelovens §  

 296, stk. 1, nr. 1, om udspredelse af løgnagtige meddelelser, hvorved prisen  

 på værdipapirer kan påvirkes.
Afhængig af de nærmere omstændigheder kan handel med børsnoterede  

 værdipapirer, herunder handel med egne aktier, ligeledes være en uredelig  

 kurspåvirkning.
Såfremt der foreligger uredelig kurspåvirkning i forbindelse  

 med handel med egne aktier eller handel med andre af en udsteders egne  

 værdipapirer, kan der dog tillige foreligge en overtrædelse af forbuddet mod  

 insiderhandel, jf. lovforslagets § 35, stk. 1.
 I forbindelse med handel med værdipapirer til en kurs, som afviger  

 væsentligt fra markedskursen, kan der i særlige tilfælde foreligge en  

 uredelig kurspåvirkning omfattet af stk. 2. Dette kan f.eks. være tilfældet,  

 såfremt en person gennem forskellige værdipapirhandlere handler med sig selv  

 til en kurs, der afviger væsentligt fra den aktuelle markedskurs, eller  

 såfremt der sælges børsnoterede værdipapirer til en væsentligt afvigende  

 kurs, og det mellem parterne er aftalt, at værdipapirerne kort efter  

 tilbagekøbes til den samme kurs.
I forbindelse med udløb af futures- og optionskontrakter, der afregnes  

 kontant, sker afregningen på grundlag af en udløbskurs for det underliggende  

 aktiv.
Udløbskursen beregnes af børsen på baggrund af handelskurser for det  

 underliggende aktiv.
De undertiden store beløb i udløbsafregninger kan lede  

 til forsøg på kurspåvirkning i obligations- eller aktiemarkedet alene med  

 henblik på at opnå mere favorable udløbskurser.
 Det bemærkes, at børsernes kursinformation for mindre likvide  

 værdipapirer, kan afvige markant fra markedskursen, som følge af  

 mellemliggende ændringer i det generelle marked, f.eks. ændringer i niveauet  

 for obligationsrenten.
 Med stk. 3 har Fondsrådet hjemmel til at fastsætte regler til udfyldning  

 og præcisering af de generelle krav til god værdipapirhandelsskik, som er  

 fastlagt i stk. 1 og stk. 2, herunder supplerende regler til de af en  

 fondsbørs fastsatte regler om måden, hvorpå handlen skal foregå.
 Supplerende regler til stk. 2 om kurspåvirkning findes i dag i de  

 børsetiske reglers § 11, stk. 2-3, der indeholder særlige krav til en  

 udsteders ledelse, aktionærer m.v. samt til pressen.
 For så vidt angår de særlige krav til værdipapirhandlerne, jf. §§ 5 og 6,  

 er disse i relation til rådgivning suppleret og uddybet ved  

 Forbrugerombudsmandens retningslinier om etik i pengeinstitutternes  

 rådgivning.
Det bemærkes i øvrigt, at en række brancheorganisationer i dag som følge  

 af de børsetiske reglers § 12, har udarbejdet nærmere regler om god  

 forretningsskik.
Regler om god forretningsskik er bl.a. udarbejdet af  

 Børsmæglerforeningen, der har implementeret regler fastsat af IOSCO  

 (International Organization of Securities Commissions).
Omend en sådan regelfastsættelse fra brancheorganisationernes side kun er  

 bindende for medlemmer heraf, viser erfaringerne - især fra udlandet - at en  

 sådan selvregulering kan spille en ganske væsentlig rolle med hensyn til at  

 fastlægge og udvikle standarder for god forretningsskik på værdipapir- og  

 børsmarkedet.
Det må forventes, at selvregulering også på det danske  

 værdipapirmarked i fremtiden vil kunne medvirke til at udvikle og højne  

 kravene med hensyn til god værdipapirhandelsskik.
 Med stk. 3 får Fondsrådet mulighed for at fastsætte regler for god  

 værdipapirhandelsskik for værdipapirhandlere, herunder at overføre regler  

 fastsat af Forbrugerombudsmanden eller ved selvregulering til bekendtgørelse.
Kravene til god forretningsskik for værdipapirhandlere vil fremover være  

 fastlagt i §§ 5 og 6, og mere detaljerede regler vil kunne fastsættes af  

 Fondsrådet i medfør af stk. 3, og af fondsbørser, jf. § 15, ligesom kravene  

 til god forretningsskik fortsat må forventes at blive udviklet ved  

 selvregulering af relevante brancheorganisationer m.v.
Det bemærkes i denne  

 sammenhæng, at sådanne krav til god skik også vil være af betydning, såfremt  

 der fra en kundes side rejses krav om erstatning over for en  

 værdipapirhandler.
Erstatningskrav kan f.eks. rejses med baggrund i - påstået  

 - dårlig eller forkert rådgivning.
Det må antages, at der ved domstolenes bedømmelse af værdipapirhandleres  

 professionsansvar vil blive lagt vægt på forskrifter og sædvaner, som er  

 gældende for professionen.
Eksempelvis vil de af Forbrugerombudsmanden  

 fastlagte retningslinier for pengeinstitutters rådgivning få betydning for  

 pengeinstitutternes rådgiveransvar.
 En skærpelse af kravene til god forretningsskik - fastsat i eller i medfør  

 af værdipapirhandelsloven, af en fondsbørs eller af brancheorganisationer -  

 må derfor i sig selv forventes at føre til en skærpelse af culpabedømmelsen i  

 forbindelse med værdipapirhandlernes professionsansvar samt påvirke  

 bevisbyrdefordelingen.
Til § 5 Investeringsservicedirektivet indeholder i artiklerne 10 og 11 en række  

 bestemmelser vedrørende fondsmæglerselskabers organisation og kunderelationer  

 samt tilsyn.
For så vidt angår de bestemmelser, som vedrører fondsmæglerselskabernes  

 kunderelationer, må de i forhold til værdipapirhandelsloven betragtes som en  

 væsentlig del af lovens krav om god værdipapirhandelsskik, som dette må  

 udformes for virksomheder, der udøver investeringsservice.
Hertil kommer, at  

 direktivets bestemmelser om kunderelationer ikke kun er relevante for  

 fondsmæglerselskaber, men for enhver værdipapirhandler, som defineret i  

 lovforslagets § 3.
 Det foreslås derfor, at bestemmelserne i investeringsservicedirektivets  

 artikel 10, pind 2, pind 3, første led, og pind 5 samt artikel 11, stk. 1,  

 pind 1 til 6, implementeres i værdipapirhandelsloven, henholdsvis §§ 5 og 6.  

 De øvrige bestemmelser i artikel 10 og 11, stk. 1, placeres i lov om  

 fondsmæglerselskaber, hvortil der henvises.
 Det foreslås desuden, at bestemmelserne i §§ 5 og 6 skal gælde for alle  

 værdipapirhandlere som defineret i § 3. De særlige krav, som følger af §§ 5  

 og 6, gælder derfor ikke alene for danske kreditinstitutter,  

 fondsmæglerselskaber m.v., men også for tilsvarende udenlandske virksomheder,  

 jf. bemærkningerne til § 3.
I relation til de udenlandske virksomheder bemærkes, at det af  

 investeringsservicedirektivets artikel 10 fremgår, at de krav, som opstilles  

 i denne artikel (og i lovforslagets § 6), fastsættes af hjemlandet.
Regler  

 efter artikel 11 (lovforslagets § 5) fastsættes derimod af værtslandet.
Det  

 er dog ikke muligt klart at adskille de krav, som stilles i de to artikler,  

 idet de i høj grad supplerer hinanden.
Man har derfor valgt at lade §§ 5 og 6  

 gælde for alle værdipapirhandlere, som udøver virksomhed på det danske  

 marked, selvom der i relation til de udenlandske virksomheder vil kunne opstå  

 kompetencekonflikter mellem danske og udenlandske tilsynsmyndigheder.
 Reglerne er specialregler i forhold til markedsføringslovens § 1's krav om  

 god markedsføringsskik og er i øvrigt at sammenligne med bank- og  

 sparekasselovens § 1, stk. 6, hvorefter pengeinstitutter skal drives i  

 overensstemmelse med redelig forretningsskik og god pengeinstitutpraksis og  

 det tilsvarende krav til forsikringsselskaber i forsikringsvirksomhedslovens  

 § 7.
 Specielt med hensyn til værdipapirhandlernes rådgivning er kravene til god  

 værdipapirhandelsskik på en række punkter uddybet ved de af  

 Forbrugerombudsmanden udarbejdede retningslinier om etik i  

 pengeinstitutternes rådgivning, som er udstedt efter forhandling med  

 Finansrådet, Forbrugerrådet, Håndværksrådet og Konkurrencerådet.
 Mens § 6 opstiller en række generelle krav til indretning og udøvelse af  

 virksomhed som værdipapirhandler med henblik på at beskytte kunderne, er  

 kravene i § 5 primært rettet mod en værdipapirhandlers optræden i forbindelse  

 med udførelsen af de enkelte værdipapirhandler for kunderne.
Med bestemmelsen overføres investeringsservicedirektivets artikel 11 til  

 værdipapirhandelsloven.
De anførte principper er baseret på regler om god  

 forretningsskik, som i 1991 er blevet vedtaget af IOSCO.
 De krav, som er fastlagt i § 5, må i dag i øvrigt antages at følge af  

 kravet om god forretningsskik for fondshandlere, som fastlagt i § 12 i de af  

 Københavns Fondsbørs udstedte børsetiske regler.
Med ordene i stk. 2 »under hensyn til kundens erhvervsmæssige  

 karakter« er det præciseret, at de nærmere krav til værdipapirhandlernes  

 optræden i relation til deres kunder vil afhænge af, hvilken type kunde der  

 er tale om.
Kravene til oplysninger efter § 5, stk. 2, nr. 1 og 2 er således  

 ikke de samme over for en privatkunde som over for en  

 professionel/institutionel investor.
 Når en værdipapirhandler udfører en købs- eller salgsordre eller anden  

 værdipapirhandel for en kunde, bedømmes kundens erhvervsmæssige karakter i  

 forhold til den kunde, der er ophavsmand til ordren, uanset om ordren kommer  

 direkte fra kunden eller indirekte via en anden værdipapirhandler.  

 Ophavsmandens status er dog kun afgørende, såfremt værdipapirhandleren kendte  

 hertil eller burde kende hertil.
 Uanset at Danmarks Nationalbank og Kongerigets Danmarks Hypotekbank og  

 Finansforvaltning ikke er værdipapirhandlere, jf. § 3, stk. 3 fastlægger  

 bestemmelserne i § 5, stk. 3, og § 6, stk. 7, at reglerne om god  

 værdipapirhandelsskik i § 5, stk. 1, og § 6, stk. 1 og 2, finder anvendelse  

 for disse institutioner med de fravigelser, der er nødvendige efter  

 forholdets natur.
Til § 6 § 6 opstiller en række generelle krav til indretning og udøvelse af  

 værdipapirhandlernes virksomhed med henblik på at beskytte kunderne.
 Investeringsservicedirektivets artikel 10, pkt. 2 og 3, og hermed  

 lovforslagets § 6, stk. 1, nr. 1 og 2, må nøje vurderes i relation til  

 almindelige formueretlige regler om kunders stilling ved udlæg, konkurs eller  

 anden insolvensretlig behandling hos opdragsmodtageren.
Med § 6, stk. 1, nr. 1, om kundernes værdipapirer pointeres det, at en  

 værdipapirhandler skal sikre kundernes ejendomsret til værdipapirerne,  

 hvilket i særlig grad aktualiseres i tilfælde af værdipapirhandlerens konkurs  

 eller lignende.
Det beror på dansk (eller udenlandsk) rets regler herom,  

 hvorledes kundens ejendomsret sikres ved de enkelte typer af værdipapirer,  

 herunder hvilken sikringsakt der skal iagttages, og hvilke krav der må  

 stilles til individualisering af værdipapirerne.
Kravet om sikring af kunders  

 ejendomsret gælder også for kundernes udenlandske værdipapirer.
Med hensyn til § 6, stk. 1, nr. 2, om kundernes midler, bemærkes, at en  

 pengekreditor ikke i tilfælde af konkurs m.v. har stilling som separatist i  

 konkursboet.
Bestemmelsen må derfor på ingen måde forlede kunderne til at  

 tro, at deres pengekrav, f.eks. depositum eller anden form for forskud, vil  

 få separatiststilling i en værdipapirhandlers konkursbo, selvom  

 værdipapirhandleren har truffet fyldestgørende foranstaltninger som  

 foreskrevet i § 6, stk. 1, nr. 2.
 Mens § 6, stk. 1, nr. 1, har til formål at sikre kundernes ejendomsret til  

 deres værdipapirer i tilfælde af en værdipapirhandlers insolvens, er formålet  

 med § 6, stk. 1, nr. 2, at sikre, at den værdipapirhandler, som modtager  

 midler fra en kunde med henblik på at udføre en værdipapirhandel, ikke  

 anvender midlerne til andre formål, således at værdipapirhandleren på grund  

 af pengemangel misligholder aftalen med kunden. § 6, stk. 1, nr. 2, er  

 således baseret på de samme hensyn, som ligger bag regler om klientkonti for  

 visse erhverv.
 § 6, stk. 1, nr. 3, om reduktion af risikoen for interessekonflikter til  

 et minimum indebærer bl.a., at værdipapirhandlerne generelt må organisere  

 deres virksomhed således, at forskellige funktioner og arbejdsopgaver  

 adskilles ved etablering af passende foranstaltninger.
Krav om funktionsadskillelse - kinesiske mure - følger også af andre  

 bestemmelser, som regulerer værdipapirhandleres forhold.
For så vidt angår  

 børsnoterede værdipapirer, følger krav om kinesiske mure i et vist omfang af  

 den nugældende fondsbørslovs § 39 b, stk. 2 (lovforslagets § 36, stk. 2) om  

 interne regler med det formål at hindre, at intern viden er tilgængelig for  

 andre end dem, der har behov herfor, og af § 6 i bekendtgørelse nr. 667 af  

 17. august 1993 om Københavns Fondsbørs.
 § 6, stk. 1, nr. 3, suppleres af § 5, stk. 1, nr. 4, hvorefter  

 værdipapirhandleren i det konkrete tilfælde, hvor en interessekonflikt ikke  

 kan undgås, har pligt til at sørge for, at kunden behandles korrekt.
En værdipapirhandlers mulighed for efter samtykke fra kunden at anvende  

 dennes værdipapirer efter § 6, stk. 2, f.eks. i forbindelse med lån af  

 værdipapirer forudsætter, at samtykket er udtrykkeligt, jf. den tilsvarende  

 bestemmelse i investeringsservicedirektivets artikel 10, 2. pind.
Fornødent  

 samtykke foreligger derfor ikke, såfremt dette alene fremgår af en  

 værdipapirhandlers almindelige forretningsbetingelser.
For en ejer af værdipapirer er det afgørende, at den pågældende i tilfælde  

 af en værdipapirhandlers konkurs, betalingsstandsning eller anden  

 insolvensretlig behandling ikke placeres som simpel kreditor med et krav på  

 dividende, men kan udtage sine værdipapirer af konkursboet som separatist.
En  

 forudsætning herfor er efter dansk ret, at kundens værdipapirer er klart  

 adskilt fra andre værdipapirer i boet (individualiseret). For at en kundes  

 separatistret til værdipapirer i et depot skal respekteres af  

 værdipapirhandlerens kreditorer, skal den relevante sikringsakt være  

 iagttaget.
Iagttagelsen heraf er forudsætningen for, at kunden er separatist  

 i forhold til konkursboet.
Er fornøden sikringsakt ikke iagttaget, har kunden  

 ikke separatistret men alene et simpelt krav mod boet.
Dette må ikke  

 forveksles med spørgsmål om omstødelse af foretagne dispositioner, imod  

 hvilken sikringsakten ikke yder beskyttelse.
 Kravet i stk. 1, nr. 1, om at træffe fyldestgørende foranstaltninger for  

 at sikre kundernes ejendomsret til deres værdipapirer indebærer derfor som  

 hovedregel, at værdipapirerne skal individualiseres, dvs. at hver  

 værdipapirejer har sit eget depot eller subsidiært står opført i det interne  

 register, som værdipapirhandlere i henhold til stk. 3 skal føre ved  

 opbevaring af kundebeholdninger i samledepoter.
I forbindelse med en række retssager har det vist sig, at investorernes  

 retsstilling for så vidt angår udenlandske værdipapirdepoter i tilfælde af en  

 værdipapirhandlers konkurs kan være forbundet med en betydelig usikkerhed.  

 Usikkerheden er bl.a. begrundet i, at systemerne i en række lande er  

 indrettet på anvendelsen af samledepoter, hvor flere investorers  

 (deponenters) værdipapirer opbevares samlet.
Det kan således være vanskeligt  

 at få foretaget den fornødne individualisering af værdipapirerne.
Det kan således være forbundet med store vanskeligheder og omkostninger i  

 det udenlandske depot at adskille deponenternes beholdninger af værdipapirer  

 fra den danske værdipapirhandlers (depositarens) egenbeholdning.  

 Finanstilsynet kan derfor i særlige tilfælde tillade, at kunders værdipapirer  

 opbevares sammen med værdipapirhandlerens egenbeholdning.
Denne tilladelse er  

 betinget af, at det skønnes umuligt eller forbundet med uforholdsmæssige  

 store vanskeligheder eller med usikkerhedsmomenter at foretage en opdeling i  

 flere depoter i det udenlandske system.
Endvidere er det i international sammenhæng praksis at anvende  

 samledepoter til investorernes værdipapirer.
Det er derfor nødvendigt bl.a.  

 af hensyn til danske værdipapirhandleres konkurrenceforhold at afklare  

 investorernes retsstilling i forhold til samledepoter.
Efter forslaget til stk. 3 kan en værdipapirhandler anvende samledepoter,  

 hvor flere kunders værdipapirer opbevares sammen.
Bestemmelsen om  

 samledepoter gælder for alle typer af værdipapirer, som defineret i § 2.
 Forudsætningen, for at en kundes ejendomsret til værdipapirer kan  

 opretholdes, er, at værdipapirhandleren fører et register, hvor de enkelte  

 ejendomsforhold til de registrerede værdipapirer klart fremgår.
Den af den danske værdipapirhandler - kreditinstitut, fondsmæglerselskab  

 m.v. - foretagne registrering af det enkelte ejerforhold er herefter  

 sidestillet med en individualisering af de pågældende værdipapirer som  

 tilhørende den enkelte investor.
Forslaget hvorefter den danske  

 værdipapirhandlers - som depositar - registreringer er ensbetydende med  

 værdipapirernes individualisering, betyder, at kundernes retsstilling for så  

 vidt angår udenlandske værdipapirer, der opbevares i udlandet, bliver  

 forbedret væsentligt i forhold til i dag.
 Det medfører, at man analogiserer fra retsvirkningerne af  

 Værdipapircentralens elektroniske registrering af rettigheders overgang og  

 opståen til kreditinstitutternes og fondsmæglerselskabernes interne  

 registreringssystemer.
Der er imidlertid den forskel på værdipapircentralsystemet og den  

 foreslåede løsning, at der til reglerne om værdipapircentraler er knyttet et  

 sæt særlige regler om registreringens retsvirkninger, herunder om  

 rettigheders overgang, konkursbeskyttelse og erstatning.
Det bør derfor  

 understreges, at opbevaring på en samlekonto ikke giver samme beskyttelse som  

 anvendelse af individuelle depoter i f.eks.
Værdipapircentralen.
Kravet i  

 stk. 3 om, at kunden skal informeres om sin retsstilling ved at placere sine  

 fondsaktiver på en samlekonto i stedet for en individuel konto i en  

 værdipapircentral betyder derfor, at det skal gøres klart for kunden, at  

 denne ikke vil være dækket af erstatningsordningen efter §§ 103 og 104 i  

 forslaget, der i givet fald udelukkende vil være relevant for en samlekonto  

 som helhed, men ikke for de enkelte ejerforhold registreret i depositarens  

 interne system.
Disse er ikke omfattet af §§ 103 og 104.
En kunde kan til enhver tid fordre oplysninger om sin beholdning af  

 værdipapirer, der er deponeret på en samlekonto.
Det er en væsentlig del af  

 kundens retsbeskyttelse, at denne har mulighed for at kontrollere, at det af  

 værdipapirhandleren førte register er ført korrekt.
 Efter forslaget til stk. 4 kan den enkelte kunde i tilfælde af  

 værdipapirhandlerens konkurs eller betalingsstandsning udtage sine  

 værdipapirer på grundlag af værdipapirhandlerens register, såfremt der ikke  

 forinden konkursens eller betalingsstandsningens indtræden var tvist om  

 kundens ejendomsret.
Spørgsmålet, om der forinden konkurs eller lignende har været tvist mellem  

 værdipapirhandleren og kunden, må ikke forveksles med, at der ved opbevaring  

 i udenlandske depoter kan være en mindre uoverensstemmelse mellem  

 depotstedets - en udenlandsk depotbanks eller -centrals - bogføring og den  

 danske depositars bogføring, alene som følge af gennemførelsen af en  

 værdipapirtransaktion ikke nødvendigvis straks efterfølges af endelig  

 registrering.
Depositaren vil typisk registrere transaktionen, før den  

 registreres på depotstedet.
Dette beror på forskellene i indretning af de  

 nationale og internationale afviklings- og handelssystemer.
I visse lande kan  

 der være et ikke ubetydeligt tidsrum mellem aftalens indgåelse og den endelig  

 levering af ydelserne - penge mod værdipapirer.
En værdipapirhandler, der er kontoførende institut i en værdipapircentral,  

 kan efter forslaget ligeledes føre samlekonto i værdipapircentralens  

 systemer.
Denne regel er en undtagelse fra den generelle ordning.
Efter denne  

 lovs regler om registrering foretages den endelige individualisering af  

 fondsaktiver ved, at de registreres på en individuel konto tilhørende  

 rettighedshaveren.
Den individuelle konto føres af et kontoførende institut,  

 og i tilfælde af dettes konkurs er fondsaktiverne klart udskilt fra  

 fondsaktiver tilhørende konkursboet og udtages heraf.
 Efter stk. 5 kan Finanstilsynet fastsætte de nærmere regler vedrørende de  

 i stk. 1 krævede foranstaltninger, herunder vedrørende forretningsgange og  

 kontrolforanstaltninger i forbindelse med værdipapirhandlerens depotføring  

 både for så vidt angår individuelle depoter som samledepoter, jf. stk. 3. Der  

 skal ved regeludstedelsen tages hensyn til retspraksis og EU-standarder.
 § 6, stk. 5, muliggør derfor, at reglerne på depotområdet på betryggende  

 måde kan tilpasses udviklingen.
 Efter forslagets stk. 6 kan Finanstilsynet fratage en værdipapirhandler  

 retten til at føre samledepoter, såfremt værdipapirhandlerens  

 forretningsgange samt kontrol- og sikkerhedsforanstaltninger i forbindelse  

 hermed ikke skønnes tilstrækkeligt betryggende.
Forslaget til denne bestemmelse er begrundet i kravet om, at den enkelte  

 værdipapirhandlers registreringssystem skal være retvisende.
Det er en  

 nødvendighed, dels af hensyn til beskyttelsen af den enkelte kundes  

 værdipapirer, dels af hensyn til den almindelige tillid til de danske  

 værdipapirhandlere.
Finanstilsynet forudsættes som et led i tilsynet med  

 værdipapirhandlerne at føre tilsyn med, at disses forretningsgange samt  

 kontrol- og sikkerhedsforanstaltninger er i overensstemmelse med de af  

 Finanstilsynet fastsatte regler, jf. forslagets stk. 5.
 Vedrørende stk. 7 henvises til bemærkningerne til § 5, stk. 3.
Til kapitel 3 Fondsbørsers organisation m.v.
Til § 7 Bestemmelsen indeholder en definition af, hvad der forstås ved en  

 fondsbørs.
 Forslaget omfatter såvel den traditionelle fondsbørs, som andre regulerede  

 markeder i investeringsservicedirektivets forstand, dvs. markeder hvor der  

 omsættes værdipapirer.
 Ifølge investeringsservicedirektivet er et reguleret marked et marked, som  

 fungerer regelmæssigt på grundlag af retningslinier fastsat af en kompetent  

 myndighed eller regler godkendt af en kompetent myndighed om:
- vilkårene for markedets funktion, - vilkårene for adgangen til markedet, det vil sige, hvem der kan deltage  

 på markedet ved at fremsætte bud og udbud, - vilkårene for, at et værdipapir faktisk kan omsættes på markedet, når  

 betingelsesdirektivets regler (direktiv 79/279/EØF) finder anvendelse, eller - vilkårene, som et finansielt instrument skal opfylde, for at det faktisk  

 kan omsættes på markedet, og - indberetning af handler foretaget af deltagerne på markedet på egne  

 eller kunders vegne, og om offentliggørelse af de indberettede kurser og  

 omsætninger.
 Markedet kan efter direktivet fungere ved hjælp af edb-systemer (handels-  

 og/eller handelsunderstøttende systemer), telefoner eller ved opråbsnotering.
En traditionel fondsbørs er således et reguleret marked.
Der henvises i  

 øvrigt til kapitel 11 om autoriserede markedspladser.
Det fremgår heraf, at  

 en autoriseret markedsplads også er et reguleret marked.
I stk. 2 defineres begrebet »børsvirksomhed«.
Definitionen er  

 udformet, så den opfylder investeringsservicedirektivets definition af et  

 reguleret marked, når bestemmelserne i §§ 13, 15, 30 og kapitel 6 også  

 medtages.
Første kriterie er, om der er tale om drift af et marked.
Ved  

 valget af betegnelsen »et marked« er der søgt tilkendegivet, at der  

 ikke er tale om enkelte handler, men om regelmæssig handel, dvs. at der  

 gennemføres mange transaktioner.
Samtidig har markedet til formål at sikre en  

 bedre kapitalformidling samt en effektiv prisdannelse.
Der lægges ikke i definitionen op til, at det skal være et marked for alle  

 værdipapirer.
Efter definitionen er det tilladt at have et marked for aktier  

 og et andet for f.eks. obligationer eller derivater (afledede instrumenter).  

 Regelmæssig sammenføringsvirksomhed af blot nogle få værdipapirer, f.eks.  

 toneangivende statsobligationer vil, hvis omsætningen er betydelig på den  

 anden side blive betegnet som børsvirksomhed.
Et andet kriterie er, at der optages værdipapirer til notering, eller  

 handles værdipapirer der er optaget til notering på en dansk eller en af  

 Finanstilsynet godkendt udenlandsk fondsbørs.
Værdipapirer, der er noteret på  

 fondsbørser beliggende i EU- og EØS-landene, vil automatisk kunne optages til  

 handel.
Derudover kan Finanstilsynet godkende andre udenlandske fondsbørser  

 med den virkning, at de på disse fondsbørser noterede værdipapirer, tillige  

 kan optages til handel på en dansk fondsbørs.
Ifølge investeringsservicedirektivet er der mulighed for to former for  

 handel på et reguleret marked, for det første handel med værdipapirer, hvor  

 direktiv 79/279/EØF om samordning af betingelserne for værdipapirers  

 optagelse til officiel notering på en fondsbørs finder anvendelse.
I disse  

 tilfælde skal prospekterne også opfylde direktiv 80/390/EØF.
For det andet  

 skal der for handel med andre værdipapirer, hvor direktiv 79/279/EØF ikke  

 finder anvendelse, fastsættes regler om de vilkår, som et finansielt  

 instrument skal opfylde, for at det faktisk kan handles på markedet.
Den danske definition af, hvilke værdipapirer der kan optages til notering  

 på en fondsbørs, jf. § 21, stk. 2, medfører, at de værdipapirer, der kan  

 optages til notering ikke er begrænset til aktier og obligationer og andre  

 værdipapirer, omfattet af direktiv 79/279/EØF.
Dette giver mulighed for, at  

 der vil kunne etableres en fondsbørs, der alene driver marked for f.eks.  

 futures og optioner.
 Notering forudsætter, at der skal være indberetningsregler og regler om  

 gennemsigtighed.
 Endelig tilkendegives, at handlen skal foregå mellem markedets medlemmer.  

 Det forudsætter, at der fastsættes regler for, hvem der har adgang til at  

 være medlemmer af markedet, jf. § 12.
Man har valgt i selve lovteksten at definere begrebet børsvirksomhed  

 således, at der bliver en skillelinie mellem børsvirksomhed og børslignende  

 markeder.
Det er ikke tanken, at de i dag kendte handelssystemer, hvor  

 kreditinstitutter og fondsmæglerselskaber på grundlag af køb fra og salg til  

 kunder over egenbeholdningen driver handelssystemer, skal omfattes af  

 definitionen af børsvirksomhed, ligesom rene informationssystemer falder uden  

 for værdipapirhandelslovens børsbegreb.
Med stk. 3 er der dog givet Finanstilsynet mulighed for at træffe  

 beslutning om, at et marked, der har opnået en væsentlig omsætning, skal  

 opfylde reglerne om fondsbørser.
Hermed tænkes på f.eks. de tilfælde, hvor  

 værdipapirhandlere, herunder fondsbørsmedlemmer, har etableret et alternativt  

 marked, hvor der f.eks. udelukkende handles benchmark-papirer (toneangivende  

 værdipapirer). Denne handel har en stor indflydelse på markedet, selvom der  

 er tale om numerisk få papirer.
Tilsvarende kan Finanstilsynet gribe ind,  

 hvis omsætningen i værdipapirhandlernes egne handelssystemer får et  

 betydeligt omfang, eller hvis informationssystemer udvikler sig til  

 sammenføringssystemer, så der reelt bliver tale om omgåelse af  

 værdipapirhandelslovens regler om børsvirksomhed.
Den samme  

 omgåelsesbetragtning vil kunne lægges til grund, såfremt der udover  

 værdipapirhandlere tillige deltager investorer.
Konsekvensen af  

 Finanstilsynets krav om, at markedet skal underlægges fondsbørsregulering,  

 vil blive, at alene værdipapirhandlere kan deltage i markedet fremover, og at  

 investorerne skal træde ud.
Såfremt flere investorer, f.eks. pensionskasser indbyrdes handler noterede  

 værdipapirer, og der ikke deltager værdipapirhandlere, vil Finanstilsynet  

 ikke kunne træffe afgørelse om, at der er tale om børsvirksomhed.
I  

 modsætning til handel mellem værdipapirhandlere vil der her ikke være tale om  

 handel på et engrosmarked.
Såfremt der tillige deltager værdipapirhandlere,  

 kan man ikke opretholde betragtningerne om et rent detailmarked.
Hvis  

 markedet fortsat ønskes opretholdt som detailmarked, vil konsekvensen være,  

 at værdipapirhandlere skal træde ud.
 Det forudsættes, at Finanstilsynet forelægger Fondsrådet sådanne sager,  

 inden beslutningen træffes.
Det fremgår af forslaget, at pengemarkedsmæglere og værdipapirmæglere kan  

 udøve virksomhed i henhold til deres autorisation.
Dvs. at de ikke kan drive  

 decideret fondsbørsvirksomhed, som defineret i § 7.
Til § 8 I stk. 1 og 2 fastlægges de nærmere betingelser for fondsbørsvirksomhed.  

 Kravene skal opfyldes af såvel danske fondsbørser som »filialer« af  

 udenlandske fondsbørser.
Baggrunden herfor er, at ISD ikke - i modsætning til  

 hvad der gælder på det finansielle område i øvrigt - giver udenlandske  

 fondsbørser mulighed for filialetablering samt udveksling af tjenesteydelser  

 på basis af en tilladelse fra hjemlandet.
Såfremt udenlandske børser ønsker  

 at drive virksomhed i Danmark, skal de danske regler opfyldes for at opnå  

 tilladelse, og børsen skal underkastes dansk tilsyn, da der ikke findes  

 gensidig anerkendte tilsynsregler for fondsbørser.
Det foreslås, at udøvelse af fondsbørsvirksomhed skal ske i  

 aktieselskabsform.
Aktieselskabsformen er valgt, fordi den er velegnet til  

 kollektiv virksomhedsdrift og vil kunne aktivere ejerkredsens ansvar over for  

 fondsbørsens funktion, fordi ejerkredsen også får andel i overskuddet.
Derfor  

 vil børser i aktieselskabsform have et økonomisk incitament til at  

 effektivisere markedspladsen og tilpasse sig over for nye strømninger i  

 markedet.
Det foreslås, at selskabet skal have en tilladelse af Finanstilsynet for  

 at kunne drive virksomhed.
For at selskabet skal have en egenkapital af en  

 vis størrelse, foreslås det i stk. 2, at selskabet skal have en aktiekapital  

 på mindst 40 mio. kr.
Dette beløb skal være indbetalt, inden selskabet  

 registreres i Erhvervs- og Selskabsstyrelsen.
Fondsbørserne vil være underlagt et virksomhedstilsyn på lige fod med  

 andre finansielle institutter.
Det foreslås endvidere, at selskabet skal  

 udarbejde driftsplan, forretningsgange samt kontrol- og  

 sikkerhedsforanstaltninger.
I stk. 3 er det foreslået, at vedtægternes formålsbestemmelse skal  

 opregne, hvilke typer af værdipapirer, der kan optages til notering.
Der er  

 intet til hinder for, at en fondsbørs kun optager aktier eller obligationer  

 til notering, eller kun aktier i aktieselskaber med en aktiekapital over en  

 vis størrelse.
I sidstnævnte tilfælde skal afgrænsningen være saglig  

 begrundet og optagelse ske efter objektive retningslinier.
Til § 9 I medfør af denne bestemmelse kan Finanstilsynet nægte et selskab  

 tilladelse til at drive børsvirksomhed, hvis et medlem af ledelsen ikke  

 besidder den nødvendige erfaring og hæderlighed på betingelser, der svarer  

 til § 6, stk. 6, i bank og sparekasseloven.
Tilsvarende regler findes i  

 forslag til lov om fondsmæglerselskaber, forsikringsvirksomhedsloven og  

 realkreditloven.
Det foreslås i stk. 2, at der under alle omstændigheder skal træffes en  

 afgørelse senest 6 måneder efter indgivelse af ansøgning.
Bestemmelsen svarer  

 til lovforslagets §§ 41, 56, 63 og 78, der indeholder en tilsvarende  

 bestemmelse for autoriserede markedspladser, pengemarkedsmæglere og clearing-  

 og registreringsvirksomhed.
Til § 10 I stk. 1 bestemmes at enhver fysisk eller juridisk person, der erhverver  

 mindst 10 pct. af en fondsbørs' kapital eller stemmerettigheder eller får  

 mulighed for at udøve en betydelig indflydelse på forvaltningen af denne,  

 skal give Finanstilsynet underretning herom.
 Bestemmelsen svarer i store træk til bank- og sparekasselovens § 7b og  

 kravet om oplysning af ejerforholdene stilles til ejere af en fondsbørs under  

 henvisning til virksomhedens samfundsmæssige betydning.
I stk. 2 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af en  

 fondsbørs eller Finanstilsynet kan påbyde fondsbørsen at følge bestemte  

 retningslinier.
Såfremt Finanstilsynet har ophævet stemmerettigheden, ses der  

 på selskabets generalforsamling bort fra denne kapitalandel ved opgørelsen af  

 stemmerettighederne, jf. stk. 3.
Til § 11 Bestemmelsen svarer delvis til bank- og sparekasselovens § 2. Der foreslås  

 en eneberettigelse, men ikke en forpligtelse til at anvende betegnelsen  

 »fondsbørs« og samtidig et forbud for andre til at anvende  

 navnebetegnelser, der kan være forvekslelige hermed.
Kreditinstitutter eller  

 fondsmæglerselskaber er fortsat omfattet af de respektive virksomhedsloves  

 bestemmelser om navne. § 11 er ikke til hinder for, at f.eks. et  

 pengeinstitut anvender betegnelsen »børs« som en bestanddel i  

 navnet på virksomheden.
Til § 12 Det foreslås med bestemmelsen i stk. 1, at fondsbørser udover  

 børsvirksomhed kan drive accessorisk virksomhed.
Bestemmelsen giver dels  

 fondsbørsen mulighed for at indgå aftaler med andre fondsbørser og dels  

 mulighed for at drive clearingvirksomhed, virksomhed som autoriseret  

 markedsplads og registreringsvirksomhed.
Da der ikke er et krav om, at handel  

 med unoterede aktier skal foregå på en autoriseret markedsplads, vil  

 fondsbørser tillige have mulighed for at drive handelssystemer for unoterede  

 aktier, uden at etablere en autoriseret markedsplads.
Finanstilsynet kan  

 forlange, at den accessoriske virksomhed skal drives i et særligt selskab  

 (datterselskab). Om der skal etableres et særligt selskab afhænger bl.a. af  

 den risiko, der er forbundet med de planlagte aktiviteter, hvor forskellig  

 fra den enkelte fondsbørs' kernevirksomhedsområde, de planlagte aktiviteter  

 vurderes at være, om aktiviteterne har et stort volumen i forhold til  

 børsvirksomheden samt om det af hensyn til udenlandske deltagerinteresser må  

 skønnes hensigtsmæssigt at udskille virksomheden.
I stk. 2 er det fastsat, at hvis en fondsbørs driver clearingvirksomhed,  

 skal fondsbørsen opfylde visse regler efter kapitlerne om clearing og  

 afvikling.
Der er dog foretaget nogle begrænsninger i, hvilke regler i  

 clearing- og afviklingskapitlerne fondsbørsen skal følge.
De regler, der  

 finder anvendelse, er bestemmelserne om tavshedspligt, tilslutning til en  

 clearingcentral, om måden clearingvirksomheden skal foregå på,  

 spekulationsforbud for direktører og andre ansatte, mulighed for at føre  

 kontantkonti, foranstalte långivning og låntagning, samt drive accessorisk  

 virksomhed.
Desuden skal der ske indberetning til Finanstilsynet af  

 overtrædelser af regelsættet.
Endvidere finder bestemmelsen i § 71 om  

 etablering af sikkerhed for panteret anvendelse.
Derimod er der ikke krav om  

 yderligere indbetaling af aktiekapital.
Bestemmelsen finder kun anvendelse, hvis fondsbørsvirksomheden og  

 clearingvirksomheden drives i samme juridiske person.
Stiftes et nyt selskab  

 (datterselskab), finder alle bestemmelserne i clearingkapitlerne anvendelse  

 for dette selskab, dog således, at de koncernbetragtninger, der fremgår af  

 bank- og sparekasseloven vedrørende egenkapitalen finder anvendelse.
Der  

 henvises til bemærkningerne til forslagets § 20.
I stk. 3 er det fastsat, hvilke bestemmelser en fondsbørs skal opfylde,  

 når fondsbørsen tillige driver virksomhed som værdipapircentral.
Under hensyn  

 til at den registreringsvirksomhed, der udøves er af  

 »offentligretlig« karakter, skal en fondsbørs opfylde en række  

 særbestemmelser, når den driver virksomhed som værdipapircentral.
 I stk. 4 er der fastsat, hvilke regler en fondsbørs skal opfylde, såfremt  

 fondsbørsen tillige driver virksomhed som autoriseret markedsplads.  

 Finanstilsynet vil dog stadig have mulighed for at kræve virksomheden udskilt  

 i et særligt selskab.
 Derimod er det ikke muligt for en fondsbørs at drive virksomhed som  

 pengemarkedsmægler, herunder virksomhed som autoriseret pengemarkedsmægler,  

 uden for det i § 55, stk. 1, nr. 2 anførte område, der allerede er dækket af  

 fondsbørsvirksomheden, da bl.a. formidling af indlån og udlån ikke er  

 accessorisk virksomhed til fondsbørsvirksomhed.
I stk. 5 er der givet en fondsbørs mulighed for at indgå aftaler med  

 virksomheder, der driver f.eks. børsvirksomhed, clearingvirksomhed eller  

 registreringsvirksomhed eller dermed forbunden accessorisk virksomhed, som en  

 fondsbørs vil kunne drive.
Væsentlige aftaler, dvs. aftaler af vidtrækkende  

 betydning for markedsfunktionen og som vil kunne udsætte systemerne for  

 risici, forudsætter Finanstilsynets godkendelse.
Det samme gælder aftaler med  

 udenlandske virksomheder.
Aftaler vil efter omstændighederne tillige skulle  

 anmeldes til Konkurrencerådet.
I stk. 6 foreslås, at Finanstilsynet skal godkende fusionen mellem en  

 fondsbørs og et andet selskab, f.eks. en clearingcentral.
Aktieselskabslovens  

 regler om fusion finder anvendelse.
Til kapitel 4 Adgang til en fondsbørs Til § 13 Lovforslagets stk. 1 fastslår, at kun værdipapirhandlere og Danmarks  

 Nationalbank kan blive medlemmer af en fondsbørs.
Deltagerkredsen svarer til  

 den nugældende fondsbørslov med den ændring, at der nu åbnes for adgangen for  

 udenlandske fondsmæglerselskaber og kreditinstitutter.
 ISD's regler om adgang til at udføre investeringsservice og deltage i  

 børshandel over landegrænserne indebærer, at kreditinstitutter og  

 fondsmæglerselskaber med hjemsted i EU/EØS kan få adgang til, både ved  

 filialetablering og ved grænseoverskridende virksomhed, at deltage i  

 børshandlen i Danmark forudsat, at de har en fornøden tilladelse fra  

 hjemlandet, og at de opfylder betingelserne for at blive tilsluttet en  

 fondsbørs, jf. § 15, stk. 1, nr. 2.
 Fondsmæglerselskaber og kreditinstitutter fra lande, med hvem Fællesskabet  

 ikke har indgået samarbejdsaftale, kan ligeledes få adgang til at udføre  

 investeringsservice og dermed til at deltage i børshandlen i Danmark.  

 Udøvelse af virksomhed i Danmark forudsætter dog Finanstilsynets tilladelse.
 Udenlandske selskabers adgang til at deltage på det danske marked er  

 reguleret i de respektive virksomhedslove, jf. § 6, stk. 1 og 5, samt § 8 i  

 forslag til lov om fondsmæglerselskaber, § 6 a, stk. 1 og 5, samt § 6 c i lov  

 om banker og sparekasser m.v. og § 12, stk. 1, 3 og 5, i realkreditloven.
 I stk. 2 er det foreskrevet, at en fondsbørs skal give Finanstilsynet  

 meddelelse om, at en værdipapirhandler har søgt om optagelse som medlem af en  

 fondsbørs senest samtidig med, at ansøgningen er imødekommet.
 Der er tale om en ændring i forhold til den gældende fondsbørslov, hvor  

 pengeinstitutter og realkreditinstitutter har skullet ansøge Finanstilsynet  

 om tilladelse til at blive tilsluttet en fondsbørs.
Til kapitel 5 Fondsbørsens virksomhed Til § 14 Der er med bestemmelserne i §§ 14 og 15 henlagt en række forpligtelser til  

 bestyrelsen for den enkelte fondsbørs.
Dette gælder både for så vidt angår  

 indretningen af den enkelte fondsbørs' systemer m.v. og for udnyttelse af den  

 regeludstedende kompetence vedrørende markedspladsens funktioner.  

 Lovforslaget tydeliggør hermed, at den enkelte fondsbørs har initiativretten  

 til at fastsætte de bestemmelser, markedet skal fungere under.
Kun såfremt de  

 systemer og det regelsæt den enkelte fondsbørs udarbejder, ikke må anses for  

 at opfylde de krav, markedet stiller og herunder at yde den tilstrækkelige  

 investorbeskyttelse, vil Fondsrådet have mulighed for at udnytte sin  

 kompetence efter § 15, stk. 3.
Det er i stk. 2, nr. 1, tilkendegivet, at det for at drive  

 fondsbørsvirksomhed er nødvendigt at stille værdipapirhandelssystemer og  

 informationssystemer til rådighed for medlemmerne.
Herved sikres, at  

 oplysninger om kurser og volumen samt oplysninger fra udstedere og  

 aktionærer, jf. kapitel 7, er tilgængelige.
I stk. 2, nr. 2, fastlægges en generalklausul for adfærd på fondsbørsen  

 med henblik på at sikre investorer, udstedere og fondsbørsmedlemmer en  

 ligelig og fair behandling.
Bestemmelsen er ikke til hinder for, at man  

 f.eks. opdeler handelen efter likviditet for at fremme effektiviteten i  

 handelen, hvor der gælder forskellige handelsregler.
Ligeledes er det  

 foreneligt med bestemmelsen, at der oprettes forskellige handelsformer med  

 differentierede krav til handelsinformation.
Etablering af market-making er  

 et eksempel på en type af handel.
 Ved market-making forstås den virksomhed, der består i at opstille købs-  

 og salgstilbud i samme værdipapirer for egen regning, dvs., at market-makeren  

 på de skærmbaserede informationssystemer oplyser, at han er villig til at  

 købe eller sælge til de oplyste kurser.
 Sædvanligvis forpligter market-makerne sig til, at der højst må være en  

 bestemt kursforskel på købs- og salgskursen (spread).
 I medfør af nr. 3 skal fondsbørsen påse, at fondsbørsmedlemmer og  

 udstedere opfylder reglerne i § 15. Der tænkes bl.a. på de børsetiske regler.  

 Der er ikke tale om et egentligt tilsyn, idet tilsynet, som det fremgår af  

 kapitel 30, skal udøves af Finanstilsynet.
Med bestemmelsen i stk. 3 er det præciseret, at fondsbørsen har beføjelse  

 til at fratage et fondsbørsmedlem retten til at handle på fondsbørsen, hvis  

 vilkårene i tilslutningsaftalerne ikke overholdes, og der er sket grov eller  

 gentagen overtrædelse.
Det vil derfor være fondsbørsen, der træffer  

 bestemmelse om, at medlemskabet skal ophøre.
Forslaget er ikke til hinder  

 for, at fondsbørsen i medfør af de tilslutningsaftaler, som de indgår - jf. §  

 15 - fastlægger, hvad der anses for grov overtrædelse af vilkårene.
Der er  

 mulighed for at indbringe fondsbørsens afgørelse for anden myndighed, jf. §  

 111, stk. 2.
Til § 15 I medfør af bestemmelsen skal en fondsbørs fastsætte regler for markedets  

 funktion, adgangen til markedet (dvs. medlemskab), teknisk tilslutning til  

 markedet, og for indberetning.
Ved regelfastsættelse skal en fondsbørs tage  

 hensyn til, at investorbeskyttelse skal være tilfredsstillende og betryggende  

 samt sikre alle markedsdeltagere en fair og ligelig behandling.
Reglerne vil  

 kunne indeholdes i standardkontrakter.
I disse kontrakter, der skal anmeldes  

 til Fondsrådet, vil det bl.a. også kunne fremgå, at en fondsbørs får mulighed  

 for at rette henvendelse til markedsdeltagerne for at sikre, at de overholder  

 kontrakternes bestemmelser.
 Reglerne om vilkårene for markedets funktion, jf. nr. 1, skal indeholde en  

 beskrivelse af, hvordan markedet afholdes, dvs. edb- eller telefonmarked  

 eller opråbsnotering samt de regelsæt, der gælder for de medlemmer, der  

 benytter markedet, herunder regler for gennemsigtighed.
Formålet med gennemsigtighedsreglerne er først og fremmest at give  

 investorerne mulighed for at vurdere markedsforholdene forud for indgåelsen  

 af en handel og for efterfølgende at kontrollere, hvorvidt en transaktion er  

 foregået på betingelser svarende til markedsforholdene.
Indberetningsreglerne  

 fastlagt i § 33 har til formål at sikre, at markedsovervågningen understøtter  

 et redeligt værdipapirmarked, samt at sikre tilstedeværelsen af de fornødne  

 oplysninger, der skal danne grundlag for gennemsigtighedsreglerne.
Ansvaret for gennemførelsen af gennemsigtighedsreglerne er tillagt  

 fondsbørserne, som har det nærmeste kendskab til de forskellige behov under  

 hensyntagen til markedsforholdene.
Der er valgt ikke at fastsætte præcise  

 regler men i stedet indbygge en mulighed for fleksibilitet, således at der  

 kan tages hensyn til, at der er behov for forskellige gennemsigtighedsregler  

 for et kernemarked og et detailmarked, og desuden til værdipapirernes  

 forskellige karakteristika.
Der gives således mulighed for at indføre regler  

 om forskellige former for gennemsigtighed, således at krav til  

 gennemsigtighed for f.eks. blokhandler i likvide papirer i prisdrevne  

 markeder kan være forskellige fra de krav, der er tale om ved handel i andre  

 papirer, og at der vil være større krav til efterhandelsinformationer end  

 førhandelsinformationer.
Reglerne skal muliggøre, at fondsbørsmedlemmerne kan benytte dele af en  

 fondsbørs' systemer til at vise handelsinteresser over for hinanden, uden at  

 investorer eller konkurrenter, der ikke er medlemmer af fondsbørsen, kan  

 aflæse sådanne interesser.
Det forudsættes dog, at gennemskueligheden i  

 prisdannelsen bibeholdes, eksempelvis ved hurtig information om alle indgåede  

 handler, jf. dog ovenfor om særligt store handler, ligesom det forudsættes,  

 at investorer kan forlange at få vist deres kommissionshandler i fondsbørsens  

 åbne systemer.
Reglerne skal endvidere tage hensyn til, at fondsbørserne kan  

 indrette deres systemer efter standarder, der gør dem konkurrencedygtige  

 sammenlignet med konkurrerende grænseoverskridende handels- og  

 informationssystemer.
 Det forudsættes dog, at de opstillede gennemsigtighedsregler på en  

 fondsbørs baserer sig på objektive kriterier, der bidrager til at skabe et  

 fair og velordnet marked.
 Det forudsættes ligeledes, at der ikke ved lovens ikrafttræden, hvor der  

 kun forventes en børs, sker afgørende ændringer i forhold til det nuværende  

 gennemsigtighedsniveau.
Det følger af ISD's artikel 15, stk. 1, at kreditinstitutter og  

 fondsmæglerselskaber, der har det europæiske pas til at udøve  

 investeringsvirksomhed, skal have adgang til en fondsbørs.
Hovedprincippet  

 er, at der skal være åben adgang.
For udenlandske kreditinstitutter og  

 fondsmæglerselskaber gælder adgangen såvel ved etablering som ved  

 grænseoverskridende investeringsservicevirksomhed.
Ved fastsættelsen af reglerne for adgangen til markedet og herunder  

 tilslutningsaftalen, jf. nr. 2, kan der stilles forskellige betingelser for  

 adgangen til de enkelte markeder, men fondsbørserne kan også stille de samme  

 betingelser for deltagelse på alle markederne.
De vilkår, der stilles over  

 for medlemmerne, skal derfor være objektive og ikke-diskriminerende.
Der vil  

 kunne opstilles krav om engangsvederlag, tilslutningsafgift og linieføring,  

 gennemførelse af optagelsestest, opfyldelse af visse uddannelseskrav m.v.  

 Opregningen er ikke udtømmende.
 Det skal desuden af tilslutningsaftalen fremgå, at fondsbørsen kan stille  

 krav om de oplysninger, som er nødvendige for at sikre, at § 14, stk. 2, nr.  

 3, kan efterleves.
 Efter bestemmelsen i nr. 3 skal en fondsbørs fastsætte børsetiske regler.  

 Med denne bestemmelse kan en fondsbørs ikke alene fastsætte regler af det  

 indhold, som Københavns Fondsbørs i dag har fastsat i de børsetiske regler  

 udstedt i medfør af den gældende fondsbørslovs § 12, nr. 2. En fondsbørs vil  

 som en del af de børsetiske regler kunne udstede regler om  

 oplysningsforpligtelser, der supplerer regler fastsat af Fondsrådet i medfør  

 af lovforslagets § 30. Københavns Fondsbørs har i dag hjemmel til at  

 fastsætte supplerende oplysningsforpligtelser, jf. fondsbørslovens § 12, nr.  

 1.
I medfør af nr. 4 skal en fondsbørs fastsætte regler for indberetning af  

 handler.
Indberetningerne skal anvendes til markedsovervågning og til  

 informationsformål.
 Efter stk. 2 skal de regler, fondsbørsen udsteder i medfør af stk. 1,  

 anmeldes til Fondsrådet.
 I medfør af stk. 3 får Fondsrådet mulighed for at give fondsbørsen et  

 pålæg om at ændre allerede vedtagne regler eller udstede supplerende regler  

 til de regler, som den enkelte fondsbørs udsteder.
Udnyttelse af de kompetencer, som i lovforslaget er tillagt Fondsrådet  

 skal være betinget af, at en række kriterier er opfyldt.
Det er således et  

 krav for at kunne gribe ind, at niveauet for investorbeskyttelse er  

 utilfredsstillende, eller at udstedernes vilkår er utilfredsstillende,  

 sammenholdt med udviklingen i andre lande, jf. § 106, der angiver de rammer,  

 inden for hvilke Fondsrådet skal agere.
Udgangspunktet i ISD er, at det er en offentlig myndighed, der skal  

 udarbejde regler for markedet.
For at smidiggøre det danske system er det  

 valgt i stedet at lade initiativretten for regelfastsættelse ligge hos den  

 enkelte fondsbørs, dog således at Fondsrådet skal fungere som kompetent  

 myndighed.
Til § 16 Bestemmelsen skal sikre, at Finanstilsynet bliver bekendt med eventuelle  

 overtrædelser af de gældende bestemmelser.
En fondsbørs' kompetence til at  

 gribe ind og påtale eventuelle overtrædelser vil kunne fremgå af den  

 kontrakt, en fondsbørs indgår med fondsbørsmedlemmerne.
Den løbende markedsovervågning, der sker på basis af de indberettede  

 oplysninger, er en opgave, der udføres af fondsbørsen.
Ved uregelmæssigheder  

 har fondsbørsen en pligt til umiddelbart at gribe ind og påtale eventuelle  

 overtrædelser.
Ved alvorlige overtrædelser, f.eks. grov eller gentagne  

 overtrædelse af børsetiske regler, jf. § 15, indberetningsreglerne, jf.  

 kapitel 9 og insiderreglerne, jf. kapitel 10, skal Finanstilsynet informeres  

 umiddelbart.
Det er herefter Finanstilsynet, der træffer afgørelse om  

 eventuelle sanktioner, og for insidersager forestår efterforskningen af  

 hændelsesforløbet, jf. kapitel 30. Finanstilsynet vil herefter kunne anvende  

 § 116, stk. 3, til at pålægge sanktionen.
Til § 17 En bestyrelse for en fondsbørs bør under hensyn til virksomhedens  

 samfundsmæssige betydning have en størrelse, der overstiger mindsteantallet i  

 et aktieselskab.
I lighed med hvad er gældende for pengeinstitutter, foreslås  

 det, at antallet af bestyrelsesmedlemmer mindst skal være 5.
Med samme begrundelse foreslås bestemmelsen i aktieselskabslovens § 56,  

 stk. 5, overført til fondsbørser.
Aktieselskabslovens § 56, stk. 5, om  

 mindstekrav til forretningsordenens indhold omfatter kun børsnoterede  

 selskaber.
Forslaget indebærer, at bestemmelsen også finder anvendelse på  

 fondsbørser.
 Bestemmelsen i stk. 3 svarer til spekulationsforbuddet i bank- og  

 sparekasselovens § 19, stk. 4. Reglen suppleres af insiderreglerne i kapitel  

 10 for så vidt angår børsnoterede værdipapirer og § 4, stk. 2, om  

 markedsmanipulation.
 Det fremgår af bestemmelsen i stk. 4, at ændringer i en fondsbørs' ledelse  

 eller revision skal meddeles til Finanstilsynet inden 2 uger.
Til § 18 Bestemmelsen svarer til den gældende regel i fondsbørslovens § 16. Det er  

 nødvendigt at videreføre bestemmelserne om tavshedspligt.
En fondsbørs'  

 mulighed for at videregive fortrolige informationer er udvidet til også at  

 omfatte danske og udenlandske fondsbørser, autoriserede markedspladser,  

 clearingcentraler og værdipapircentraler.
Til § 19 Udgangspunktet er, at en fondsbørs skal følge bestemmelserne i  

 aktieselskabsloven og årsregnskabsloven, dog skal årsregnskabet og  

 årsberetningen indsendes til Finanstilsynet, der sender et eksemplar af  

 årsregnskabet og årsberetningen til Erhvervs- og Selskabsstyrelsen, jf. stk.  

 1.
For at give Finanstilsynet mulighed for at udføre tilsynet med en  

 fondsbørs, og herunder kontrollere at startkapitalen er intakt, kan der være  

 behov for at fastsætte regler om regnskabsaflæggelse, der supplerer  

 årsregnskabslovens regler.
Denne hjemmel er givet i stk. 2.
Med stk. 3 er der givet Finanstilsynet mulighed for at bestemme, at  

 årsregnskabet skal udarbejdes på konsolideret basis.
Dermed stilles en  

 fondsbørs som moderselskab, som om den selv udøver den aktivitet, der udøves  

 i datterselskabet.
Af reglerne vil det fremgå, at såfremt en fondsbørs etablerer et  

 datterselskab, der f.eks. driver clearingvirksomhed, skal datterselskabet  

 opfylde kravet om at have en startkapital på 40 mio. kr.
På konsolideret  

 basis skal koncernen imidlertid dog stadig kun opfylde kravet til  

 moderselskabet, dvs. de 40 mio. kr. som foreskrevet i § 8, stk. 1.
 Det tilsikres herved, at det samlede kapitalkrav er uforandret, hvadenten  

 den samlede virksomhed foregår i et selskab eller i en koncern.
Til § 20 I stk. 1 defineres den ansvarlige kapital i en fondsbørs.
Herved sikres  

 bl.a, at det kapitalbegreb, der anvendes ved inddragelse af tilladelse, jf §  

 115, stk. 3, bliver veldefineret.
Begrebet ansvarlig kapital er kendt fra  

 bank- og sparekasseloven.
Ansvarlig kapital er i stk. 1 defineret mere  

 snævert end i bank- og sparekasseloven.
Den hovedvirksomhed, som fondsbørser udfører, er normalt ikke forbundet  

 med finansielle risici, som nødvendiggør kapitaldækningsregler udover  

 startkapitalkravet.
Fondsbørser har imidlertid i henhold til loven, jf. § 12  

 stk. 1, mulighed for accessorisk at udøve en række former for virksomhed, der  

 kan være forbundet med risici, som i andre virksomhedstyper i visse tilfælde  

 er underlagt kapitaldækningsregler.
F.eks. kunne fondsbørsen tænkes at stå  

 som part i en aktieudlånsordning.
For at sikre at fondsbørser gives en reel  

 mulighed for at udføre disse former for virksomhed på lige konkurrencevilkår  

 med andre, gives der i stk. 3 Finanstilsynet mulighed for at fastsætte regler  

 for kapitaldækning eller afdækning af disse risici.
Se bemærkningerne til §  

 70 for en uddybning.
Til kapitel 6 Optagelse m.v. af værdipapirer til notering på en fondsbørs Til § 21 Reglerne i kapitel 6 finder anvendelse på værdipapirer, der ønskes optaget  

 til notering på en fondsbørs, der i henhold til § 8 har fået tilladelse til  

 at drive fondsbørsvirksomhed i Danmark.
Værdipapirer, der alene er optaget  

 til notering på en udenlandsk børs, herunder børser beliggende inden for Den  

 Europæiske Union, er ikke omfattet af stk. 1.
 For at sikre den fornødne fleksibilitet er det i stk. 2 bestemt, at alle  

 de værdipapirer, der er defineret i § 2, kan optages til notering på en  

 fondsbørs, medmindre Fondsrådet har undtaget et værdipapir fra loven i medfør  

 af § 2, stk. 2.
Til § 22 Lovforslagets § 22 angiver de generelle betingelser for, at et værdipapir  

 kan optages til notering på en fondsbørs. § 22, stk. 1 og 3, svarer delvist  

 til § 17, stk. 1 og stk. 2, i den nugældende fondsbørslov, mens § 22, stk. 2,  

 findes i betingelsesbekendtgørelsens § 1, stk. 3. Af § 17, stk. 1, i den  

 nugældende fondsbørslov fremgår, at værdipapiret skal være til genstand for  

 stadig omsætning.
Dette er ikke eksplicit nævnt i forslaget, men vil kunne  

 indgå i vurderingen af, om handel og kursnotering har offentlig interesse.
I stk. 2 og 3 er det foreslået, at en fondsbørs dels kan stille  

 betingelser for et værdipapirs optagelse til notering, dels kan afslå en  

 ansøgning.
I forhold til fondsbørslovens § 17, stk. 2, og  

 betingelsesbekendtgørelsens § 1, stk. 3, er det dog i § 22, stk. 2 og 3,  

 anført, at beskyttelsesinteressen ikke alene er investorerne, men  

 investorerne og værdipapirmarkedet.
Ved selvstændigt at fremhæve hensynet til  

 værdipapirmarkedet, vil bedømmelsen blive bredere og stemme med de brede  

 markedsmæssige hensyn, som ligger bag ønsket om at indføre en  

 værdipapirhandelslov.
Af forslagets § 8, stk. 3, fremgår, at en fondsbørs kan  

 begrænse sit virksomhedsområde til segmenter af værdipapirer.
Såfremt et  

 værdipapir ikke er omfattet af en fondsbørs' virksomhedsområde, skal den  

 enkelte fondsbørs afslå optagelse af dette værdipapir, der vil falde uden for  

 fondsbørsens formålsbestemmelse og dermed være i strid med  

 aktieselskabslovens bestemmelser.
Med § 22, stk. 4, får Fondsrådet hjemmel til at fastsætte betingelser for  

 værdipapirers optagelse til notering på en fondsbørs.
Disse regler findes i  

 dag i betingelsesbekendtgørelsen med tilknyttede skemaer, hvor der bl.a.  

 skelnes mellem forskellige typer af værdipapirer.
Det må forudsættes, at  

 optagelsesbetingelserne fortsat vil være forskellige for de enkelte typer af  

 værdipapirer.
Fondsrådet vil endvidere skulle fastsætte regler for de  

 betingelser, værdipapirer skal opfylde for at kunne handles på en fondsbørs.  

 Bestemmelsen vil bl.a. kunne anvendes til at bestemme de betingelser, f.eks.  

 futures og optioner skal opfylde for at kunne handles på en fondsbørs, jf.  

 ISD art. 1, nr. 13.
Til § 23 Den nugældende fondsbørslov indeholder ikke regler om prospekter, men  

 alene hjemmel til at fastsætte sådanne regler.
Da kravene til prospekters  

 indhold og udformning er et væsentlig element i investorbeskyttelsen, bør de  

 generelle regler herom fastlægges i værdipapirhandelsloven.
Udover den generelle beskrivelse af et prospekt i stk. 1, som svarer til  

 børsprospektbekendtgørelsens § 1, stk. 1, og i øvrigt er en følge af EU's  

 børsprospektdirektiv (80/390/EØF), bør kravet om god prospektskik fremgå af  

 loven.
Bestemmelsen herom i stk. 2, svarer til § 8 i de børsetiske regler.  

 Som anført i Københavns Fondsbørs' kommentar til de børsetiske reglers § 8 er  

 god prospektskik den generalklausul, ud fra hvilken et prospekts samlede  

 informationsværdi skal bedømmes, og god prospektskik er en dynamisk målestok,  

 der ændres i takt med samfundsudviklingen.
Med kravet om god prospektskik er  

 der mulighed for løbende at tilpasse kravene til prospekters udformning og  

 indhold.
Efter stk. 3 udsteder Fondsrådet regler om prospekter.
Sådanne regler  

 findes i dag i børsprospektbekendtgørelsen med skemaer og de børsetiske  

 reglers §§ 9 og 10.
 Endvidere indeholder stk. 3 hjemmel til at fritage for prospektpligt.  

 Denne hjemmel tænkes f.eks. udnyttet i forbindelse med emission af  

 statspapirer, realkreditobligationer og for Garantifondens nuværende  

 standardiserede instrumenter og de øvrige værdipapirer, der er nævnt i den  

 gældende prospektbekendtgørelses § 6, således at den nuværende tilstand, hvor  

 der ikke udstedes prospekter i forbindelse med statspapirer m.v.,  

 opretholdes.
 Med hensyn til erklæringer i et prospekt fra udstederens ledelse, revisor  

 og andre, der måtte medvirke ved en emission og børsnotering, findes der i  

 dag krav herom i børsprospektbekendtgørelsens skema A og B, kapitel 1, pkt.  

 1-3, og de børsetiske reglers § 10, stk. 2-4.
 Børsprospektbekendtgørelsens krav om erklæringsafgivelse fra udsteder (den  

 for prospektet ansvarlige) og revisor er - ligesom de øvrige regler i  

 bekendtgørelsen - en følge af EU's børsprospektdirektiv.
Kravet om erklæringer i de børsetiske reglers § 10, stk. 2-4, fra  

 udstederens ledelse, dennes revisor og eventuelle finansielle rådgivere, der  

 har medvirket ved en emission og børsnotering, og den verifikationsproces,  

 som normalt gennemføres i forbindelse hermed, jf. de børsetiske reglers § 10,  

 stk. 1, er fastlagt af Københavns Fondsbørs ved revisionen af de børsetiske  

 regler i december 1991. Om baggrunden for § 10 anfører Københavns Fondsbørs,  

 at det må antages, at dialogen mellem udstederens ledelse, revisor og de  

 finansielle rådgivere medvirker til at forbedre kvaliteten af prospekter.  

 Hermed styrkes investorernes tillid til de oplysninger, som gives i  

 forbindelse med børsintroduktioner og emissioner.
Herudover medvirker regler  

 om erklæringsafgivelse til en præcisering og afgrænsning af de involveredes  

 ansvar.
 Selvom de krav, som opstilles i de børsetiske reglers § 10, i en  

 international sammenhæng måtte blive betragtet som forholdsvis vidtgående,  

 viser erfaringerne dog, at der i videre omfang end foreskrevet gennemføres  

 verifikation og afgives erklæringer i prospekter for introduktion og emission  

 af aktier.
Til § 24 Kompetencen til at træffe beslutning om optagelse til notering på  

 Københavns Fondsbørs er i dag tillagt fondsbørsbestyrelsen, jf. den gældende  

 fondsbørslovs § 18, ligesom prospekter godkendes af bestyrelsen.
 Under den kommende børsstruktur vil kompetencen til at træffe beslutning  

 om optagelse af værdipapirer til notering på en fondsbørs samt godkendelse af  

 det for optagelsen udarbejdede prospekt blive tillagt den fondsbørs, hvorpå  

 et værdipapir ønskes optaget til notering.
 Med børsmonopolets ophævelse er det muligt, at en udsteder samtidig eller  

 på forskellige tidspunkter søger et eller flere værdipapirer optaget til  

 notering på flere fondsbørser, der udøver virksomhed i Danmark.
I sådanne tilfælde kan udstederen vælge at indgive flere selvstændige  

 ansøgninger om optagelse med tilknyttede prospekter.
Men - i hvert fald hvor  

 optagelsen på flere fondsbørser tidsmæssigt er kædet sammen - vil det være  

 hensigtsmæssigt og omkostningsbesparende, såfremt der kun skal udarbejdes et  

 prospekt og i øvrigt ikke foretages flere selvstændige og sideløbende  

 optagelsesprocedurer.
En mindre omkostningskrævende måde, hvorpå en udsteder kan søge et  

 værdipapir optaget til notering på flere fondsbørser, er at fastlægge regler  

 om gensidig anerkendelse af prospekter mellem danske fondsbørser.
En  

 udsteder, der ønsker et værdipapir optaget til notering på flere fondsbørser,  

 vil herved kunne anvende det prospekt, som er godkendt af en fondsbørs ved  

 ansøgning om optagelse af det samme værdipapir på en anden fondsbørs.
Som  

 følge af, at en række oplysninger i et prospekt hurtigt forældes, vil et  

 allerede godkendt prospekt dog kun kunne anvendes på en anden fondsbørs,  

 såfremt prospektet er godkendt inden for et kortere tidsrum.
Dette tidsrum  

 bør ikke være mere end 3 måneder, idet der efter børsprospektdirektivet  

 gælder en tremåneders frist ved gensidig anerkendelse af prospekter mellem  

 fondsbørser beliggende i forskellige lande i Den Europæiske Union.
 Fondsrådet fastsætter efter stk. 2 regler om prospekters godkendelse i de  

 tilfælde, hvor et værdipapir ønskes optaget til notering på flere  

 fondsbørser, herunder regler om gensidig anerkendelse af prospekter mellem  

 danske fondsbørser.
Det er ikke på nuværende tidspunkt muligt at vurdere, om der som følge af  

 børsmonopolets ophævelse vil blive behov for regler om gensidig anerkendelse  

 af prospekter mellem danske fondsbørser.
Men ved udformningen af sådanne  

 regler vil det være hensigtsmæssigt at tage udgangspunkt i de regler, som i  

 dag gælder ved gensidig anerkendelse mellem flere EU-børser, herunder  

 hvorledes man skal forholde sig, såfremt den ene fondsbørs har givet en  

 dispensation eller accepteret et reduceret prospekt.
Børsprospektbekendtgørelsens §§ 23-26 indeholder i dag regler om gensidig  

 anerkendelse af prospekter, når et værdipapir ønskes optaget til notering på  

 flere fondsbørser, der er beliggende i forskellige lande inden for Den  

 Europæiske Union.
Disse regler bevares, da de er baseret på EU's  

 børsprospektdirektiv, og vil fremover blive fastsat af Fondsrådet med hjemmel  

 i stk. 2.
Til § 25 Stk. 1 svarer i det væsentligste til den gældende  

 børsprospektbekendtgørelses § 1, stk. 2, og reglerne om offentliggørelse af  

 prospekter er fastlagt i bekendtgørelsens kapitel 4 (§§ 18-22).
 I stk. 2 foreslås, at Fondsrådet fastsætter regler om udbudsmaterialet og  

 prospekters offentliggørelse.
Til § 26 Kompetencen til af træffe beslutning om sletning af et værdipapir fra  

 noteringen er i dag tillagt fondsbørsbestyrelsen, jf. den nugældende  

 fondsbørslovs § 18, og betingelserne herfor er uddybet i den gældende  

 betingelsesbekendtgørelses § 29. I forslaget tillægges denne kompetence den  

 fondsbørs, hvorpå et værdipapir er optaget til notering.
 Såfremt en udsteder har et eller flere værdipapirer noteret på flere  

 fondsbørser, der driver virksomhed i Danmark, fastsætter Fondsrådet efter §  

 26, stk. 5, nærmere regler for, hvorledes der skal forholdes, såfremt en af  

 fondsbørserne træffer beslutning om et værdipapirs sletning, suspension eller  

 lignende.
Den generelle betingelse for sletning er ifølge stk. 1, at  

 »noteringen ikke længere er i investorernes, låntagernes og  

 værdipapirmarkedets interesse«.
Den generelle betingelse for at slette  

 et værdipapir fra noteringen er i dag, »at det normale regelmæssige  

 marked for værdipapiret ikke kan opretholdes på grund af særlige  

 omstændigheder«, jf. betingelsesbekendtgørelsens § 29, stk. 1.
Den gældende formulering præciserer ikke i tilstrækkelig grad de hensyn,  

 som en fondsbørs må lægge til grund ved beslutning om sletning.
I  

 overensstemmelse med den gældende praksis på Københavns Fondsbørs forudsættes  

 det, at fondsbørsen, der jf. nedenfor skal foretage den samlede vurdering,  

 altid indhenter investorernes stillingtagen til en sletning.
Det er fundet  

 væsentligt at fremhæve, at det bærende hensyn er, hvorvidt en sletning er i  

 investorernes, låntagernes og værdipapirmarkedets interesse.
Hensynet til  

 investorerne og værdipapirmarkedet er ligeledes afgørende, såfremt en  

 fondsbørs ønsker at afslå en ansøgning om optagelse af et værdipapir til  

 notering, jf. lovforslagets § 22, stk. 3.
Lovforslagets stk. 2 svarer til den gældende § 29, stk. 2, i  

 betingelsesbekendtgørelsen.
Det er f.eks. en betingelse for sletning i medfør  

 af stk. 2, at der foreligger en endelig upåanket kendelse om konkursdekretets  

 afsigelse.
Inden en sådan afgørelse foreligger, må handlen suspenderes.
Mens det for en udsteder er frivilligt at søge værdipapirer optaget til  

 notering på en fondsbørs, har en udsteder, der har fået værdipapirer optaget  

 til notering, ikke automatisk krav på at få en anmodning om sletning af et  

 værdipapir fra noteringen imødekommet.
En udsteders anmodning om sletning  

 skal dog, jf. stk. 3, imødekommes, medmindre den pågældende fondsbørs ud fra  

 en samlet vurdering finder, at sletningen ikke vil være i investorernes,  

 låntagernes og værdipapirmarkedets interesse.
Stk. 3 gælder for alle  

 udstedere, mens bestemmelsen i den nugældende betingelsesbekendtgørelses §  

 29, stk. 3 alene gælder for aktieudstedere.
Sletning vil kunne nægtes,  

 såfremt bestyrelsen for en fondsbørs har formodning om, at dette vil være til  

 skade for aktionærerne eller er egnet til at skaffe visse aktionærer eller  

 andre en utilbørlig fordel på andre aktionærers eller selskabets bekostning.
Bestemmelsen i stk. 4 skal sikre, at en udsteder efter børsmonopolets  

 ophævelse har mulighed for at flytte et værdipapir fra notering på en  

 fondsbørs til en anden fondsbørs.
Værdipapiret skal dog senest i forbindelse  

 med sletningen være optaget på en anden fondsbørs.
Såfremt værdipapiret er  

 noteret på flere danske børser, giver bestemmelsen endvidere mulighed for, at  

 papiret i fremtiden alene noteres på en fondsbørs, eller samles på en  

 fondsbørs.
En sletning vil ikke kunne ske som følge af, at en udsteder ikke  

 overholder sine betalingsforpligtelser over for en fondsbørs.
Eventuel  

 sanktion i den relation bør fremgå af den kontrakt, der er oprettet med  

 fondsbørsen.
 Betingelserne for sletning og suspension, som i dag findes i  

 betingelsesbekendtgørelsens §§ 27, 28 og § 29, stk. 2-5, fastsættes fremover  

 af Fondsrådet, jf. stk. 5.
 Med hensyn til sletning skal det bemærkes, at langt de fleste sletninger  

 er af teknisk karakter, der ikke kræver en nærmere vurdering fra fondsbørsens  

 side, som f.eks. ved fondskodeskift, udsteders konkurs m.v.
 Sletning fra noteringen kan dog også anvendes som sanktion over for  

 udstedere, som i grove og gentagne tilfælde tilsidesætter gældende regler,  

 herunder den oplysningsforpligtelse, som påhviler udstederen efter  

 lovforslagets kapitel 7. Ved sådanne sletninger vil selskabets aktionærer dog  

 blive berørt, og sletning som sanktion over for udstederne vil ofte medføre,  

 at aktionærerne reagerer over for ledelsen på selskabets generalforsamling.
Med hensyn til suspension bemærkes, at såvel på Københavns Fondsbørs som  

 på udenlandske børser anvendes suspension i stadig mindre omfang.
I en række  

 tilfælde, hvor man tidligere suspenderede værdipapirer fra noteringen, vælger  

 Københavns Fondsbørs i dag at placere de berørte værdipapirer på  

 observationslisten, der er en særlig afdeling af den officielle kursliste.  

 Ved placering på observationslisten er det tilkendegivet, at handelen bør ske  

 under særlig agtpågivenhed.
 Endelig bemærkes, at det ikke findes formålstjenligt fremover at  

 opretholde bestemmelsen i bekendtgørelse om Københavns Fondsbørs § 8,  

 hvorefter en handelsberettiget virksomhed ikke uden tilladelse fra  

 fondsbestyrelsen må udføre eller medvirke til handel med værdipapirer, for  

 hvilke noteringen er suspenderet.
Beskyttelse af investorerne kan i disse tilfælde opnås på anden måde.
Når  

 en værdipapirhandler for kunder handler med værdipapirer, der er suspenderet  

 eller placeret på observationslisten, må der stilles krav om, at kunden  

 oplyses herom.
Et sådan oplysningskrav er i overensstemmelse med kravet om  

 god værdipapirhandelsskik, som fastlagt i §§ 5 og 6, og må allerede i dag  

 antages at følge af almindelige køberetlige regler og af markedsføringslovens  

 § 1's krav om god markedsføringsskik.
Til kapitel 7 Oplysningsforpligtelser Til § 27 § 27 lovfæster den oplysningsforpligtelse, som påhviler enhver udsteder af  

 børsnoterede værdipapirer.
En sådan lovfastsættelse af udstedernes  

 oplysningsforpligtelser er et væsentligt element i den beskyttelse af  

 investorerne, som skal tilgodeses gennem værdipapirhandelsloven.
 Der er med bestemmelsen alene tale om en generel fastlæggelse af den  

 særlige børsretlige oplysningsforpligtelse, ganske som denne er fastlagt iDen  

 Europæiske Unions betingelsesdirektiv (79/279/EØF). Detaljerede regler om  

 udstedernes oplysningsforpligtelser, herunder for de forskellige typer af  

 udstedere og værdipapirer, fastlægges af Fondsrådet, jf. § 30 og af den  

 enkelte fondsbørs, jf. § 15, stk. 1, nr. 3, som en bestanddel af de  

 børsetiske regler.
Stk. 1 og 3 svarer til den gældende fondsbørslovs § 19, stk. 1 og 3, dog  

 således at offentliggørelsestidspunktet i stk. 3 som følge af den foreslåede  

 ændring af børsstrukturen ikke længere knyttes til meddelelsens fremkomst til  

 Københavns Fondsbørs, men derimod til fremkomst til den fondsbørs, hvor  

 udstederens værdipapirer er optaget til notering.
Har en udsteder  

 værdipapirer noteret på flere fondsbørser, må der, jf. § 30, stk. 2, stilles  

 krav om, at oplysningerne gives samtidig til de pågældende fondsbørser.
Det har været overvejet, hvorvidt den nugældende fondsbørslovs § 19, stk.  

 2, om at meddelelser som aktieselskaber giver til aktionærerne i alle  

 tilfælde skal offentliggøres straks, bør opretholdes.
Bestemmelsen har til  

 formål at sikre, at markedet/offentligheden stedse har de samme oplysninger,  

 som aktionærerne.
Selskabernes oplysningspligt efter fondsbørslovens § 19,  

 stk. 2, indebærer, at alle - væsentlige som uvæsentlige - meddelelser, som et  

 aktieselskab giver sine aktionærer, straks skal offentliggøres.
Det må dog  

 antages, at et selskab ved lange og mere generelle redegørelser til  

 aktionærerne kan nøjes med at offentliggøre et sammendrag heraf.
Ophævelsen af § 19, stk. 2, medfører, at uvæsentlige meddelelser ikke  

 længere skal offentliggøres.
Giver et selskab sine aktionærer - eller andre -  

 væsentlige, kursrelevante oplysninger, vil disse fortsat skulle  

 offentliggøres straks, jf. stk. 1. Kravet, om at oplysningerne skal  

 offentliggøres straks, indebærer, at senest samtidig med at oplysningerne  

 gives til aktionærerne, skal de offentliggøres via en fondsbørs.
Kravet om  

 samtidighed gælder i øvrigt for alle udstedere.
 Under hensyn til at den gældende § 19, stk. 2, kun har selvstændig  

 betydning i relation til uvæsentlige oplysninger til aktionærerne, foreslås  

 det, at bestemmelsen ikke overføres til værdipapirhandelsloven.
Med forslagets stk. 2 præciseres det, at en udsteder ud over pligt til  

 straks at offentliggøre væsentlige, kursrelevante oplysninger, typisk  

 vedrørende enkeltstående begivenheder og forhold, har pligt til periodisk at  

 offentliggøre regnskabsmæssige oplysninger.
De regnskabsmæssige oplysninger,  

 der er af afgørende betydning for investorernes og disses rådgiveres mulighed  

 for at bedømme udstedernes forhold, skal give et samlet billede af  

 udstederens virksomhed og resultat, og vil typisk som minimum indeholde  

 regnskabstal, kommentarer hertil samt kommentarer til den forventede  

 udvikling hos udstederen.
Det er fundet hensigtsmæssigt i en generel bestemmelse om udstederens  

 oplysningsforpligtelse at fastlægge de to elementer, som indgår i udstederens  

 løbende oplysningsforpligtelse - den kontinuerlige oplysningsforpligtelse og  

 den periodiske oplysningsforpligtelse.
Udover den løbende  

 oplysningsforpligtelse er en udsteder pålagt oplysningspligt i forbindelse  

 med børsintroduktion og emission.
Prospektoplysningsforpligtelsen fremgår af  

 lovforslagets § 23.
Det må allerede i dag antages, at Københavns Fondsbørs i medfør af den  

 nugældende fondsbørslovs § 12, nr. 1, har hjemmel til at udstede regler om  

 regnskabsmæssige oplysninger som sket ved Oplysningsforpligtelser for  

 udstedere af børsnoterede værdipapirer, §§ 15-21 med skema A og B.
Der er i  

 disse regler fastlagt særlige krav til de børsnoterede selskabers  

 årsregnskaber samt krav om offentliggørelse af en årsregnskabsmeddelelse og  

 en halvårsrapport.
Herudover anbefaler Københavns Fondsbørs i kommentaren til  

 Oplysningsforpligtelser for udstedere af børsnoterede værdipapirer § 20, at  

 selskaberne så vidt muligt informerer kvartalsvis om deres virksomhed.
 For halvårsrapportens vedkommende følger en række minimumskrav af EU's  

 halvårsrapportdirektiv (82/121/EØF), jf. nugældende  

 betingelsesbekendtgørelses (bekendtgørelse nr. 418 af 31. maj 1991) §§ 20-26.
Med hensyn til de indholdsmæssige krav til halvårsrapporten bemærkes, at  

 betingelsesbekendtgørelsens § 25, stk. 3, bestemmer, at selskaber, hvis  

 hovedformål er rederivirksomhed, og som alene er noteret på Københavns  

 Fondsbørs, ikke skal opgive regnskabstal i tilfælde, hvor der er fare for, at  

 selskabets internationale konkurrenceevne derved forringes.
De regler  

 Fondsrådet udarbejder i medfør af § 30 kan indeholde bestemmelser, der giver  

 mulighed for at dispensere fra bestemmelserne i nærværende kapitel, herunder  

 fra bl.a. oplysningsforpligtelserne svarende til den nuværende  

 betingelsesbekendtgørelses § 25, stk. 2 og 3.
 For pengeinstitutters eventuelle kvartalsrapporter har Finanstilsynet  

 fastsat nærmere retningslinier.
 Nærmere krav til udstedernes årsregnskaber og øvrige regnskabsmæssige  

 meddelelser vil fremover kunne fastsættes af Fondsrådet, jf. § 30, stk. 1.
Til § 28 § 28 om aktieudstedernes oplysningsforpligtelse vedrørende besiddelse af  

 egne aktier svarer til den nugældende fondsbørslovs § 19 a.
Da bestemmelsen i  

 1991 er indført i forbindelse med og i øvrigt har sammenhæng med reglerne om  

 insiderhandel, jf. kapitel 10, bør reglen fortsat være fastsat i lov, jf.  

 betænkning nr. 1216/1991 om insiderhandel.
Til § 29 Indførelsen af en værdipapirhandelslov betyder ikke, at særregler for  

 børsnoterede selskaber fremover skal være placeret i denne lov.
De skal som i  

 dag findes i aktieselskabsloven og årsregnskabsloven.
 På et enkelt punkt - storaktionærernes oplysningspligt vedrørende  

 aktiebesiddelser i børsnoterede selskaber, jf. aktieselskabslovens § 28 c og  

 storaktionærbekendtgørelsen (bekendtgørelse nr. 461 af 18. juni 1991) - har  

 man overført reglerne til værdipapirhandelsloven.
Den oplysningsforpligtelse, som et børsnoteret selskabs storaktionærer  

 pålægges ved § 28 c i aktieselskabsloven, er - ganske som udstederens  

 oplysningsforpligtelse vedrørende egne aktier i den gældende fondsbørslovs §  

 19 a (lovforslagets § 28) - en pligt til at give markedet (i dag Københavns  

 Fondsbørs) oplysninger, som kan være relevante for investorerne.
Reglerne i  

 aktieselskabslovens § 28 c og storaktionærbekendtgørelsen er i øvrigt baseret  

 på EU's storaktionærdirektiv (89/627/EØF), der alene vedrører selskaber, hvis  

 aktier er optaget til officiel notering på en eller flere fondsbørser, og  

 ifølge direktivets præambel er reglerne om storaktionærernes oplysningspligt  

 gennemført ud fra investorbeskyttelseshensyn og et ønske om at sikre tilliden  

 til værdipapirmarkedet.
 Ved at overflytte bestemmelsen i aktieselskabslovens § 28 c og reglerne i  

 storaktionærbekendtgørelsen til værdipapirhandelsloven bliver reglerne en del  

 af det samlede børsretlige lovkompleks, og mulig overtrædelse vil derfor  

 henhøre under den myndighed, som i øvrigt fører tilsyn på det børsretlige  

 område.
 Endelig vil en overflytning indebære, at samtlige regler om pligt til  

 løbende at offentliggøre oplysninger over for markedet fremgår af  

 lovforslagets kapitel 7 eller regler fastsat i medfør heraf.
Det foreslås derfor, at reglerne om storaktionærernes  

 oplysningsforpligtelse vedrørende aktiebesiddelser i børsnoterede selskaber  

 overflyttes til værdipapirhandelslovens § 29, og at aktieselskabslovens § 28  

 c ophæves.
De generelle regler i aktieselskabslovens §§ 28 a og 28 b om  

 storaktionærernes oplysningspligt over for selskabet, når dette ikke har  

 aktier optaget til notering på en fondsbørs, bevares uændret.
De gældende regler i aktieselskabslovens § 28 c og  

 storaktionærbekendtgørelsen gælder for selskaber med aktier noteret på  

 Københavns Fondsbørs eller på en fondsbørs i en anden af De Europæiske  

 Fællesskabers medlemsstater.
Denne formulering kunne give det indtryk, at  

 storaktionærernes oplysningspligt over for Københavns Fondsbørs også gælder  

 for selskaber, der ikke er noteret på Københavns Fondsbørs, men alene på en  

 børs i et EF-land.
Det er i stk. 1, 1. pkt. præciseret, at storaktionærernes oplysningspligt  

 gælder for alle selskaber - danske såvel som udenlandske - der har aktier  

 optaget til notering på en dansk fondsbørs, som defineret i § 7. Har et  

 selskab aktier noteret på en dansk fondsbørs og tillige på en fondsbørs i et  

 EU- eller EØS-land, skal aktionærerne - udover til den danske fondsbørs -  

 give meddelelse til fondsbørsen i det pågældende land i overensstemmelse med  

 de regler, som er gældende der.
Erhvervs- og Selskabsstyrelsen kan i medfør  

 af stk. 3, 2. pkt., fastsætte nærmere regler for besiddelse og meddelelser om  

 aktiebesiddelser i danske selskaber, der har aktier noteret på en EU- eller  

 EØS-fondsbørs.
 Oplysningspligten efter stk. 1 gælder for danske såvel som udenlandske  

 aktionærer, når blot selskabet har aktier noteret på en dansk fondsbørs.
Der er ikke herudover tilsigtet nogen ændring i forhold til de gældende  

 regler.
Den fondsbørs, som modtager en meddelelse om aktiebesiddelse fra en  

 storaktionær, skal således også fremover straks indberette meddelelsen til  

 Erhvervs- og Selskabsstyrelsen med henblik på offentliggørelse der, jf. stk.  

 1, 2. pkt.
 Reglerne om beregning af aktiebesiddelse, offentliggørelsestidspunkt,  

 meddelelsens indhold m.v., som i dag findes i storaktionærbekendtgørelsen  

 fastsættes fortsat af Erhvervs- og Selskabsstyrelsen, jf. stk. 3. Disse  

 regler er af en art og kompleksitet, der har vist sig uegnet til regulering i  

 en lov.
Til § 30 § 30 giver Fondsrådet hjemmel til at udstede regler for udstedernes og  

 aktionærernes oplysningsforpligtelser over for den fondsbørs, hvorpå et  

 værdipapir er noteret, og hermed over for markedet.
 I den gældende børsretlige regulering findes den overvejende del af  

 reglerne om udstedernes løbende oplysningsforpligtelser i bekendtgørelsesform  

 - betingelsesbekendtgørelsen - og i de af Københavns Fondsbørs fastsatte  

 Oplysningsforpligtelser for udstedere af børsnoterede værdipapirer.
Det vil fremover være således, at Fondsrådet i medfør af stk. 1 fastlægger  

 minimumskrav til udstedernes oplysningsforpligtelser i bekendtgørelsesform.  

 Derudover kan Fondsrådet dispensere fra oplysningsforpligtelserne i dette  

 kapitel.
Som led heri kan Fondsrådet udarbejde en dispensationsbestemmelse  

 svarende til den nuværende betingelsesbekendtgørelses § 25, stk. 2 og 3.
Specielt for så vidt angår udstedernes oplysningsforpligtelser viser  

 erfaringerne, at der er behov for, at man løbende og relativt hurtigt kan  

 ændre reglerne bl.a. under hensyn til ændrede krav til investorbeskyttelsen  

 og udviklingen på det nationale og internationale marked for børsnoterede  

 værdipapirer.
Det må derfor sikres, at de detaljerede regler om  

 oplysningsforpligtelser for udstedere af børsnoterede værdipapirer også  

 fremover kan ændres hurtigt og ubureaukratisk.
Stk. 1 giver endvidere Fondsrådet hjemmel til at pålægge aktionærer i  

 børsnoterede selskaber oplysningspligt over for en fondsbørs og hermed  

 markedet.
I en række tilfælde vil det af hensyn til investorerne og markedet  

 generelt være af betydning for bedømmelsen af udstederne og de noterede  

 værdipapirer, at aktionærerne har pligt til at offentliggøre oplysninger,  

 idet også aktionæroplysninger kan være af betydning for kursfastsættelsen på  

 noterede værdipapirer.
Oplysningspligt over for Københavns Fondsbørs og markedet er i dag i et  

 vist omfang pålagt de børsnoterede selskabers aktionærer, jf.  

 aktieselskabslovens § 28 c om storaktionærbesiddelser (overført til  

 lovforslagets § 29) og de børsetiske reglers § 6 om aktionæraftaler.
Efter de  

 børsetiske reglers § 6, skal storaktionærer omfattet af aktieselskabslovens §  

 28 a offentliggøre oplysninger om aktionæraftaler, som regulerer aktiers frie  

 omsættelighed, eller som vil kunne få væsentlig indflydelse på kursdannelsen.
Som følge af børsmonopolets ophævelse vil en udsteder fremover kunne have  

 et bestemt værdipapir optaget til notering på flere fondsbørser eller  

 forskellige værdipapirer noteret på flere fondsbørser.
For sådanne tilfælde  

 fastsætter Fondsrådet efter stk. 2 nærmere regler om oplysningsforpligtelsen.  

 Disse regler må sikre, at oplysningerne gives samtidig på de involverede  

 fondsbørser, ligesom oplysningsniveauet på de fondsbørser, hvor udstederens  

 værdipapirer er noteret, bør være det samme.
For så vidt angår udstedere, der i dag har værdipapirer noteret på  

 Københavns Fondsbørs og på en udenlandsk fondsbørs, følger kravet om  

 samtidighed og ens oplysningsniveau af betingelsesbekendtgørelsens § 16 og §  

 6 i Oplysningsforpligtelser for udstedere af børsnoterede værdipapirer.
Disse  

 regler, der for betingelsesbekendtgørelsens vedkommende er direktivbestemte,  

 fastsættes fremover af Fondsrådet, jf. stk. 1.
Til kapitel 8 Overtagelsestilbud I dag er den børsretlige regulering af overtagelsestilbud fastsat i de af  

 Københavns Fondsbørs udstedte børsetiske regler med kommentarer.
Det har været overvejet, om man fortsat skulle overlade reguleringen af  

 overtagelsestilbud til de børsetiske regler.
Der er en række årsager til, at  

 dette ikke er hensigtsmæssigt.
For det første synes det ikke hensigtsmæssigt  

 alene at overlade ansvaret for udstedelsen af et sådant regelsæt til et  

 privat aktieselskab.
For det andet berører det også mindretalsaktionærer,  

 herunder er der tvivl om hvilke retlige konsekvenser en manglende  

 overholdelse af børsetiske regler ville have.
Endelig er der tvivl om  

 ledelsens forpligtelser.
Ud fra ovennævnte grunde er det ud fra en retssikkerhedsbetragtning  

 hensigtsmæssigt at overføre de overordnede regler fra de i dag gældende  

 børsetiske regler til lovforslaget.
Der er ikke tilsigtet nogen materiel  

 ændring i forhold til de gældende regler.
Der henvises i øvrigt til det foreliggende udkast til trettende  

 selskabsdirektiv om overtagelsestilbud (senest 90/C240/EØF), der regulerer  

 overtagelsestilbud.
Direktivforslaget er gennemgået i Betænkning nr.  

 1230/1992, bilag 1. Det er uvist, om og i givet fald hvornår et nyt forslag  

 til trettende direktiv kan forventes fremsat.
Der er derfor lande, f.eks.  

 Frankrig og Spanien, der allerede har lovgivet for området.
Området foreslås  

 derfor også lovreguleret i Danmark.
 Ved at indsætte bestemmelserne om indløsningspligt i forslaget til  

 værdipapirhandelsloven vil der kunne opstå en konfliktsituation i forhold til  

 aktieselskabslovens generelle regler om indløsningstilbud til  

 mindretalsaktionærer.
 Denne regelkollision vil, såfremt den måtte opstå, skulle løses ud fra  

 betragtning om lex specialis, i dette tilfælde værdipapirhandelsloven, frem  

 for lex generalis, som er aktieselskabsloven.
 Nedenfor er skitseret situationer, hvor konflikter vil kunne opstå:
a) En aktionær erhverver en yderligere aktiepost i et børsnoteret selskab.  

 Dermed opnår aktionæren ved overdragelsen 9/10 af aktierne og stemmerne.  

 Aktionæren skal give indløsningstilbud efter § 31 og fakultativt efter  

 aktieselskabslovens § 20 b, såfremt bestyrelsen samtykker.
Endvidere vil  

 mindretalsaktionærer i medfør af aktieselskabslovens § 20 d kunne fordre sig  

 indløst.
b) En aktionær i et børsnoteret selskab erhverver en post aktier, som  

 faktisk eller retligt giver kontrollerende indflydelse, f.eks. 50 pct.  

 Aktionæren giver et indløsningstilbud til mindretalsaktionærerne i følge  

 reglerne i værdipapirhandelsloven.
Efter udløbet af acceptfristen har 91 pct.  

 sagt ja til tilbudet.
De resterende 9 pct. kan fordre sig indløst på et andet  

 tidspunkt med hjemmel i aktieselskabslovens regler.
c) En aktionær i et børsnoteret selskab, som faktisk eller retligt  

 kontrollerer selskabet, giver et indløsningstilbud.
Fristen herfor udløber,  

 og kun en mindre del af aktionærerne har sagt ja.
Aktionæren fortsætter  

 langsomt sine opkøb af aktier.
Disse opkøb vil ikke udløse nye tilbud.
Først  

 når grænsen i aktieselskabslovens § 20 d nås, kan aktionærerne fordre sig  

 indløst.
I praksis vil situationerne kun sjældent opstå.
Dette skyldes bl.a., at  

 såfremt en 90 pct.'s-aktionær benytter sin indløsningsret efter  

 aktieselskabslovens § 20 b, vil kravet til aktiernes spredning, jf. den  

 gældende betingelsesbekendtgørelse, skema A, II, pkt. 4, ikke længere være  

 opfyldt.
Med mindre der foreligger særlige forhold, vil den manglende  

 spredning medføre, at aktierne slettes fra noteringen.
Der forudsættes ikke  

 materielle ændringer herom i regler udstedt i medfør af denne lovgivning.
Yderligere er det alene den under a) nævnte situation, der indeholder en  

 konflikt mellem tilbudspligten i værdipapirhandelslovens § 31 og  

 indløsningsretten i aktieselskabslovens § 20 b.
At værdipapirhandelslovens §  

 31 i dette tilfælde bør have fortrin frem for § 20 b kan udover af lex  

 specialissynspunktet - begrundes med, at der efter § 31 er tale om en pligt,  

 mens § 20 b er fakultativ.
I de to sidste situationer b) og c) er tilbudspligten efter § 31 indtrådt  

 tidligere.
Problemstillingen i forbindelse med den efterfølgende indløsning  

 efter aktieselskabsloven er derfor primært et spørgsmål om tilbudsdokumentets  

 indhold og udformning, det vil sige værdipapirhandelslovens § 32, stk. 2.  

 Indholdet af tilbudsdokumentet bør da følge aktieselskabsloven.
Regler herom  

 fastlægges af Fondsrådet i medfør af § 32, stk. 3.
Til § 31 Tilbudspligt i forbindelse med overtagelse af majoriteten i et børsnoteret  

 selskab giver anledning til en række retlige spørgsmål, herunder især: 1)  

 Hvornår indtræder tilbudspligten, og til hvilken pris skal erhververen  

 tilbyde de øvrige aktionærer at overtage aktierne? 2) Skal der udarbejdes og  

 offentliggøres et tilbudsdokument, og i bekræftende fald hvilket indhold skal  

 et tilbudsdokument have? 3) Hvilke rettigheder og pligter har ledelsen i det  

 overtagne selskab.
I den gældende danske børsretlige regulering er spørgsmålet om  

 tilbudspligtens indtræden reguleret ved § 7 i de af Københavns Fondsbørs  

 udstedte børsetiske regler med kommentarer.
Der har tidligere været - og  

 muligvis vil der fortsat blive - rejst tvivl om, hvilke retlige konsekvenser  

 der knyttes til manglende overholdelse af tilbudspligten efter de børsetiske  

 reglers § 7. Aktionærers overtrædelse af de børsetiske regler kan efter den  

 nugældende fondsbørslov sanktioneres med tvangsbøder.
Der er ikke i Danmark fastsat regler om et tilbudsdokument og dettes  

 indhold.
Der har dog udviklet sig en vis praksis, således at et  

 overtagelsestilbud normalt vil angive tilbudsgiverens navn, adresse m.v., og  

 indeholde oplysninger om prisen for de af tilbuddet berørte aktier,  

 acceptperiode, fremgangsmåden ved udnyttelse af tilbuddet samt afregning.
Endelig findes der hverken i den børsretlige eller selskabsretlige  

 lovgivning særlige regler om rettigheder og pligter for ledelsen i det  

 overtagne selskab.
Dog skal det overtagne selskab efter den sidste pind i  

 Københavns Fondsbørs' kommentar til § 2 i Oplysningsforpligtelser for  

 udstedere af børsnoterede værdipapirer give meddelelse til fondsbørsen om  

 »Overdragelse af en majoritetspost i selskabet, som bestyrelse eller  

 ledelse er inddraget i eller har kendskab til«.
Herudover vil ledelsens  

 handlinger i forbindelse med overtagelsestilbud være undergivet  

 generalklausulen i aktieselskabslovens § 63. Efter § 63 må de personer, som  

 er bemyndiget til at repræsentere et aktieselskab, ikke disponere på en sådan  

 måde, at dispositionen er åbenbart egnet til at skaffe visse aktionærer eller  

 andre en utilbørlig fordel på andre aktionærers eller selskabets bekostning.
 På baggrund af den tvivl, som tidligere og måske fortsat hersker med  

 hensyn til tilbudspligtens retlige status, foreslås selve tilbudspligten og  

 de generelle krav hertil fremover fastlagt i værdipapirhandelsloven.
 I overensstemmelse med de generelle retningslinier for placering af  

 kravene til ledelsen i børsnoterede selskaber i børs- og  

 aktieselskabslovgivningen optages eventuelle regler om ledelsens pligter og  

 rettigheder i forbindelse med majoritetsovertagelse ikke i  

 værdipapirhandelsloven, jf. bemærkningerne til § 29.
Lovforslagets § 31 vedrører selve tilbudspligtens indtræden.
Bestemmelsen  

 svarer i det væsentligste til de børsetiske reglers § 7, stk. 1 og 3, og der  

 er ikke tilsigtet nogen materiel ændring af denne regel.
Dog er det - for at  

 fjerne enhver tvivl og i øvrigt i overensstemmelse med København Fondsbørs'  

 hidtidige praksis - præciseret, at tilbudspligten indtræder, selvom  

 majoriteten opnås ved overdragelse af aktier i en eventuel unoteret  

 aktieklasse, ligesom tilbudspligten omfatter såvel udstederens noterede som  

 unoterede aktier.
Fondsbørsen påser overholdelse af tilbudspligten, fordi administrationen  

 heraf har forbindelse med den almindelige markedsovervågning, herunder med  

 modtagelsen af meddelelser vedrørende udstederne, og ofte angår  

 fortolkningsspørgsmål vedrørende konkrete aktieoverdragelser, som kan  

 afklares umiddelbart, bl.a. med baggrund i den viden, fondsbørsen har om de  

 pågældende udstedere og aktionærerforholdene.
Markedets funktion kræver, at  

 spørgsmål af denne karakter umiddelbart løses.
 Regler om tilbudspligtens indtræden og identiske betingelser findes i dag  

 i Københavns Fondsbørs' udførlige kommentar til de børsetiske reglers § 7 og  

 foreslås for fremtiden fastsat af Fondsrådet, jf. § 32, stk. 3.
Det har været overvejet, hvorvidt der i værdipapirhandelsloven skulle  

 fastsættes mere detaljerede regler om, hvornår der foreligger faktisk eller  

 retlig kontrol af en sådan art, at tilbudspligt indtræder.
Det har i den  

 forbindelse været overvejet, om der i værdipapirhandelsloven skulle  

 fastsættes en bestemt grænse for, hvilken stemmeandel der udløser  

 tilbudspligt.
Det må dog konstateres, at der i praksis forekommer mange og  

 forskelligartede situationer, hvor der kan opstå tvivl om, hvorvidt der er  

 tale om ændring af kontrollen med selskabet.
Danske såvel som udenlandske  

 erfaringer viser, at en præcisering af hvornår der er tale om kontrol over et  

 selskab, er yderst vanskelig.
Såfremt man ønsker at udarbejde regler herfor, vil der blive tale om et  

 ganske omfattende regelsæt, der må forventes at skulle ændres ofte.
Sådanne  

 detailregler vil ikke være i overensstemmelse med ønsket om, at  

 værdipapirhandelsloven skal være en rammelov indeholdende overordnede regler  

 og principper.
Reglerne foreslås derfor fastsat af Fondsrådet.
Ved afgørelsen af hvornår der foreligger faktisk (eller retlig) kontrol,  

 skal det i øvrigt fremhæves, at der må tages hensyn til baggrunden for reglen  

 om, at der indtræder tilbudspligt ved overdragelse af en majoritetspost.  

 Aktionærerne har - også ved overdragelse eller etablering af en  

 kontrollerende aktiepost - krav på ligelig behandling, og der skabes ofte  

 markant ændrede vilkår og udsigter for det pågældende selskab, når kontrollen  

 med selskabet skifter.
Derfor skal ejerne af minoritetsposter sikres mulighed  

 for at afhænde deres aktier til en pris, der svarer til den pris, der er  

 givet for den kontrollerende aktiepost.
Tilbudspligt vil således alene indtræde, såfremt kontrollen med selskabet  

 reelt - og ikke kun formelt - skifter.
Det vil derfor fortsat i  

 overensstemmelse med det i Københavns Fondsbørs' kommentar til den gældende §  

 7 i de børsetiske regler være således, at tilbudspligt ikke indtræder,  

 såfremt der sker overdragelse indenfor samme koncern.
Erhvervelse af  

 majoriteten ved arv eller som ufyldestgjort panthaver udløser heller ikke  

 tilbudspligt.
Derimod vil tilbudspligt som anført i Københavns Fondsbørs'  

 kommentar indtræde ved såvel direkte som indirekte overtagelse af  

 majoriteten.
 Under henvisning til ovenstående bemærkninger foreslås det, at Fondsrådet  

 fastsætter regler om tilbudspligtens indtræden, jf. lovforslagets § 32, stk.  

 3.
Til § 32 Bestemmelsen om udarbejdelse og offentliggørelse af et tilbudsdokument er  

 ny.
Krav om et tilbudsdokument indeholdende detaljerede oplysninger om  

 tilbuddets økonomiske og andre vilkår samt om erhververen og dennes hensigter  

 med overtagelsen af selskabet findes i artikel 10 ff. i det seneste forslag  

 til EU's trettende selskabsdirektiv om overtagelsestilbud.
Formålet med efter stk. 1 at stille krav om et tilbudsdokument, når der  

 indtræder tilbudspligt efter § 31, er at tilvejebringe et materiale, ud fra  

 hvilket aktionærerne og deres rådgivere kan danne sig et velbegrundet skøn  

 over tilbuddets vilkår m.v., og herefter beslutte om tilbuddet skal  

 accepteres.
Kravet om et tilbudsdokument i stk. 1 er således båret af nogle  

 af de samme - investor - beskyttelseshensyn, som ligger bag kravet om  

 udarbejdelse af prospekter i forbindelse med børsintroduktion, emission og  

 første offentlige udbud af visse værdipapirer, jf. prospektkravene i  

 lovudkastets kapitel 6 og 12.
De nævnte beskyttelseshensyn gør sig ligeledes gældende, når en aktionær  

 eller anden investor, uden at der foreligger tilbudspligt efter § 31,  

 offentligt fremsætter tilbud over for et børsnoteret selskabs aktionærer med  

 henblik på at erhverve en kontrollerende aktiepost.
Det foreslås derfor i  

 stk. 2, at der også i disse tilfælde skal udarbejdes og offentliggøres et  

 tilbudsdokument.
Stk. 2 gælder, uanset om tilbuddet vedrører det børsnoterede  

 selskabs noterede eller unoterede aktieklasse.
 Kompetencen til at fastsætte regler om tilbudspligtens indtræden og om  

 tilbudsdokumentets indhold og offentliggørelse tillægges Fondsrådet, jf. stk.  

 3. Det forudsættes, at Fondsrådet hører Erhvervs- og Selskabsstyrelsen inden  

 udstedelse af regler.
Til kapitel 9 Indberetning af handler Det er ifølge ISD de myndigheder, der har ansvaret for tilsynsfunktionen  

 og markedet, der fastlægger reglerne for markedsovervågningen.  

 Værdipapirhandlere skal som led i markedsovervågningen indberette  

 transaktionerne til de kompetente myndigheder.
Samtidig opstilles der krav  

 til opbevaringen af oplysninger om indgåede transaktioner, således at det  

 efterfølgende vil være muligt at efterforske eventuelle overtrædelser af  

 reglerne.
Der henvises til § 33, stk. 3, der gennemfører dette krav.
Det fastslås endvidere i ISD, at landene kan fastsætte strengere regler  

 end direktivets minimumskrav.
Strengere regler kan vedrøre både  

 (værts)landets regulerede marked og de kreditinstitutter og  

 fondsmæglerselskaber eller børsmæglerselskaber, der har fået tilladelse i det  

 pågældende (hjem)land.
Indberetningskravene i ISD omfatter aktier og afledte produkter af aktier.  

 For så vidt angår obligationer giver ISD mulighed for, at indberetningen af  

 oplysningerne kan foretages samlet for transaktioner vedrørende et givet  

 værdipapir.
Kravene er uafhængige af, om de faktiske transaktioner er sket på  

 børsen eller uden for.
Tidsfristen for, hvornår indberetningerne afgives til myndighederne, er  

 ifølge ISD »hurtigst muligt«, mens den nærmere implementering heraf  

 overlades til de nationale myndigheder.
Der er i ISD alene fastlagt en  

 absolut seneste frist, der kan bringes i anvendelse, hvis særlige forhold -  

 f.eks. af driftsmæssig karakter - nødvendiggør dette.
Denne frist er ved  

 udgangen af den følgende handelsdag.
Til § 33 Bestemmelsens stk. 1 vedrører indberetning af værdipapirer noteret på en  

 fondsbørs eller på et reguleret marked i ISD's forstand.
Udgangspunktet i ISD  

 for indberetninger er, at et investeringsserviceselskab skal indberette alle  

 transaktioner, der er foretaget med instrumenter, der omsættes på et  

 reguleret marked, til hjemlandets kompetente myndigheder, uanset om selve  

 transaktionen har fundet sted på eller uden for det regulerede marked.
Med lovforslaget er der lovgivet for regulerede markeder, nemlig  

 fondsbørser og autoriserede markedspladser.
Med stk. 1 er pligten til at  

 foretage indberetning lagt på værdipapirhandlere, som defineret i § 3, stk.  

 3.
 Der er med stk. 4 tillagt Fondsrådet kompetence til at bestemme, hvortil  

 indberetningen skal ske samt fastlæggelse af gebyrer for indberetningerne.
Efter lovteksten skal indberetningen foregå straks, men ikke nødvendigvis  

 offentliggøres omgående.
Indberetningerne skal anvendes til to formål, dels  

 til markedsovervågning, dels til at sikre gennemsigtighed i markedet.
Med  

 hensyn til gennemsigtighed henvises til bemærkningerne til § 15.
Forpligtelsen til indberetning påhviler i første række værdipapirhandlere  

 og kun i situationer, hvor disse medvirker i handlen.
Der er i stk. 2 givet  

 Fondsrådet mulighed for at udvide kredsen af indberetningspligtige til også  

 at omfatte andre, f.eks. forsikringsselskaber, pensionskasser,  

 Arbejdsmarkedets Tillægspension, Lønmodtagernes Dyrtidsfond,  

 investeringsforeninger og pengemarkedsmæglere.
Der er desuden givet  

 Fondsrådet hjemmel til at udstrække indberetningspligten i særlige tilfælde  

 til også at omfatte unoterede værdipapirer, der ikke omsættes på et reguleret  

 marked.
Det er således ikke tanken at tillægge handel med disse unoterede  

 værdipapirer en generel indberetningspligt bortset fra den handel, der  

 foregår på den autoriserede markedsplads, men det kan f.eks. blive aktuelt i  

 relation til afledte OTC-kontrakter med basis i et børsnoteret underliggende  

 aktiv.
Det er et krav i stk. 3, at oplysningerne opbevares i mindst 5 år efter  

 transaktionens indgåelse.
Da oplysningerne skal danne basis for  

 markedsovervågning, efterforskning af insiderhandel m.v., kræves der  

 informationer om værdipapirtyper, køb og salg af værdipapiret, prisen,  

 tidspunkt for handlen, samt identifikation af selskabet, der har udført  

 handlen, samt dokumentation for at indberetning er foretaget.
Med stk. 4 er der givet Fondsrådet hjemmel til at fastsætte de nærmere  

 betingelser for, hvorledes og hvortil indberetning skal ske.
Udgangspunktet  

 vil være, at der skal ske indberetning til den fondsbørs, hvor værdipapiret  

 er noteret.
Hvor der er tale om indberetning af unoterede værdipapirer eller  

 udenlandske værdipapirer, der ikke er noteret på en dansk fondsbørs, må  

 Fondsrådet afgøre, hvortil disse indberetninger skal ske.
Da der formentlig  

 som følge af ISD's bestemmelser vil blive tale om en betydelig mængde  

 indberetninger, vil det være hensigtsmæssigt at samle disse indberetninger i  

 en registreringsenhed, efter Fondsrådets bestemmelse.
Fondsrådet vil  

 endvidere kunne bestemme, at såfremt der etableres flere danske fondsbørser,  

 der har samme værdipapirer noteret, skal indberetning alene foretages til den  

 ene fondsbørs.
 Som følge af, at hjemlandet for et investeringsserviceselskab kan afstå  

 fra at kræve oplysninger for transaktioner, der er foretaget på et reguleret  

 marked i et værtsland, i den udstrækning indberetning i stedet er givet til  

 en værtslandsmyndighed, er der tillige i stk. 4 givet Fondsrådet hjemmel til  

 at fastsætte ændringer i indberetningspligtens omfang og hjemmel til at  

 fastsætte gebyrer for offentliggørelse af indberetningerne.
 Ved at give Fondsrådet mulighed for både at foretage en udvidelse, jf.  

 f.eks. stk. 2's bestemmelser om unoterede værdipapirer og indskrænkelse af  

 indberetningspligten er der skabt fleksibilitet i den fremtidige regulering.  

 Ved indskrænkning af indberetningspligten tænkes der på den mulighed, som  

 kreditinstitutter i dag har for at samle dagens indberetninger, for mange små  

 ensartede transaktioner til en sumindberetning og andre lignende nuværende  

 ordninger.
 Indberetningsreglen i § 33 er i øvrigt et supplement til bestemmelserne om  

 insiderhandel i kapitel 10 og reglen i § 4 om god værdipapirhandelsskik.
Til kapitel 10 Misbrug af oplysninger Til § 34 De gældende regler om insiderhandel i fondsbørslovens §§ 39-39 d er  

 indført i 1991, og herved implementeredes EU's insiderdirektiv (89/592/EØF).  

 Der foreslås ikke med værdipapirhandelslovens §§ 34-38 væsentlige ændringer i  

 forhold hertil, men alene ændringer som følge af EØS-aftalen og ændringer i  

 den danske børsstruktur.
De danske regler om insiderhandel vil således fortsat på en række punkter  

 være mere vidtgående end foreskrevet i EU's insiderdirektiv.
Eksempelvis  

 gælder de to insiderforbud, henholdsvis mod handel i § 35, stk. 1, og mod  

 videregivelse af intern viden i § 36, stk. 1, for enhver, mens  

 insiderdirektivet skelner mellem primære og sekundære insidere, og begrænser  

 forbuddet mod videregivelse til kun at gælde primære insidere.
Desuden skal  

 udstedere og andre virksomheder og offentlige myndigheder, der regelmæssigt  

 kommer i besiddelse af intern viden, udarbejde interne regler efter § 36,  

 stk. 2, og § 37, hvilket ikke følger af insiderdirektivet.
 Med hensyn til de foreslåede regler i §§ 34-38 henvises der i øvrigt til  

 betænkning nr. 1216/1991 om Insider-handel og bemærkningerne i FT 1990/91,  

 Tillæg A, L 85 til lov nr. 343 af 6. juni 1991, hvorved de gældende  

 insiderregler i fondsbørslovens §§ 39-39 d blev gennemført.
 § 34 afgrænser insiderreglernes anvendelsesområde ved at fastlægge  

 begreberne værdipapirer og intern viden.
 Hovedanvendelsesområdet for insiderreglerne er handel med værdipapirer,  

 der er optaget til notering og handel på en fondsbørs, eller som handles på  

 et tilsvarende reguleret marked, jf. stk. 1, nr. 1. Med tilsvarende reguleret  

 marked forstås et marked i ISD's forstand, jf. direktivets artikel 1, nr. 13.  

 Det vil i praksis sige, at insider-reglerne også finder anvendelse på  

 autoriserede markedspladser, der er et reguleret marked i ISD's forstand.
Insiderreglerne har et snævrere anvendelsesområde end  

 værdipapirhandelsloven generelt, idet loven ifølge § 2 gælder for alle  

 værdipapirer, uanset om de er noteret og/eller optaget til handel på en børs  

 eller et tilsvarende, reguleret marked.
Insider-reglerne finder således ikke  

 anvendelse på de værdipapirer, der ikke er optaget til notering/handel på en  

 fondsbørs eller handles på et reguleret marked.
 I forhold til den gældende fondsbørslovs § 39 ændres formuleringen fra  

 »værdipapirer af enhver art, herunder finansielle kontrakter« til  

 »Værdipapirer«, jf. stk. 1, nr. 1. Dette er en følge af den brede  

 definition af værdipapirer i § 2.
 Mens fondsbørslovens § 39, stk. 1, nr. 1, henviser til optagelse til  

 handel på Københavns Fondsbørs, benytter § 34, stk. 1, nr. 1, ordene en  

 fondsbørs, det vil sige en dansk fondsbørs, jf. kapitel 3. Dette er alene en  

 følge af den nye børsstruktur, og der er herved ikke tilsigtet nogen  

 realitetsændring.
I forhold til den tilsvarende regel i den gældende fondsbørslovs § 39  

 ændres stk. 1, nr. 1, dog således, at anvendelsesområdet ikke længere er  

 børsnoterede værdipapirer i de nordiske lande, men derimod i lande, som  

 Fællesskabet har indgået samarbejdsaftale med.
Det vil p.t. sige EØS-landene:  

 Norge, Island og Liechtenstein.
I forhold til den gældende § 39 medfører  

 ændringen således alene, at værdipapirer, som er optaget til handel på  

 fondsbørser eller tilsvarende, regulerede markeder i Liechtenstein, fremover  

 tillige vil være omfattet af insiderkapitlets definition af værdipapirer.
Værdipapirdefinitionen i stk. 1, nr. 1, som ikke alene inddrager danske  

 noterede værdipapirer, men også værdipapirer, som alene er noteret i et EU-  

 eller EØS-land, er en følge af den værdipapirdefinition, som anvendes i  

 insiderdirektivet.
Den benyttes derfor i insiderforbudene i § 35 og § 36,  

 stk. 1. Derimod gælder de særlige krav om interne regler i § 36, stk. 2 og §  

 37 alene for værdipapirer, som er noteret på en dansk fondsbørs, jf. § 7,  

 stk. 1.
Ud fra en omgåelsesbetragtning er unoterede instrumenter og kontrakter,  

 der er knyttet til et eller flere børsnoterede værdipapirer, som hidtil  

 omfattet af insiderreglerne, jf. stk. 1, nr. 2. Som konsekvens af den nye  

 børsstruktur omfatter nr. 2 unoterede instrumenter og kontrakter, der er  

 knyttet til børsnoterede værdipapirer, det vil sige værdipapirer noteret på  

 en dansk fondsbørs, jf. lovudkastets § 7, og ikke som hidtil alene  

 værdipapirer noteret på Københavns Fondsbørs.
De unoterede instrumenter og  

 kontrakter, som vil kunne falde ind under stk. 1, nr. 2, vil typisk være dem,  

 som er nævnt under § 2, stk. 1, nr. 3, 6, 8 og 9.
Men herudover er unoterede værdipapirer ikke omfattet af  

 værdipapirhandelslovens insiderregler.
Da pengemarkedsmæglernes formidling af  

 pengemarkedsinstrumenter, jf. lovforslagets kapitel 14, ikke er et reguleret  

 marked i værdipapirhandelslovens og insiderdirektivets forstand, vil denne  

 handel ikke være omfattet af reglerne i nærværende kapitel, med mindre der er  

 tale om, at de pågældende pengemarkedsinstrumenter tillige er optaget til  

 notering på en fondsbørs, jf. § 2, stk. 1, nr. 5.
Til § 35 § 35 indeholder forbudet mod insiderhandel og svarer til den nugældende  

 fondsbørslovs § 39 a.
Dog er de virksomheder, som er omfattet af de særlige regler om medvirken  

 i stk. 2 og stk. 3, ændret til værdipapirhandlere, som defineret i  

 lovudkastets § 3, stk. 3, jf. stk. 1, nr. 1-4. Herved omfattes flere  

 virksomhedstyper af bestemmelserne.
Mens fondsbørslovens § 39 a, stk. 2 og 3,  

 gælder for børsmæglerselskaber, pengeinstitutter, handelsberettigede  

 realkreditinstitutter (for § 39 a, stk. 3's vedkommende alle  

 realkreditinstitutter og andre obligationsudstedere) samt kreditinstitutter  

 med særlig tilladelse, omfatter værdipapirhandlerbegrebet ikke alene danske  

 pengeinstitutter, fondsmæglerselskaber, realkreditinstitutter og  

 kreditinstitutter med særlig tilladelse, men også tilsvarende udenlandske  

 virksomheder med »et europæisk pas«, jf. kommentaren til  

 lovudkastets § 3.
 Såfremt en kunde, der har intern viden, anmoder en værdipapirhandler om at  

 foretage en handel, men handelen ikke gennemføres som følge af, at  

 værdipapirhandleren nægter at medvirke til handelens gennemførelse, jf. stk.  

 2, vil kunden kunne straffes for forsøg på insiderhandel, jf. stk. 1  

 sammenholdt med straffelovens § 21.
Til § 36 Stk. 1 indeholder det andet insiderforbud, forbudet mod videregivelse af  

 intern viden.
Bestemmelsen findes i nugældende fondsbørslovs § 39 b.
I forhold til fondsbørslovens § 39 b, stk. 2, er »pengeinstitutter,  

 børsmæglerselskaber« i stk. 2 erstattet med det mere omfattende  

 »værdipapirhandlere«, som defineret i lovudkastets § 3, stk. 3, jf.  

 stk. 1, nr. 1 til 4. Interne regler til sikring mod spredning af intern viden  

 skal fremover udarbejdes af danske pengeinstitutter, fondsmæglerselskaber,  

 realkreditinstitutter og kreditinstitutter med særlig tilladelse samt af  

 tilsvarende udenlandske virksomheder, der virker på det danske marked, dog  

 forudsat at disse virksomheder i kraft af deres virksomhedsudøvelse  

 regelmæssigt kommer i besiddelse af intern viden.
Som følge af  

 værdipapirhandlernes og Danmarks Nationalbanks tætte tilknytning til markedet  

 vil kravet om regelmæssighed dog normalt være opfyldt.
 Der opstilles ikke med stk. 2 nærmere krav til, hvilket indhold  

 udstedernes, de offentlige myndigheders og virksomhedernes interne regler  

 skal have, idet dette i høj grad vil afhænge af den enkelte virksomheds  

 organisatoriske opbygning, virksomhedsområde og andre forhold, der er  

 specifikke for den enkelte virksomhed.
Ved at anvende ordene »Værdipapirer, der er optaget til notering på  

 en fondsbørs« er det præciseret, at kravet om udarbejdelse af interne  

 regler alene gælder for - danske og udenlandske - udstedere, der har  

 værdipapirer optaget til notering på en dansk fondsbørs.
Tilsvarende skal  

 offentlige myndigheder og virksomheder, der regelmæssigt kommer i besiddelse  

 af intern viden, alene udarbejde interne regler, såfremt den interne viden  

 vedrører udstedere, der har værdipapirer noteret på en dansk fondsbørs.
Til § 37 § 37 svarer til den nugældende fondsbørslovs § 39 c med de ændringer, som  

 følger af indførelsen af begrebet værdipapirhandler og en børsstruktur med  

 mulighed for flere fondsbørser.
Desuden er det som i § 36, stk. 2 præciseret,  

 at de interne regler alene skal udarbejdes i relation til værdipapirer, der  

 er optaget til notering på en dansk fondsbørs, jf. § 7.
 De interne regler efter § 37 skal således ganske som interne regler efter  

 § 36, stk. 2, udarbejdes af danske pengeinstitutter, fondsmæglerselskaber,  

 realkreditinstitutter og kreditinstitutter med særlig tilladelse og  

 tilsvarende udenlandske virksomheder, der arbejder på det danske marked, jf.  

 bemærkningerne til lovforslagets § 3.
I lighed med hvad der gælder efter § 36, stk. 2, stilles der ikke i § 37,  

 stk. 2 krav til det indhold, som de interne regler skal have.
Dette overlades  

 til den enkelte virksomhed.
I de af Københavns Fondsbørs udstedte børsetiske  

 regler stilles der i dag krav om, at udstedernes interne regler efter  

 fondsbørslovens § 39 c for bestyrelsesmedlemmers, direktørers og andre  

 ledende eller betroede medarbejderes vedkommende skal indeholde en frist,  

 inden for hvilken de omfattede personer må handle.
 De interne regler efter § 36, stk. 2, og § 37 skal på forlangende  

 udleveres til den fondsbørs, hvorpå det relevante værdipapir er noteret, og  

 til Finanstilsynet, jf. § 37, stk. 3. Finanstilsynet påser, at  

 insiderreglerne overholdes, jf. § 107.
Til § 38 Kravet om identifikation og registrering heraf svarer til den nugældende  

 fondsbørslovs § 39 d, dog således at pligten nu påhviler værdipapirhandlere,  

 som defineret i lovforslagets § 3, stk. 3, jf. stk. 1, nr. 1-4, og ikke som  

 hidtil børsmæglerselskaber, pengeinstitutter, handelsberettigede  

 realkreditinstitutter samt kreditinstitutter med særlig tilladelse, jf.  

 fondsbørslovens § 4, stk. 1. Denne ændring er en konsekvens af indførelsen af  

 det bredere værdipapirhandlerbegreb.
 Identifikations- og registreringspligten gælder for alle  

 værdipapirhandlere og ikke kun for dem, som udover at have status af  

 værdipapirhandler måtte være fondsbørsmedlemmer, jf. lovforslagets kapitel 4.  

 Herved sikres det, at den værdipapirhandler, som ikke er handelsberettiget på  

 en fondsbørs, men alene formidler køb og salg af værdipapirer omfattet af  

 insiderreglerne i kapitel 10, har pligt til at sikre kundeidentifikation og  

 registrering heraf, når en kunde anmoder om at få formidlet en købs- eller  

 salgsordre gennem den pågældende værdipapirhandler.
Kundens pligt til at identificere sig over for en værdipapirhandler og  

 dennes pligt til registrering heraf gælder kun i forbindelse med  

 handelstransaktioner, det vil sige ved køb og salg af værdipapirer og  

 formidling heraf.
Derimod skal der ikke foretages identifikation og  

 registrering efter § 38, når en kunde alene retter henvendelse til en  

 værdipapirhandler med henblik på rådgivning vedrørende værdipapirer.
 Det bemærkes i øvrigt, at der for de virksomheder og transaktionstyper,  

 der er omfattet af lov om forebyggende foranstaltninger mod hvidvaskning af  

 penge, gælder en til § 38 svarende identifikations- og registreringspligt,  

 jf. hvidvaskningslovens § 4.
Til kapitel 11 Autoriserede markedspladser Til § 39 Der er med bestemmelsen i stk. 1 åbnet for etablering af særlige  

 markedspladser, der ikke er fondsbørser, og hvor de lovgivningsmæssige krav  

 vedrørende f.eks kapitalkrav, prospekter m.v. er anderledes end for en  

 fondsbørs.
Autoriserede markedspladser har ikke hidtil haft mulighed for at opnå en  

 form for offentlig godkendelse.
Med bestemmelsen er det sikret, at  

 markedspladsen, der handler med unoterede værdipapirer kan opnå en  

 autorisation, men det er op til den enkelte markedsplads, om den ønsker at  

 blive autoriseret.
Autoriserede markedspladser vil være »regulerede  

 markeder« i ISD's forstand og således være underlagt basisregler,  

 herunder insider-regler, der vil være kendt i andre EU-lande.
Det er vigtigt, at den autoriserede markedsplads er adskilt fra  

 fondsbørsen, så det tydeligt fremgår, at der gælder andre regler for denne  

 handel.
En fondsbørs vil dog kunne drive en autoriseret markedsplads som et  

 adskilt segment.
Bestemmelsen kan f.eks. anvendes for markeder, hvor unoterede aktier i  

 mindre og mellemstore virksomheder handles.
Formålet med oprettelsen af  

 sådanne markeder vil bl.a. være at synliggøre denne type virksomheder for  

 derved at søge at styrke kapitaltilførslen.
Der kan endvidere f.eks. tænkes  

 et marked for handel med pantebreve.
 Den autoriserede markedsplads kan omfatte såvel vækstselskaber  

 (virksomheder med positive vækstrater) som andre mindre og mellemstore  

 selskaber.
Med stk. 2 foreslås, at den enkelte autoriserede markedsplads kan afgøre,  

 om den på udstederens anmodning ønsker at optage unoterede værdipapirer til  

 handel.
Ved unoterede værdipapirer forstås værdipapirer, der ikke er optaget  

 til notering på en dansk eller udenlandsk fondsbørs, jf. bemærkningerne til §  

 7.
En betingelse for at unoterede værdipapirer kan optages til handel er, at  

 kapitel 12's bestemmelser om prospekter for unoterede værdipapirer er  

 iagttaget.
Yderligere skal det unoterede værdipapir være omfattet af  

 formålsbestemmelsens opregning af værdipapirer, som den autoriserede  

 markedsplads kan handle med.
Til § 40 For at sikre at autoriserede markedspladser fungerer på en fair og redelig  

 måde, samt at opstillede regelsæt efterleves, er det fundet hensigtsmæssigt,  

 at autoriserede markedspladser skal drives i aktieselskabsform, og at  

 Finanstilsynet - inden virksomheden påbegyndes - skal give tilladelse hertil.  

 Dette betyder samtidig, at den autoriserede markedsplads underlægges et  

 virksomhedstilsyn.
For at selskabet skal have en egenkapital af en vis størrelse, foreslås  

 det i stk. 2, at selskabet skal have en aktiekapital på 8 mio. kr.
Dette  

 beløb skal være indbetalt, inden selskabet registreres i Erhvervs- og  

 Selskabsstyrelsen.
De autoriserede markedspladser vil være underlagt et  

 virksomhedstilsyn på lige fod med andre finansielle institutter.
Det foreslås  

 endvidere, at selskabet skal udarbejde driftsplan, forretningsgange samt  

 kontrol- og sikkerhedsforanstaltninger.
 I lighed med det der foreslås for fondsbørser, jf. § 8, stk. 3, skal en  

 autoriseret markedsplads' formålsbestemmelse indeholde bestemmelse om, hvilke  

 typer værdipapirer der handles.
Til § 41 I lighed med hvad der gælder for kravene til fondsbørsens ledelse, kan  

 Finanstilsynet nægte et selskab tilladelse til at drive virksomhed, hvis et  

 medlem af ledelsen ikke besidder den nødvendige erfaring og hæderlighed.
Der  

 henvises til bemærkningerne til § 9.
Til § 42 I stk. 1 bestemmes at enhver fysisk eller juridisk person, der erhverver  

 mindst 10 pct. af den autoriserede markedsplads' kapital eller  

 stemmerettigheder eller får mulighed for at udøve en betydelig indflydelse på  

 forvaltningen af markedspladsen, skal give Finanstilsynet underretning herom.
 Bestemmelsen svarer i store træk til bank- og sparekasselovens § 7b og  

 kravet om oplysning af ejerforholdene stilles til ejere af markedspladsen i  

 lighed med, hvad der gælder for fondsbørser.
I stk. 2 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af en  

 autoriserede markedsplads eller Finanstilsynet kan påbyde markedspladsen at  

 følge bestemte retningslinier.
Såfremt Finanstilsynet har ophævet  

 stemmerettigheden ses der på selskabets generalforsamling bort fra denne  

 kapitalandel ved opgørelsen af stemmerettighederne, jf. stk. 3.
Til § 43 Der er med bestemmelsen henlagt en række forpligtelser til den enkelte  

 bestyrelse.
 Det er ikke eksplicit nævnt, at den autoriserede markedsplads skal opfylde  

 det generelle krav om redelighed i § 4, stk. 1. Men som det fremgår af  

 bemærkningerne til § 4, stk. 1, gælder dette krav ved enhver værdipapirhandel  

 og derfor også ved handel på autoriserede markedspladser.
I lighed med hvad der gælder for en fondsbørs, er det op til den enkelte  

 bestyrelse at beslutte, om man selv ønsker at drive de nødvendige  

 værdipapirhandels- og informationssystemer, jf. stk. 2, nr. 1, eller om man  

 f.eks. af økonomiske og praktiske grunde i stedet ønsker at trække på et  

 allerede eksisterende informations- og handelssystem.
Denne sidste løsning  

 vil kunne være en praktisk løsning, såfremt markedspladsen drives som  

 accessorisk virksomhed til en fondsbørs eller oprettes som datterselskab af  

 en fondsbørs.
 Bestemmelsen i stk. 2, nr. 2 og 3 svarer til de bestemmelser, der gælder  

 for fondsbørser, jf. § 14, stk. 2, nr. 1 og 2.
I medfør af stk. 3, nr. 1 og 2 skal markedspladsen fastsætte bestemmelser  

 om de pligter, der påhviler udstederne af værdipapirer i forbindelse med  

 optagelse til handel på markedspladsen.
Det følger af værdipapirhandelslovens  

 kapitel 12, at også udstedere af værdipapirer, der ikke skal optages til  

 notering på en fondsbørs, skal udarbejde et prospekt ved første udbud.
De  

 regler, som den enkelte autoriserede markedsplads kan fastsætte, er derfor  

 regler, der supplerer kapitel 12's bestemmelser.
 Det er nødvendigt, at selskaberne gennem troværdige oplysninger om  

 selskabernes fremtidige mulighed og risici skaber den tilstrækkelige tillid  

 hos investorerne.
Med nr. 3 er der givet den autoriserede markedsplads hjemmel til at  

 fastsætte regler for medlemskab af en autoriseret markedsplads.
Der er ikke  

 foreslået begrænsninger i deltagerkredsen for en autoriseret markedsplads,  

 der således ud over værdipapirhandlere tillige kan optage institutionelle  

 investorer og erhvervsdrivende som handelsberettigede.
Det følger imidlertid  

 af § 3, stk. 1, at alene værdipapirhandlere, Danmarks Nationalbank og  

 Kongeriget Danmarks Hypotekbank og Finansforvaltning må rette henvendelse til  

 offentligheden, jf. dog bemærkningerne til § 3, stk. 1, om pantebreve samt §  

 3, stk. 2.
 Begrundelsen for at udvide kredsen af handelsberettigede på en autoriseret  

 markedsplads er, at der i de papirer, der handles på markedspladsen, ikke  

 forventes særlig stor omsætning, hvorfor der ikke vil blive tale om et  

 engrosmarked.
 Efter hjemlen i nr. 3 får den autoriserede markedsplads tillige mulighed  

 for at bestemme, at de af kapitel 10's regler, der er gældende for  

 værdipapirhandlere m.v. også finder anvendelse for medlemmer af en  

 autoriseret markedsplads.
 For at sikre en høj grad af gennemsigtighed skal den autoriserede  

 markedsplads fastsætte regler om indberetning, jf. nr. 4. Disse  

 indberetninger skal anvendes til overvågnings- og informationsformål.
 Det følger af stk. 4, at såfremt et medlem ikke overholder vilkårene for  

 medlemskab af markedspladsen, kan bestyrelsen ophæve tilslutningsaftalen og  

 dermed medlemskabet.
 I lighed med de foreslåede regler, der finder anvendelse for fondsbørser,  

 skal de regler, der fastsættes af den autoriserede markedsplads anmeldes til  

 Fondsrådet, jf. stk. 5, der vil kunne give pålæg om at ændre i reglerne eller  

 udstede supplerende regler efter stk. 6, under samme betingelser, som når  

 dette foretages for fondsbørser, herunder at niveauet for investorbeskyttelse  

 er utilfredsstillende.
Til § 44 I bestemmelsens stk. 1-3 er angivet, under hvilke betingelser en  

 autoriseret markedsplads kan ophøre med handel med unoterede værdipapirer.
 Såfremt et værdipapir er optaget til notering på en fondsbørs fremgår det  

 af stk. 4, at værdipapiret ikke længere kan handles på den autoriserede  

 markedsplads.
I stk. 5 tillægges den autoriserede markedsplads pligt til at udstede  

 regler for de nærmere betingelser, der skal være opfyldt, for ophør af handel  

 med et unoteret værdipapir.
Reglerne samt ændringer heri skal anmeldes til  

 Fondsrådet.
 Med stk. 6 får Fondsrådet mulighed for dels at give pålæg om at ændre  

 reglerne, dels udstede supplerende regler.
Til § 45 Det er fundet hensigtsmæssigt at overføre de tavshedspligt- og  

 samarbejdsbestemmelser, der gælder for fondsbørser til de autoriserede  

 markedspladser.
Der henvises til bemærkninger til § 18.
Til § 46 I stk. 1 defineres den ansvarlige kapital i en autoriseret markedsplads.  

 Herved sikres bl.a, at det kapitalbegreb, der anvendes ved inddragelse af  

 tilladelse, jf, § 115 stk. 3, bliver veldefineret.
Begrebet ansvarlig kapital  

 er kendt fra bank- og sparekasseloven.
Ansvarlig kapital er i stk. 1  

 defineret mere snævert end i bank- og sparekasseloven.
 Den hovedvirksomhed, som autoriserede markedspladser udfører, er normalt  

 ikke forbundet med finansielle risici, som nødvendiggør kapitaldækningsregler  

 udover startkapitalkravet.
Til kapitel 12 Prospekter ved første udbud af visse værdipapirer Til § 47 Med reglerne i lovforslagets kapitel 12 overføres afdeling III i EU's  

 direktiv (89/298/EØF) om indhold af og nærmere bestemmelser for udstedelse af  

 prospekter i forbindelse med værdipapirer, som ikke ønskes optaget til  

 notering.
Reglerne findes i dag i udbudsprospektloven (lov nr. 213 af 10.  

 april 1991 om prospekter ved første offentlige udbud af visse værdipapirer)  

 og udbudsprospektbekendtgørelsen (bekendtgørelse nr. 272 af 3. maj 1991 om  

 prospekter ved første offentlige udbud af visse værdipapirer).
 Det er ikke med overflytningen af reglerne til værdipapirhandelsloven  

 hensigten at foretage væsentlige materielle ændringer i forhold til de  

 gældende regler.
 Den kompetence, som hidtil har været tillagt Erhvervs- og  

 Selskabsstyrelsen, overføres til Fondsrådet, således at de nærmere regler om  

 udbudsprospekter fremover fastsættes af Fondsrådet, jf. § 47, stk. 3, § 48,  

 stk. 5 og § 50, stk. 2, ligesom prospekter skal indsendes til Fondsrådet, jf.  

 § 49, stk. 1 og 2. Fondsrådet fastsætter ligeledes gebyrer for behandling af  

 prospekter, jf. § 49, stk. 4. Meddelelse om offentliggørelse af  

 udbudsprospekter og om betaling af gebyrer herfor skal dog fortsat fastsættes  

 af Erhvervs- og Selskabsstyrelsen, jf. lovforslagets § 49, stk. 3 og 5.
Som i kapitel 6 om børsnotering og børsprospekter indeholder forslagets  

 kapitel 12 om udbudsprospekter kun bestemmelser af mere generel karakter.  

 Detailreglerne fastsættes i bekendtgørelsesform af Fondsrådet.
Som følge  

 heraf vil en række af de bestemmelser, som i dag findes i  

 udbudsprospektloven, ikke blive overført til værdipapirhandelsloven, men  

 fastsat med hjemmel heri.
 Hidtil har udbudsprospektloven været anvendelig på »værdipapirer, som  

 ikke ønskes optaget til officiel notering på Københavns Fondsbørs«, jf.  

 prospektlovens § 1, stk. 1. Med ophævelsen af monopolet og muligheden for  

 flere fondsbørser bliver anvendelsesområdet for værdipapirhandelslovens  

 kapitel 12, jf. § 47, stk. 1, »værdipapirer, som ikke ønskes optaget til  

 notering på en fondsbørs«.
Efter den gældende udbudsprospektlovs § 1, stk. 2, nr. 1, omfatter loven  

 »aktier og andre omsættelige værdipapirer, der kan sidestilles med  

 aktier«.
Denne bestemmelse har bl.a. under henvisning til  

 lovbemærkningerne til anpartsselskabsloven været fortolket således, at  

 prospektlovens regler om prospekter ved første offentlige udbud af  

 værdipapirer ikke fandt anvendelse på anparter i anpartsselskaber, jf.  

 Erhvervsministeriets Erhvervsankenævns kendelse af 21. juni 1993. Virkningen  

 heraf er bl.a., at prospekter vedrørende udbud af anparter i et  

 anpartsselskab ikke skal indsendes til Erhvervs- og Selskabsstyrelsen, som  

 heller ikke offentliggør modtagelsen af sådanne prospekter.
 Kommanditanparter i et kommanditselskab er som hidtil omfattet af  

 udbudsprospektreglerne.
 Regler om undtagelse fra prospektpligten, som Fondsrådet kan fastsætte  

 efter stk. 3, findes i dag i udbudsprospektbekendtgørelsens §§ 1 og 2.  

 Undtagelsesbestemmelserne, der i øvrigt er baseret på direktivbestemmelser,  

 omfatter tilfælde, hvor de investorer, som udbuddet er rettet mod, har særlig  

 tilknytning til udstederen eller må antages at have særlige forudsætninger  

 for at vurdere værdipapirerne, selv om der ikke foreligger et prospekt.
Til § 48 De generelle krav til indholdet af et prospekt, som fastlægges i stk. 1 og  

 2 og i øvrigt svarer til den gældende § 2, stk. 1 og 2, i  

 udbudsprospektloven, er mindre vidtgående end reglerne for børsprospekter,  

 jf. § 23, stk. 1. Den retlige standard god prospektskik, som gælder for  

 børsprospekter, jf. § 23, stk. 2, er således ikke overført til kapitel 10.
Med stk. 3 og 4 er prospektlovens § 3, stk. 1 og 2 overført til dette  

 lovforslag.
Hermed overføres artikel 12 og 21 i direktiv 89/298/EØF til  

 lovforslaget.
 Fondsrådet fastsætter ifølge stk. 5 regler om prospekters indhold,  

 herunder regler om erklæringsafgivelse fra de for prospektet ansvarlige.
 Nærmere regler om prospektets indhold findes i dag i  

 udbudsprospektbekendtgørelsen §§ 3-13.
Til § 49 Udbudsprospekter skal fremover indsendes til Fondsrådet, ligesom det er  

 Fondsrådet, der påser, at prospekterne opfylder lovens forskrifter, jf. stk.  

 1 og 2. Denne kompetence tilkom tidligere Erhvervs- og Selskabsstyrelsen.
 Modtagelse af prospekterne skal dog som hidtil registreres i og  

 offentliggøres via Erhvervs- og Selskabsstyrelsen, jf. stk. 3.
 Fondsrådet fastsætter regler om betaling for behandling af prospekter, jf.  

 stk. 4. Regler om offentliggørelse af modtagelse af prospekter og om betaling  

 af gebyrer herfor fastsættes af Erhvervs- og Selskabsstyrelsen.
Til § 50 § 50 indeholder regler svarende til den gældende udbudsprospektlovs § 5,  

 dog således at den regelfastsættende kompetence er tillagt Fondsrådet og ikke  

 Erhvervs- og Selskabsstyrelsen.
Til kapitel 13 Værdipapirmæglere Til § 51 Værdipapirmæglere (interdealer-brokere) kendes fra udlandet som formidlere  

 af handel med værdipapirer, herunder typisk statsobligationer.  

 Værdipapirmæglere har ikke haft adgang til at drive virksomhed i Danmark, men  

 for at skabe en vis fremtidssikring af reguleringen på dette område, herunder  

 i lyset af den internationale konkurrence og de markedsmæssige behov, er det  

 foreslået, at Fondsrådet under visse betingelser kan tillade etablering af  

 virksomhed som værdipapirmæglere i en selvstændig juridisk enhed, f.eks. i  

 meget likvide statsobligationer.
Da det har været vigtigt at værne om  

 fondsbørsernes forretningsområde, kan Fondsrådet kun tillade virksomhed som  

 værdipapirmægler i en selvstændig juridisk enhed, hvis indstillingen herom  

 kommer fra en fondsbørs, hvor værdipapiret er noteret.
Mæglerbaseret handel  

 med værdipapirer inden for rammerne af driften af en fondsbørs kan derimod  

 finde sted uden, at der kræves selvstændig tilladelse hertil.
Stk. 1 afgrænser værdipapirmægleres virksomhed til formidling af  

 værdipapirer, der er optaget til notering eller handel på en fondsbørs mellem  

 værdipapirhandlere samt Danmarks Nationalbank.
Virksomheden skal dermed rette  

 sig mod professionelle deltagere (»kernemarkedet«), dvs.  

 virksomheder, der kan blive medlemmer af en fondsbørs.
Regelmæssig formidling  

 af værdipapirer over for en anden kreds, herunder investorer, vil derimod  

 kræve autorisation som værdipapirhandler.
Stk. 2 giver Fondsrådet hjemmel til efter indstilling fra den fondsbørs,  

 hvor det pågældende værdipapir er noteret eller handles, at tillade  

 virksomhed som værdipapirmægler.
Fondsrådet fastsætter samtidig de nærmere  

 vilkår for værdipapirmægleres virksomhed.
Dette gælder bl.a. hvilke  

 værdipapirer, der må formidles i samarbejde med den indstillende fondsbørs.  

 Typisk vil der være tale om formidling inden for markedssegmenter, der er  

 karakteriseret ved standardiserede instrumenter, såsom meget likvide  

 statsobligationer.
Fondsrådet kan i den forbindelse tillade, at  

 værdipapirmæglere, hvis virksomhedsområde afgrænses til et specielt  

 markedssegment, anvender en betegnelse svarende til virksomhedsområdet,  

 f.eks. obligationsmæglere.
Fondsrådet kan desuden efter samråd med den  

 indstillende fondsbørs bestemme, om formidlingen skal ske mellem  

 værdipapirhandlere generelt eller alene mellem værdipapirhandlere, der  

 samtidig er medlemmer af en fondsbørs eller et tilsvarende reguleret marked i  

 henhold til ISD.
Fondsrådet kan tilsvarende beslutte, om værdipapirmæglere  

 skal optræde som rene formidlere, dvs. på ingen måde tage part i handlerne,  

 eller om de i givet fald i afviklingsøjemed må tage part i handlerne for at  

 sikre den fulde anonymitet parterne imellem (»no name give up«).
 I det omfang værdipapirmæglere får adgang til i forbindelse med deres  

 virksomhed at tage korte afviklingspositioner, kan Finanstilsynet i henhold  

 til stk. 3 fastsætte regler om supplerende kapitalkrav til afdækning af disse  

 risici, på basis af krav svarende til Rådets direktiv om  

 investeringsselskabers og kreditinstitutters kapitalgrundlag (CAD).
Til § 52 Hvis Fondsrådet i henhold til § 52, stk. 2, beslutter, at der kan  

 etableres virksomhed som værdipapirmægler, kræves det, at Finanstilsynet skal  

 give tilladelse hertil, før en værdipapirmægler kan påbegynde sin virksomhed.  

 Værdipapirmæglere vil hermed blive underlagt et virksomhedstilsyn.
Værdipapirmæglere skal ligesom fondsbørser, clearingcentraler,  

 værdipapircentraler, pengemarkedsmæglere og autoriserede markedspladser,  

 organiseres som aktieselskaber.
Kravet til mindstekapitalen for  

 værdipapirmæglere følger af aktieselskabsloven, og udgør for tiden 500.000  

 kr.
Derudover kan Finanstilsynet fastsætte krav om supplerende kapital, hvis  

 værdipapirmæglere samtidig får adgang til at påtage sig afviklingspositioner,  

 jf. § 51, stk. 3.
 Værdipapirmæglere skal endelig for at få tilladelse til at udøve  

 virksomhed have en ledelse, der opfylder »fit and proper«-kravet,  

 hvorved der forudsættes en vis erfaring og ekspertise.
Til § 53 I stk. 1 bestemmes at enhver fysisk eller juridisk person, der erhverver  

 mindst 10 pct. af en værdipapirmæglervirksomheds kapital eller  

 stemmerettigheder eller får mulighed for at udøve en betydelig indflydelse på  

 forvaltningen af denne, skal give Finanstilsynet underretning herom.
Bestemmelsen svarer i store træk til bank- og sparekasselovens § 7b.
Der  

 henvises i øvrigt til bemærkningerne til § 10.
I stk. 2 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af  

 værdipapirmæglervirksomheden eller Finanstilsynet kan påbyde  

 værdipapirmæglervirksomheden at følge bestemte retningslinier.
Såfremt  

 Finanstilsynet har ophævet stemmerettigheden ses der på selskabets  

 generalforsamling bort fra denne kapitalandel ved opgørelsen af  

 stemmerettighederne, jf. stk. 3.
Til § 54 Værdipapirmæglere skal som udgangspunkt følge bestemmelserne i  

 aktieselskabsloven og årsregnskabsloven.
Dog skal årsregnskabet og  

 årsberetningen indsendes til Finanstilsynet, der sender et eksemplar af  

 årsregnskabet og årsberetningen til Erhvervs- og Selskabsstyrelsen, jf. stk.  

 1. Med stk. 2 er der givet mulighed for, at Finanstilsynet kan fastsætte  

 supplerende regler.
Til kapitel 14 Pengemarkedsmæglere Til § 55 Pengemarkedsmægleres virksomhed afgrænses til formidling af  

 pengemarkedsprodukter mellem de professionelle deltagere på pengemarkedet.  

 Som følge af den regelmæssige karakter af formidlingen er der tale om en  

 markedsplads (»et kernemarked«), hvor aktørerne på pengemarkedet  

 kan udveksle likviditet eller omsætte korte pengemarkedsrelaterede  

 instrumenter.
Deltagerne på pengemarkedet er således professionelle  

 markedsaktører og vil typisk være pengeinstitutter samt Danmarks  

 Nationalbank.
I modsætning til kernemarkedet er detailmarkedet kendetegnet ved  

 udveksling af likviditet mellem professionelle deltagere og deres kunder,  

 dvs. typisk investorer og større erhvervsvirksomheder.  

 Likviditetsudvekslingen kan i praksis foregå både med og uden brug af  

 mellemmand.
Afgrænsningen af pengemarkedsmægleres virksomhedsområde indebærer  

 dog, at egentlig formidlingsvirksomhed over for kunder af de i stk. 1, nr. 2  

 og 3, omfattede pengemarkedsinstrumenter kræver autorisation som  

 værdipapirhandler.
Pengemarkedsmæglerne kan udelukkende optræde i en rolle som formidler på  

 pengemarkedet; dvs. pengemarkedsmæglerne kan ikke være part i handlen.
Hvis  

 man bliver part i handlen, kan man blive omfattet af anden lovgivning, f.eks.  

 lov om banker og sparekasser m.v. eller lovforslaget om fondsmæglerselskaber.
Stk. 1, nr. 1 gælder både pengemarkedsmæglernes formidling af likviditet i  

 danske kroner, mæglernes formidling af valuta samt likviditetsbaserede  

 repo'er.
Ved repo'er forstås tilbagekøbsaftaler for værdipapirer, hvor dato  

 og pris er endelig fastsat.
Stk. 1, nr. 2 og 3 vedrører pengemarkedsrelaterede værdipapirer.
I forhold  

 til definitionen af værdipapirer i § 2 vil pengemarkedsrelaterede  

 værdipapirer være begrænset til værdipapirer med en kort restløbetid.  

 Børsnoterede pengemarkedsrelaterede værdipapirer vil eksempelvis omfatte  

 børsnoterede korte værdipapirer (»pengemarkedsinstrumenter«),  

 skatkammerbeviser og børsnoterede afledte finansielle kontrakter i  

 pengemarkedsrelaterede instrumenter, som f.eks.
CIBOR-futures.
Hvilke  

 børsnoterede pengemarkedsrelaterede værdipapirer, der undtages fra  

 fondsbørsernes eneret, fastlægges af Fondsrådet, jf. stk. 3. Andre  

 pengemarkedsrelaterede værdipapirer omfatter bl.a. de såkaldte  

 FRA-kontrakter, der er aftaler, der fastlægger den fremtidige rente, og swaps  

 på eksempelvis rente og valuta.
 I stk. 2 fastslås det, at aftaler om pengemarkedsrelaterede værdipapirer,  

 der er optaget til notering på en fondsbørs mellem værdipapirhandlere, alene  

 må formidles af autoriserede pengemarkedsmæglere, dvs. at virksomhederne skal  

 have tilladelse af Finanstilsynet til at drive virksomhed som  

 pengemarkedsmæglere, jf. § 56. Pengemarkedsmæglere, der alene formidler  

 aftaler om ind- og udlån og/eller aftaler om andre pengemarkedsrelaterede  

 værdipapirer skal ikke være autoriserede pengemarkedsmæglere, men disse vil  

 på den anden side have mulighed for autorisation. Årsagen hertil er, at det  

 er formidling af børsnoterede produkter, der kræver autorisation.
Ifølge stk. 3 får Fondsrådet adgang til at afgrænse pengemarkedsmæglernes  

 virksomhed i børsnoterede pengemarkedsrelaterede værdipapirer.
Herved sikres,  

 at Fondsrådet kan give pengemarkedsmæglerne adgang til at formidle handel i  

 børsnoterede værdipapirer, når disse værdipapirer omsættes på pengemarkedet.  

 Det er på den anden side også hensigten, at hvis pengemarkedsmæglerne påtager  

 sig at formidle handel af børsnoterede produkter, der ikke kan karakteriseres  

 som pengemarkedsinstrumenter, har Fondsrådet adgang til at gribe ind over for  

 denne aktivitet.
Derudover kan Fondsrådet bestemme, at en autoriseret  

 pengemarkedsmægler tillige må drive virksomhed som værdipapirmægler.
 Vedrørende indberetning henvises til § 33, stk. 2, hvor Fondsrådet kan  

 beslutte, at indberetningspligt også skal påhvile pengemarkedsmæglere.
Til § 56 Pengemarkedsmæglere har hidtil ikke været underlagt noget krav om  

 tilladelse til at drive virksomhed, registrering eller anden form for  

 offentlig godkendelsesprocedure.
Der har dog været et krav om, at  

 pengemarkedsmæglere indberettede handler med børsnoterede  

 pengemarkedsrelaterede værdipapirer, hvis ingen af de involverede handlende  

 var underlagt indberetningspligt.
Denne retstilstand kan opretholdes, jf. §  

 33, stk. 2.
For at sikre at pengemarkedet fungerer på en fair og redelig måde, samt at  

 opstillede regelsæt efterleves, er det fundet hensigtsmæssigt, at der i den  

 fremtidige lovgivning stilles krav om, at pengemarkedsmæglerne skal have  

 tilladelse til at drive virksomhed i den udstrækning, der formidles aftaler  

 om børsnoterede pengemarkedsrelaterede værdipapirer.
Andre  

 pengemarkedsmæglere kan tilsvarende søge autorisation, men er ikke forpligtet  

 hertil.
Førend virksomhed som autoriseret pengemarkedsmægler kan påbegyndes, skal  

 Finanstilsynet give tilladelse hertil.
Dette betyder samtidig, at disse  

 pengemarkedsmæglere underlægges et vist virksomhedstilsyn.
Autoriserede pengemarkedsmægleres virksomhed består i at sammenføre  

 deltagerne på pengemarkedet og vil ikke som fondsbørser være omfattet af  

 samme krav, som ifølge ISD karakteriserer et reguleret marked.
De krav, der  

 stilles til pengemarkedsmæglerne, har relation til deres rolle som en  

 ureguleret markedsplads og derfor er de mindre omfattende.
Autoriserede  

 pengemarkedsmæglere skal, som fondsbørser, clearingcentraler og  

 værdipapircentraler, være aktieselskaber.
Da pengemarkedsmæglere ikke kan  

 være part i handlen på pengemarkedet, er det ikke fundet nødvendigt at stille  

 kapitalkrav, ud over det krav der følger af aktieselskabsloven og som for  

 tiden udgør 500.000 kr.
Derudover skal autoriserede pengemarkedsmæglere for at få tilladelse til  

 at drive virksomhed som pengemarkedsmægler have en ledelse, der kan opfylde  

 »fit and proper« kravet.
Dette kræves, da det bl.a. findes  

 hensigtsmæssigt, at virksomhed som pengemarkedsmægler kun udøves på baggrund  

 af en vis erfaring og ekspertise.
Til § 57 I stk. 1 bestemmes at enhver fysisk eller juridisk person, der erhverver  

 mindst 10 pct. af en autoriseret pengemarkedsmæglervirksomheds kapital eller  

 stemmerettigheder eller får mulighed for at udøve en betydelig indflydelse på  

 forvaltningen af denne, skal give Finanstilsynet underretning herom.
Bestemmelsen svarer i store træk til bank- og sparekasselovens § 7b.
Der  

 henvises til bemærkningerne til § 10.
I stk. 2 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af den  

 autoriserede pengemarkedsmæglervirksomhed eller Finanstilsynet kan påbyde  

 pengemarkedsmæglervirksomheden at følge bestemte retningslinier.
Såfremt  

 Finanstilsynet har ophævet stemmerettigheden ses der på selskabets  

 generalforsamling bort fra denne kapitalandel ved opgørelsen af  

 stemmerettighederne, jf. stk. 3.
Til § 58 Det er eksplicit fastslået, at de autoriserede pengemarkedsmæglere skal  

 udøve deres virksomhed i overensstemmelse med god værdipapirhandelsskik,  

 fordi nogle af de instrumenter, pengemarkedsmæglere formidler ikke er  

 omfattet af værdipapirdefinitionen i § 2.
For at sikre et effektivt dansk pengemarked er det vigtigt, at  

 pengemarkedsmæglere udfører deres virksomhed på en redelig og gennemskuelig  

 måde.
Da pengemarkedsmæglere har adgang til at sammenføre børsnoterede  

 pengemarkedsrelaterede værdipapirer, er det vigtigt, at denne formidling uden  

 for børssystemer også foregår på redelig vis.
Pengemarkedsmæglere vil i  

 øvrigt være omfattet af værdipapirhandelslovens generelle regler, herunder  

 bestemmelserne om god værdipapirhandelsskik og forbud mod  

 markedsmanipulation.
Til § 59 Udgangspunktet er, at en autoriseret pengemarkedsmægler skal følge  

 bestemmelserne i aktieselskabsloven og årsregnskabsloven.
Dog skal  

 årsregnskabet og årsberetningen indsendes til Finanstilsynet, der sender et  

 eksemplar af årsregnskabet og årsberetningen til Erhvervs- og  

 Selskabsstyrelsen, jf. stk. 1. For at give Finanstilsynet mulighed for at  

 udføre tilsynet med pengemarkedsmæglere, kan der være behov for at fastsætte  

 regler om regnskabsaflæggelse, der supplerer årsregnskabslovens regler.
Til kapitel 15 Clearing og afvikling Til § 60 Definitionerne i stk. 1 og 2 bygger hovedsageligt på tidligere  

 internationalt arbejde, der har beskæftiget sig indgående med clearing- og  

 afviklingsspørgsmål.
Definitionerne er dog søgt generaliseret således, at  

 bl.a. derivater er omfattet i overensstemmelse med formuleringen af § 2 om  

 værdipapirer.
Ofte tales der om »udveksling af penge og  

 værdipapirer« i forbindelse med clearing og afvikling af transaktioner  

 med værdipapirer.
Når der i stk. 1 og 2 i stedet tales om »udveksling af  

 ydelser« skyldes det ønsket om, at definitionerne skal være så brede, at  

 f.eks. også transaktioner med værdipapirer, hvor der sker differenceafregning  

 eller udveksling af et værdipapir mod et andet, er omfattet.
 Clearing, som defineret i stk. 1, dækker alene den proces, hvor parternes  

 rettigheder og forpligtelser opgøres, og ikke selve udvekslingen af ydelser,  

 således som det i andre sammenhænge kan være tilfældet ved anvendelsen af  

 begrebet clearing.
 Ofte vil en clearing indebære, at der mellem to eller flere  

 markedsdeltagere udregnes en nettokøbs- og salgsposition i hvert enkelt  

 værdipapir og en nettolikviditetsposition.
For derivater sker der ofte ud fra aktuelle markedsforhold en løbende  

 opgørelse af forpligtelser og rettigheder, bl.a. med henblik på beregning af  

 marginkrav.
En sådan løbende opgørelse vil falde ind under definitionen af  

 clearing i stk. 1.
Udgangspunktet for at kunne gennemføre en clearing er, at de involverede  

 parter i en transaktion har sikret sig, at de har aftalt betingelserne for  

 transaktionens gennemførelse.
Systemer, der alene har til formål at sikre, at  

 to parter er enige om vilkårene for en værdipapirtransaktion, således som det  

 kendes fra udlandet (handelssammenføringssystemer), er ikke omfattet af  

 clearingdefinitionen.
Afvikling, som defineret i stk. 2, omfatter selve udvekslingen af ydelser,  

 ofte værdipapirer mod penge, således som det f.eks. i dag finder sted i  

 forbindelse med Værdipapircentralens virksomhed.
Også de tilfælde, f.eks. i  

 forbindelse med udløb af visse options- og futureskontrakter, hvor der ikke  

 udveksles hovedstole (værdipapirer mod penge), men i stedet sker en beregning  

 og overflytning af et difference- eller nettobeløb (kontant afvikling), er  

 omfattet.
Ved indgåelse af f.eks. en optionskontrakt, hvor der sker en  

 udveksling af optionskontrakten mod betaling af en optionspræmie, vil der  

 også i henhold til stk. 2 være tale om afvikling.
 Såfremt den forudgående clearing ikke indebærer nogen form for opgørelse  

 af nettokøbs- og salgsposition eller opgørelse af en  

 nettolikviditetsposition, vil hver enkelt transaktion blive afviklet separat,  

 dvs. brutto.
Reglerne om clearingvirksomhed, som defineret i stk. 3, er møntet på den  

 virksomhed, der udføres af en clearingcentral, og som består i regelmæssigt  

 at forestå clearing og afvikling af transaktioner med værdipapirer på  

 clearingdeltagernes vegne.
Begrænsningen af reglernes anvendelsesområde til  

 særskilte organisationer, der har fået tilladelse til som clearingcentral at  

 udøve clearingvirksomhed, indebærer, at den form for clearing og afvikling,  

 kreditinstitutter udfører på andres vegne som led i deres normale  

 forretningsområde, herunder gennem deres tilslutning til en clearingcentral  

 som direkte clearingdeltager, falder uden for definitionen af  

 clearingvirksomhed, og fortsat vil være reguleret af de respektive  

 virksomhedslove for kreditinstitutter (lov om banker og sparekasser m.v. samt  

 realkreditloven).
Den clearing og afvikling, der finder sted i et kreditinstitut, kan  

 imidlertid få et omfang, så det må betragtes som clearingvirksomhed i  

 værdipapirhandelslovens forstand.
Det kan være tilfældet, hvis clearingen og  

 afviklingen i kreditinstituttet får et så stort omfang og retter sig mod en  

 så væsentlig del af markedet, at det må anses som problematisk, at en  

 værdipapirhandler varetager denne funktion, der fordrer en vis neutralitet i  

 forhold til de parter, hvis transaktioner, der cleares og afvikles.  

 Finanstilsynet kan tillige kræve virksomhedsområdet udskilt i et særligt  

 selskab, hvis det skønnes, at risici i forbindelse med kreditinstituttets  

 øvrige aktiviteter kan sprede sig til afviklingssystemet.
Der er i stk. 3,  

 sidste pkt., givet Finanstilsynet hjemmel til at afgøre, om der foreligger  

 clearingvirksomhed i værdipapirhandelslovens forstand med den følge, at en  

 sådan virksomhed skal opfylde bestemmelserne i kapitlerne 16-20.
For at falde ind under definitionen af clearingvirksomhed defineret i stk.  

 3, kræves det, at clearingen og afviklingen har forbindelse med  

 værdipapirtransaktioner.
Virksomheder, der alene forestår clearingen og  

 afviklingen af valutahandler, pengemarkedstransaktioner eller andet, der  

 falder uden for værdipapirdefinitionen i værdipapirhandelslovens § 2, driver  

 således ikke clearingvirksomhed, som defineret i stk. 3. Der henvises i  

 øvrigt til kapitel 14, hvori der fastsættes en særskilt regulering af  

 pengemarkedsmæglere.
Clearingvirksomhed omfatter også de situationer, hvor en clearingcentral  

 indtræder som part i transaktioner med værdipapirer eller sikrer  

 transaktionernes gennemførelse på anden vis.
Dette kan f.eks. være relevant i  

 forbindelse med clearing af futures- og optionskontrakter og i forbindelse  

 med garantier over for en udlandscentral om at levere fondsaktiver i den  

 efterfølgende afvikling.
Stk. 5 definerer en clearingdeltager.
En afgrænsning af forskellige  

 deltagerformer, herunder betingelserne for at kunne tilsluttes i forskellige  

 former, er nærmere beskrevet i § 66.
Til § 61 Det foreslås i § 61, at clearingvirksomhed alene må udøves af Danmarks  

 Nationalbank og clearingcentraler, dvs. virksomheder, der har opnået  

 Finanstilsynets tilladelse til denne aktivitet.
Da den efterfølgende regulering af clearingvirksomhed kun omfatter  

 clearingcentraler, er det i stk. 2 foreslået, at Danmarks Nationalbank er  

 undtaget fra bestemmelserne vedrørende clearing og afvikling.
Dette skyldes  

 Danmarks Nationalbanks særlige status.
Til kapitel 16 Clearingcentralers tilladelse og organisation Til § 62 Det foreslås, at clearingvirksomhed - jf. stk. 1 - kræver tilladelse fra  

 Finanstilsynet, hvilket betyder, at clearingcentralerne herefter er underlagt  

 et virksomhedstilsyn i lighed med fondsbørser og andre finansielle  

 virksomheder.
Kravene skal opfyldes af såvel danske som udenlandske  

 clearingcentraler.
I stk. 2 fastlægges de betingelser, der skal være opfyldt, før der kan  

 gives tilladelse til at drive en clearingcentral.
Aktieselskabsformen er  

 valgt, fordi den er velegnet til kollektiv virksomhedsdrift og vil kunne  

 aktivere ejerkredsens ansvar over for clearingcentralens funktion.
Det er  

 desuden fundet hensigtsmæssigt, at selskabet skal have en aktiekapital på 40  

 mio. kr.
Det foreslås endvidere, at selskabet har udarbejdet driftsplan,  

 forretningsgange samt kontrol og sikkerhedsforanstaltninger.
Til § 63 I medfør af § 63 kan Finanstilsynet nægte tilladelse til at drive  

 clearingvirksomhed, hvis et medlem af ledelsen ikke besidder den nødvendige  

 erfaring og hæderlighed på betingelser, der svarer til § 9, stk. 1, § 56,  

 stk. 2 og § 78, stk. 1, i lovforslaget.
Det foreslås i stk. 2, at der under alle omstændigheder skal træffes en  

 afgørelse senest 6 måneder efter indgivelse af ansøgning.
Bestemmelsen svarer  

 ligeledes til forslagets § 9, stk. 2, § 56, stk. 3 og § 78, stk. 2.
Til § 64 I stk. 1 bestemmes at enhver fysisk eller juridisk person, der erhverver  

 mindst 10 pct. af en clearingcentrals kapital eller stemmerettigheder eller  

 får mulighed for at udøve en betydelig indflydelse på forvaltningen af denne,  

 skal give Finanstilsynet underretning herom.
Bestemmelsen svarer i store træk til bank- og sparekasselovens § 7 b.
Der  

 henvises til bemærkningerne til § 10.
I stk. 2 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af  

 clearingcentralen eller Finanstilsynet kan påbyde claeringcentralen at følge  

 bestemte retningslinier.
Såfremt Finanstilsynet har ophævet  

 stemmerettigheden, ses der på selskabets generalforsamling bort fra denne  

 kapitalandel ved opgørelsen af stemmerettighederne, jf. stk. 3.
Til § 65 Bestemmelsen svarer til den gældende regel i fondsbørslovens § 16. Det  

 findes hensigtsmæssigt at indføre en tilsvarende bestemmelse om tavshedspligt  

 for en clearingcentrals bestyrelse.
Dog er clearingcentralens mulighed for at  

 videregive fortrolige informationer udvidet til også at omfatte danske og  

 udenlandske clearingcentraler, autoriserede markedspladser eller  

 værdipapircentraler.
Til kapitel 17 Tilslutning til en clearingcentral Til § 66 Det foreslås i stk. 1 at give clearingcentraler mulighed for at tilbyde  

 forskellige tilslutningsformer.
Tilslutning kan give adgang til at cleare  

 egne, tredjemands eller egne og tredjemands transaktioner.
 Hensigten med stk. 1 har således været at undgå at lægge snævre  

 lovgivningsmæssige bånd på clearing- og afviklingsstrukturen, men i stedet at  

 overlade den konkrete afgrænsning af kredsen af clearingdeltagere til  

 clearingcentralen inden for nogle overordnede rammer.
 Danske og udenlandske kreditinstitutter og investeringsselskaber  

 (fondsmæglerselskaber) samt Danmarks Nationalbank skal som minimum have  

 mulighed for at cleare og afvikle transaktioner med værdipapirer gennem en  

 clearingcentral, såfremt de opfylder de generelle betingelser og indgår en  

 tilslutningsaftale.
I stk. 2 foreslås det, at kun værdipapirhandlere samt Danmarks  

 Nationalbank skal have adgang til at cleare og afvikle  

 værdipapirtransaktioner på tredjemands vegne (lagdelt clearing). Tredjemand  

 skal forstås bredt og kan omfatte institutionelle investorer, privatpersoner  

 samt kreditinstitutter og fondsmæglerselskaber.
Navnlig ud fra hensynet til  

 clearing- og afviklingssystemets sikkerhed er det fundet hensigtsmæssigt  

 eksplicit i loven at begrænse kredsen af clearingdeltagere, der skal have  

 mulighed for at cleare og afvikle for tredjemand til virksomheder, der er  

 under finansielt tilsyn, og som samtidig har tilladelse til at udøve  

 investeringsservice over for tredjemand.
Andre selskaber vil dermed alene  

 kunne opnå adgang til at cleare og afvikle egne værdipapirtransaktioner.
 I stk. 3 er adgangen til som værdipapirhandler at indgå tilslutningsaftale  

 med en clearingcentral betinget af, at værdipapirhandleren opfylder vilkårene  

 for tilslutning.
Efter stk. 3 er der ikke fastsat grænser for, hvem der kan blive  

 clearingdeltager i de tilfælde, hvor der cleares på egne vegne.
Dermed vil  

 det være muligt for andre end værdipapirhandlere (kreditinstitutter og  

 fondsmæglerselskaber), at kunne cleare og afvikle.
Af størst interesse er, at  

 der gives mulighed for, at virksomheder under finansielt tilsyn, såsom  

 eksempelvis forsikringsselskaber, pensionskasser, ATP og LD kan få adgang til  

 at blive clearingdeltagere.
Stk. 4 fastslår, at vilkårene for tilslutning som clearingdeltager skal  

 fastsættes af clearingcentralen.
Da clearingcentralen skal drage omsorg for,  

 at clearingen og afviklingen foregår på sikker og effektiv vis, jf. § 67, vil  

 der typisk være tale om tekniske og uddannelsesmæssige krav til deltagerne  

 samt krav om at gennemgå en test for at sikre, at deltagerne kan anvende det  

 pågældende clearing- og afviklingssystem korrekt.
Udgangspunktet er, at  

 clearingcentralen kan fastsætte nærmere krav til clearingdeltagernes  

 kapitalgrundlag, så længe kravene er sagligt begrundede og  

 ikke-diskriminerende.
Endvidere vil en clearingcentral kunne beslutte, at det  

 er en betingelse for at indgå en tilslutningsaftale, at der tillige er  

 indgået en aftale om netting, jf. kap. 21. Opregningen er ikke udtømmende.
Det følger af ISD's artikel 15, stk. 1, at kreditinstitutter og  

 fondsmæglerselskaber, der har det europæiske pas til at udøve  

 investeringsservice, enten direkte eller indirekte skal have adgang til en  

 clearingcentral.
For udenlandske kreditinstitutter og fondsmæglerselskaber  

 gælder adgangen såvel ved filialetablering som ved grænseoverskridende  

 investeringsservicevirksomhed.
I det omfang kreditinstitutter og/eller  

 fondsmæglerselskaber ikke selv kan blive clearingdeltagere, eksempelvis fordi  

 de ikke opfylder clearingcentralens krav til kapital, bør clearingcentralen  

 via tilslutningsaftalerne virke for, at de har adgang til at få clearet og  

 afviklet værdipapirtransaktioner gennem en clearingdeltager eller direkte  

 gennem clearingcentralen.
Clearingcentralen skal i den forbindelse sørge for,  

 at de betingelser, der stilles fra clearingcentralens side efter stk. 4 ikke  

 er i strid med EU-retten, hvilket bl.a. betyder, at der skal være tale om  

 sagligt begrundede ikke-diskriminerende krav.
Da der med adgangen til at få  

 clearet og afviklet værdipapirtransaktioner alene menes, at der skal stilles  

 en afviklingskonto til rådighed, vil der som udgangspunkt kun kunne stilles  

 tekniske krav ud over minimumskapitalkravene i henholdsvis CAD og direktivet  

 om solvensnøgletal for kreditinstitutter.
 Hvis der derimod knyttes kreditfaciliteter til afviklingskontoen, eller  

 der er tale om garantier eller partsforhold, vil clearingcentralen og de  

 clearingdeltagere, der clearer for andres regning selvsagt være frit stillet  

 med hensyn til at foretage en nærmere kreditvurdering og i givet fald til at  

 kræve sikkerhedsstillelse.
 Der henvises til § 111, stk. 2, hvor der er mulighed for at indbringe en  

 afvisning af at blive clearingdeltager for Fondsrådet.
Efter stk. 4 skal clearingcentralen endvidere fastsætte de betingelser,  

 som centralen stiller til clearingdeltagere om dækning af risici.
Disse  

 betingelser kan dreje sig om krav om margin- eller anden sikkerhedsstillelse,  

 f.eks. krav om pengeinstitutgaranti.
Clearingdeltagerne kan cleare egne  

 og/eller tredjemands transaktioner.
Forslaget svarer til, hvad der hidtil har været gældende for Garantifonden  

 for Danske Optioner og Futures.
Garantifondens bestyrelse fastsætter de  

 almindelige kontraktsbetingelser, der gælder for brugere og kunder, herunder  

 marginregler om afdækning af risici ved marginindbetaling.
 Af stk. 5 fremgår det, at Fondsrådet får mulighed for at give  

 clearingcentralen pålæg om at ændre reglerne eller får mulighed for at  

 udstede supplerende regler til de regler, den enkelte clearingcentral  

 fastsætter, herunder hjemmel til at ændre vilkårene for tilslutning som  

 direkte clearingdeltager.
 Hjemlen er bl.a. møntet på en situation, hvor direkte clearingdeltagere  

 ikke fuldt ud sikrer, at indirekte clearingdeltagere har adgang til at få  

 clearet og afviklet værdipapirtransaktioner på effektive og  

 konkurrencedygtige vilkår.
 Som foran nævnt er der åbnet mulighed for, at f.eks. institutionelle  

 investorer kan opnå adgang til at cleare og afvikle egne  

 værdipapirtransaktioner.
 På den baggrund kan stk. 4 anvendes til at sikre, at der ikke  

 diskrimineres, og at clearingcentralen, dersom den ikke selv benytter sin  

 hjemmel i stk. 5 til at udvide kredsen af dem, der har adgang til at indgå  

 tilslutningsaftale, af Fondsrådet kan pålægges at optage en bredere kreds af  

 clearingdeltagere.
 Fondsrådet skal ved anvendelse af sin kompetence tage udgangspunkt i  

 Rådets formålsbestemmelse, jf. forslagets § 106, stk. 1, idet det bør kunne  

 sandsynliggøres, at direkte clearingdeltagere har tilsidesat hensynet til  

 indirekte clearingdeltagere på en for disse uacceptabel måde, bl.a. i  

 henseende til det omkostningsniveau, som de pågældende kunne opnå ved at få  

 adgang til direkte tilslutning i stedet for indirekte.
 Med stk. 6 præciseres, at clearingcentralen har beføjelse til at fratage  

 en clearingdeltager retten til at være tilsluttet centralen, hvis deltageren  

 ikke overholder vilkårene i tilslutningsaftalen, og der er tale om grove  

 eller gentagne overtrædelser.
Til kapitel 18 Clearingcentralens virksomhed Til § 67 Det er i § 67 fastslået, at clearingcentralens bestyrelse har ansvaret  

 for, at clearing og afvikling foregår på en hensigtsmæssig og betryggende  

 måde.
Det påhviler clearingcentralen at opstille regler for clearing og  

 afvikling og sikre alle berørte en ligelig behandling.
Disse regler  

 forhindrer dog ikke lagdelt clearing.
Reglerne skal i medfør af stk. 5  

 anmeldes til Fondsrådet.
Bestemmelsen i stk. 2 er indsat for at fastslå, at clearing- og  

 afviklingscentraler kan fastsætte kontraktbetingelser, som har bindende  

 virkning for andre end clearingdeltagerne.
For Garantifonden for Danske  

 Optioner og Futures gælder det f.eks. prospekter og kontraktbetingelser,  

 herunder kontraktbetingelser for kunder.
Sidstnævnte regulerer en række  

 definitioner, der anvendes i prospekterne, og fælles forhold vedrørende  

 kunders oplysningspligt, rettigheder og forpligtelser i kontrakternes  

 løbetid, samt beskrivelse af kunders stilling ved clearingdeltagerens  

 betalingsstandsning, konkurs og eksklusion.
Endvidere er clearingdeltagernes  

 rettigheder i forbindelse med kunders misligholdelse beskrevet.
Noget  

 tilsvarende kunne gøre sig gældende, hvis Værdipapircentralen udarbejder en  

 standardkontrakt for en værdipapirlåneordning.
 Såfremt der fastsættes regler om finansielle kontrakter, følger det af  

 stk. 5, at disse regler skal anmeldes til Fondsrådet.
I stk. 3 er det præciseret, at aktieselskabslovens § 56, stk. 5, finder  

 tilsvarende anvendelse.
Det er fundet nødvendigt at overføre bestemmelser om  

 mindstekrav til forretningsordenens indhold, fordi aktieselskabslovens § 56,  

 stk. 5, kun omfatter børsnoterede selskaber.
Med forslaget sikres, at  

 bestemmelsen også gælder for clearingcentraler.
 Bestemmelsen i stk. 4 svarer til forslagets § 17, stk. 3.
 Bestemmelserne i stk. 5 og 6 svarer til bestemmelserne i § 15, stk. 2 og  

 3.
Til § 68 I stk. 1 gives der mulighed for, at en clearingcentral kan føre  

 kontantkonti i forbindelse med afviklingen af værdipapirtransaktioner.
Når  

 clearingcentralen fører kontantkonti for clearingdeltagerne, er der ikke tale  

 om, at der drives pengeinstitutvirksomhed som defineret i bank- og  

 sparekasseloven, da clearingcentralen kun driver denne virksomhed for sine  

 deltagere og ikke henvender sig til offentligheden om modtagelse af indlån,  

 jf. § 1, stk. 5, i bank- og sparekasseloven.
Nærmere regler herom foreslås  

 indsat i tilslutningsaftalen.
En clearingcentral gives desuden i stk. 1 mulighed for at formidle eller  

 indgå som part i udlån af penge og værdipapirer i forbindelse med clearing og  

 afvikling af værdipapirtransaktioner.
Såfremt en clearingcentral, som part i  

 udlån af penge og værdipapirer, påtager sig denne form for virksomhed, skal  

 risici afdækkes i medfør af § 70.
Det foreslås i stk. 2, at clearingcentraler foruden clearing- og  

 afviklingsvirksomhed også kan drive accessorisk virksomhed, som er forbundet  

 med clearingen og afviklingen.
Der tænkes her bl.a. på adgangen til at drive  

 børsvirksomhed, autoriseret markedsplads, registeringsvirksomhed samt  

 værdipapirmæglervirksomhed sammen med clearingfunktionen samt at stille  

 edb-ydelser til rådighed.
Anden accessorisk virksomhed kan være clearing af  

 andre produkter, end de der fremgår af investeringsservicedirektivet, ligesom  

 andre aktiviteter, der er et naturligt led i funktionen, er omfattet af  

 bestemmelsen.
Finanstilsynet tillægges hjemmel til at afgøre, om den  

 accessoriske virksomhed skal drives i et andet selskab.
Det afhænger af den  

 risiko, der er forbundet med de planlagte aktiviteter, samt hvor forskellig  

 fra clearingcentralens kerneområde, de planlagte aktiviteter vurderes at  

 være, samt endelig om aktiviteterne har et stort volumen i forhold til  

 clearingvirksomheden.
I stk. 3 er det fastsat, at hvis en clearingcentral driver  

 fondsbørsvirksomhed, skal centralen opfylde visse regler i kapitlerne om  

 fondsbørser.
Der er dog foretaget nogle begrænsninger i, hvilke regler i  

 børskapitlerne clearingcentralen skal følge.
De regler, som finder  

 anvendelse, er bestemmelserne om adgang til fondsbørsen og fondsbørsens  

 virksomhed, pligt til at meddele Finanstilsynet lovovertrædelser, samt  

 tavshedspligtsbestemmelsen.
Kapitlerne om optagelse af værdipapirer til  

 notering, oplysningsforpligtelser, indberetning, misbrug af oplysninger og  

 overtagelsestilbud finder endvidere anvendelse.
Derimod er der ikke krav om  

 yderligere indbetaling af aktiekapital.
I stk. 4 er det fastsat, hvilke bestemmelser en clearingcentral skal  

 opfylde, når clearingcentralen tillige driver virksomhed som  

 værdipapircentral.
Under henvisning til at den registreringsvirksomhed, der  

 udøves, er af »offentligretlig« karakter, skal en clearingcentral  

 opfylde en række særbestemmelser, når den driver virksomhed som  

 værdipapircentral.
I stk. 5 og 6 er der fastsat regler om de betingelser, der finder  

 anvendelse, såfremt en clearingcentral tillige driver virksomhed som  

 autoriseret markedsplads eller værdipapirmægler.
Vedrørende  

 pengemarkedsmæglervirksomhed vil denne form for virksomhed ikke kunne drives  

 af en clearingcentral, jf. bemærkningerne til § 12 analogt.
Bestemmelserne finder kun anvendelse, hvis clearingvirksomheden og de i  

 stk. 3-6 opregnede virksomheder drives i samme juridiske person.
Stiftes et  

 nyt selskab (datterselskab), finder alle bestemmelserne i kapitlerne for  

 børs-, henholdsvis autoriseret markedsplads-, registrerings- og  

 værdipapirmæglervirksomhed anvendelse for dette selskab, dog således, at de  

 koncernbetragtninger, der fremgår af bank- og sparekasseloven vedrørende  

 egenkapitalen finder anvendelse.
I stk. 7 er det foreslået, at clearingcentralen får mulighed for at indgå  

 aftaler med andre virksomheder.
Her tænkes f.eks. på aftaler med udenlandske  

 fondsbørser, autoriserede markedspladser, registrerings- og  

 clearingcentraler, Euroclear eller udenlandske depotbanker.
Væsentlige  

 aftaler, dvs. aftaler af vidtrækkende betydning for clearingfunktion og som  

 vil kunne udsætte systemerne for risici, forudsætter Finanstilsynets  

 godkendelse.
I stk. 8 foreslås, at Finanstilsynet skal godkende fusion mellem en  

 clearingcentral og et andet selskab.
Der vil f.eks. kunne være tale om, at  

 centralen fusionerer med en fondsbørs eller en anden clearingcentral.  

 Aktieselskabslovens regler om fusion finder anvendelse på sådanne fusioner.
Til § 69 Bestemmelsen i stk. 1 skal sikre, at Finanstilsynet bliver bekendt med  

 eventuelle overtrædelser af lovgivningen og dermed kan pålægge de relevante  

 sanktioner.
 Der henvises i øvrigt til bemærkningerne til § 16.
Til kapitel 19 Solvens og risikoafdækning Til § 70 I stk. 1 defineres den ansvarlige kapital i en clearingcentral.
Herved  

 sikres bl.a, at det kapitalbegreb, der anvendes ved inddragelse af  

 tilladelse, jf. § 115, stk. 3, bliver veldefineret.
Begrebet ansvarlig  

 kapital er kendt fra bank- og sparekasseloven.
Ansvarlig kapital er i stk. 1  

 defineret mere snævert end i bank- og sparekasseloven.
Lovforslaget indeholder ikke bestemmelser om, hvorledes clearingcentraler  

 skal organisere clearing og afvikling, herunder hvilke forpligtelser de må  

 påtage sig.
Efter aktieselskabslovens § 54, skal en clearingcentral i lighed  

 med andre aktieselskaber have tilstrækkelig kapital.
For at tage højde for de  

 risici en clearingcentral kan have, foreslås i § 70, at Finanstilsynet kan  

 fastsætte regler om krav til clearingcentralers kapitalgrundlag og opgørelsen  

 af dette.
Såfremt Finanstilsynet skønner, at der er behov for det, får  

 Finanstilsynet mulighed for at udstede en bekendtgørelse om kapitaldækning  

 for clearingcentraler i lighed med, hvad der er tilfældet for  

 pengeinstitutter, fondsmæglerselskaber m.v.
Formålet hermed er at sikre, at  

 clearingcentralers egenkapital står i et rimeligt forhold til omfanget og  

 arten af deres forretning.
De risici, der skal afdækkes, omfatter såvel hovedstolsrisiko,  

 genplaceringsrisiko som håndteringsrisiko.
Systemisk risiko kan ikke afdækkes  

 herved, idet denne type risiko er risikoen for, at en enkelt markedsdeltagers  

 konkurs forplanter sig til flere andre markedsdeltagere.
Det betyder, at en  

 sådan risiko ofte mest hensigtsmæssigt kan begrænses gennem  

 kapitaldækningsregler for markedsdeltagerne.
I det omfang clearingcentraler påtager sig risici, som er beskrevet i  

 Rådets direktiv (89/647/EØF) af 18. december 1989 om solvensnøgletal for  

 kreditinstitutter og Rådets direktiv (93/6/EØF) af 15. marts 1993 om kravene  

 til investeringsselskabers og kreditinstitutters kapitalgrundlag (CAD),  

 forudsættes det, at der fastsættes tilsvarende krav til clearingcentralernes  

 kapitalgrundlag.
Herved sikres det, at der er ensartede regler for  

 kapitaldækning af risici, hvad enten det er clearingcentraler eller  

 kreditinstitutter og fondsmæglerselskaber, der har påtaget sig disse risici,  

 ligesom der også sikres ensartede konkurrencevilkår for pengeinstitutter, der  

 foretager clearing og afvikling for kunder som led i deres normale  

 forretningsområde.
Til § 71 De foreslåede bestemmelser sigter på at tilvejebringe et bedre grundlag  

 for, at professionelle markedsdeltagere kan stille sikkerhed for kreditter,  

 som clearingcentraler og clearingdeltagere stiller til rådighed i umiddelbar  

 forbindelse med afvikling af værdipapirhandler i clearingcentraler.
Dette er  

 en afgørende forudsætning for etableringen af et effektivt lagdelt  

 afviklingssystem, jf. bemærkningerne til § 66, hvor afviklingen af  

 værdipapirhandler samtidig sker på et sikkert grundlag.
Bestemmelserne skal ses i lyset af den generelle fokus på risici hos såvel  

 myndigheder som aktører på de finansielle markeder.
Det har dels skærpet  

 kravene til afviklingssystemernes indretning med henblik på at begrænse de  

 systemiske risici mest muligt, dels har det betydet, at selv meget kortvarige  

 lån, herunder afviklingskreditter, ydes mod sikkerhed.
Fokuseringen på  

 risikobegrænsende foranstaltninger hænger især sammen med de meget  

 betragtelige beløb, der omsættes på værdipapirmarkederne og dermed det  

 forhold, at en eller flere markedsdeltageres misligholdelse af forpligtelser  

 kan forårsage, at andre markedsdeltagere heller ikke vil være i stand til at  

 overholde deres forpligtelser.
Sådanne dominoeffekter kan føre til en  

 betydelig ustabilitet på de finansielle markeder.
Det er samtidig et vigtigt hensyn, at sikkerhedsstillelsen ikke lægger  

 begrænsninger på værdipapirernes generelle omsættelighed, og at  

 markedsdeltagerne til stadighed kan være part i handler, hvor de samme  

 værdipapirer købes og sælges gennem flere led med samme afviklingstidspunkt.  

 Af de i dag anvendte sikkerhedsstillelsesformer er den i lov om en  

 værdipapircentral hjemlede mulighed for at tage betalingsforbehold den mest  

 udbredte.
Ved at tage betalingsforbehold sikrer den sælgende part sig, at  

 værdipapirerne ikke undergår ejerskifte, før end betaling har fundet sted.  

 Betalingsforbeholdet hindrer imidlertid en købende part i at videresælge  

 værdipapirerne med samme afviklingstidspunkt.
Manglende rådighed over de  

 købte værdipapirer bevirker, at markedsdeltagere udsættes for en yderligere  

 renteomkostning.
Den udbredte praksis med at benytte betalingsforbehold i  

 Danmark har været en hæmmende faktor for det danske værdipapirmarkeds  

 internationale konkurrencedygtighed og en væsentlig årsag til, at udenlandske  

 afviklingssystemer i mange tilfælde foretrækkes.
Ud fra såvel overvejelser om at begrænse risiciene i forbindelse med  

 afvikling af værdipapirhandler som ud fra konkurrencehensyn er det fundet  

 nødvendigt at skabe lovhjemmel for tilvejebringelsen af et  

 sikkerhedsgrundlag, der ikke på samme måde, som de i dag kendte  

 sikkerhedsstillelsesformer, hæmmer omsætningen med værdipapirer.
Forslaget  

 skal desuden ses i sammenhæng med, at det i stempelloven foreslås at  

 gennemføre en stempelfritagelse for sikkerhedsstillelse og andre  

 forpligtelser over for clearingcentraler og clearingdeltagere i forbindelse  

 med afviklingen af handler med værdipapirer.
De foreslåede bestemmelser er afgrænset til sikkerhedsstillelse for  

 afviklingskreditter, der ydes af clearingcentraler og tilsluttede  

 clearingdeltagere i tilknytning til afvikling af værdipapirhandler, og  

 omfatter således kun sikkerhedsstillelse for værdipapirtransaktioner, der  

 afvikles i en clearingcentral, jf. §§ 60 og 66. Ved en clearingcentral  

 forstås en central, der i medfør af § 62 er godkendt som en clearingcentral.  

 Ved en clearingdeltager forstås en deltager, der i overensstemmelse med § 66  

 har indgået en tilslutningsaftale med den pågældende clearingcentral.
Det er  

 ikke en betingelse for at anvende bestemmelsen om sikkerhedsstillelse, at den  

 pågældende clearingcentral eller clearingdeltager er direkte part i den  

 konkrete transaktion, der afvikles.
Clearingdeltageren kan f.eks. være et  

 kreditinstitut, der yder lån i forbindelse med afviklingen af en transaktion,  

 hvori en af kreditinstituttets kunder er part.
 Da betalingsformidlingen i forbindelse med afviklingen af  

 fondstransaktioner i en værdipapircentral forestås af Danmarks Nationalbank,  

 er Nationalbanken omfattet af bestemmelserne, jf. § 61, stk. 2, på lige fod  

 med clearingcentraler og clearingdeltagere.
 Bestemmelsernes rækkevidde er yderligere afgrænset ved, at sikkerheden  

 skal have form af værdipapirer, der er registreret i en værdipapircentral  

 (fondsaktiver).
I stk. 1 foreslås det at åbne mulighed for, at clearingcentraler og  

 clearingdeltagere kan aftale med en låntager, at dennes fondsaktiver,  

 beroende i et af låntageren udpeget depot i en værdipapircentral, skal tjene  

 til sikkerhed for lån, der i forbindelse med afvikling af værdipapirhandler  

 ydes af enten en clearingcentral eller en clearingdeltager.
En sådan aftale  

 om stiftelse af pant skal omfatte de til enhver tid værende fondsaktiver, som  

 beror i depotet efter de enkelte afviklinger, dvs. også inklusive de  

 fondsaktiver, der i et afviklingsforløb overføres til depotet.
 Aftalen er ikke i sig selv udtryk for et retskrav med virkning for  

 tredjemands rettigheder over for låntageren, men blot en legitimering af, at  

 depotet er omfattet af en aftale om etablering af pant, og at der på den  

 pågældende långivers vegne kan anmeldes pant i det af låntageren udpegede  

 depot i umiddelbar forbindelse med, at denne stiller et træk til rådighed for  

 låntageren til afviklingens gennemførelse.
 Konstateres der i forbindelse med en afvikling behov for at yde en  

 afviklingskredit, kan sikkerhedsretten mod låntageren anmeldes til  

 registrering i den pågældende værdipapircentral sammen med afviklingen.  

 Hermed udføres sikringsakten, og der opnås beskyttelse af kravet over for  

 tredjemand, jf. stk. 2.
 I det omfang fondsaktiver beroende i depotet i forvejen er behæftet med  

 registrerede rettigheder til fordel for andre fordringshavere, skal disse  

 forudgående rettigheder respekteres.
I stk. 3 foreslås det, at clearingcentraler og clearingdeltagere, der i  

 forbindelse med afvikling af handel med fondsaktiver finansierer andres  

 erhvervelse af fondsaktiver, skal have en lovbestemt panteret i den del af de  

 af erhververen anskaffede fondsaktiver, som ikke er videreoverdraget ved salg  

 afviklet på samme tidspunkt som erhvervelsen.
Heri ligger, at panteretten  

 knytter sig til »nettoerhvervelsen« af fondsaktiver, og den  

 foreslåede panteret svarer således i princippet til det fra lov om en  

 værdipapircentral kendte betalingsforbehold.
Dog er der den væsentlige  

 forskel, at et betalingsforbehold låser fondsaktiverne fast på erhververens  

 konto, indtil det er hævet, medens den foreslåede panteret kun omfatter  

 nettoerhvervelsen af fondsaktiver.
Panteretten forhindrer således ikke, at en  

 køber erhverver fondsaktiver, som videresælges med samme afviklingstidspunkt  

 som købet, ligesom panteretten kan gøres gældende af både en sælgende og en  

 långivende part.
Erhvervelsen af fondsaktiver vil oftest ske i form af køb, men kan også  

 ske på anden måde, f.eks. ved tegning.
Ved afvikling i forbindelse med  

 tegning foretages et tilsvarende udlæg, og der kan opstå en tilsvarende  

 risiko som ved køb.
Det forhold, at panteretten knytter sig til nettoerhvervelsen af  

 fondsaktiver, betyder desuden, at långiveren må sikres således, at de beløb,  

 som låntageren modtager for videresolgte fondsaktiver, anvendes til  

 nedbringelse af långivers krav.
I en værdipapircentrals betalingsformidling  

 kan dette enten ske ved, at långiveren både fører låntagerens pengekonti og  

 depoter over fondsaktiver eller ved, at der i værdipapircentralen etableres  

 de fornødne styringsmekanismer, der sikrer, at fondsaktiver ikke  

 videreoverdrages uden, at långivers krav er indfriet og samtidig, at  

 fondsaktiverne ikke i forbindelse med videresalg afhændes til underpris.
 Panteretten i henhold til stk. 3 skal kunne opgives ved aftale.
 Panteretten skal registreres på erhververens konto i den pågældende  

 værdipapircentral samtidig med, at »nettoerhvervelsen« af  

 fondsaktiver registreres på kontoen for at få retsvirkninger efter kapitel  

 26, dvs. for at panthaveren kan opnå beskyttelse over for retsforfølgning og  

 aftaleerhververe.
Det følger af stk. 4, at Finanstilsynet skal fastsætte frister for  

 sikkerhedsrettens og panterettens tidsmæssige udstrækning.
I praksis vil der  

 blive tale om relativt korte tidsfrister, i mange tilfælde vil fristen for  

 inddækning af træk og dermed sikkerhedsrettens og panterettens tidsmæssige  

 udstrækning blive nogle få timer.
Ligesom ved betalingsforbeholdet i lov om  

 en værdipapircentral er det foreslået, at sikkerhedsretten og panteretten  

 skal bortfalde automatisk, med mindre långiveren har gjort retten gældende  

 inden udløbet af de af Finanstilsynet fastsatte tidsfrister.
Er  

 sikkerhedsretten eller panteretten bortfaldet, kan den ikke senere  

 genetableres eller på anden måde påberåbes.
Til § 72 Den professionelle værdipapirhandel er karakteriseret ved, at der omsættes  

 for meget store beløb pr. transaktion, og at de samme værdipapirer oftest  

 omsættes mange gange i løbet af en dag.
Det er derfor af afgørende betydning,  

 at et sammenbrud hos en værdipapirhandler ikke forplanter sig til andre  

 værdipapirhandlere ved at forhindre afviklingen af kæder af transaktioner.  

 Dette formål sikres bl.a. ved afviklingskreditter efter § 71.
Med henblik på at bevare dynamikken i denne handel er det vigtigt, at den,  

 der har fået sikkerhed eller pant i en post fondsaktiver også får adgang til  

 at realisere sikkerheden straks, hvis debitor ikke dækker afviklingskreditten  

 ind inden for den tidsfrist, der er fastsat for handel med den pågældende  

 type værdipapirer.
Det er derfor nødvendigt, at realisationsfristen på 8  

 dage, som er fastsat i retsplejelovens § 538 a fraviges for fondsaktiver, der  

 er stillet til sikkerhed enten for afviklingskreditter eller marginkrav.
Hensynet til at beskytte debitor mod at blive påført unyttige tab ved en  

 hurtig realisation er ikke så tungtvejende, at det skulle forhindre den  

 ønskede hurtigere realisationsadgang.
Hertil kommer, at realisation sker til  

 børskurser.
Hurtig realisation medfører således ikke et ekstraordinært ringe  

 provenu.
De potentielle debitorer har selv en professionel interesse i et smidigt  

 afviklingssystem, og den særlige realisationsadgang berører kun  

 afviklingskreditter stillet for handler, som er foretaget af en begrænset  

 kreds af professionelle, der handler med andre professionelle.
Endelig kan  

 man påpege, at debitor via clearingsystemet får oplysning om den  

 »åbne« position, og at den skal dækkes ind inden for den frist, som  

 er fastsat af Finanstilsynet.
 Det foreslås derfor i stk. 1, at parterne kan aftale, at retsplejelovens §  

 538 a ikke skal finde anvendelse ved realisation af de fondsaktiver, der er  

 pantsatte i henhold til § 71. Det kan således aftales, at fondsaktiverne, der  

 er stillet til sikkerhed for kreditter i forbindelse med afvikling i en  

 clearingcentral af handler med værdipapirer, kan realiseres straks efter  

 udløbet af den frist, Finanstilsynet har fastsat i medfør af stk. 4. En sådan  

 aftale om fravigelse af retsplejelovens § 538 a kan f.eks. være en del af  

 aftalen om stående at yde afviklingskredit, såfremt der skulle opstå behov  

 derfor eller kan indgås som et led i aftalen om den enkelte transaktion.
 I stk. 2 foreslås ud fra samme hensyn, at retsplejelovens § 538 a  

 ligeledes efter aftale herom ikke skal finde anvendelse ved realisation af  

 værdipapirer, der er stillet til sikkerhed over for en clearingscentral eller  

 en clearingdeltager til opfyldelse af clearingcentralens krav om  

 sikkerhedsstillelse (margin) til begrænsning af risici i forbindelse med  

 afvikling af værdipapirhandler eller garanti for opfyldelsen af options- og  

 futureskontrakter eller lignende.
 Det er nødvendigt med en særlig bestemmelse om sikkerhedsstillelse, fordi  

 det i denne situation ikke er clearingcentralen eller clearingdeltageren, der  

 yder et lån, for hvilket der stilles sikkerhed, men clearingdeltageren eller  

 køberen/sælgeren af en kontrakt, der stiller en foreskrevet sikkerhed over  

 for en clearingcentral eller clearingdeltager i den pågældende  

 clearingcentral.
 Fondsrådet og Finanstilsynet fører tilsyn med, at clearingcentralers  

 regler, forretningsgange, kontrol- og sikkerhedsforanstaltninger er  

 betryggende, herunder reglerne om sikkerhedsstillelse, misligholdelse m.v.
Til kapitel 20 Regnskab og revision Til § 73 Udgangspunktet er, at en clearingcentral skal følge bestemmelserne i  

 aktieselskabsloven og årsregnskabsloven.
Dog skal årsregnskabet og  

 årsberetningen indsendes til Finanstilsynet, der sender et eksemplar af  

 årsregnskabet og årsberetningen til Erhvervs- og Selskabsstyrelsen, jf. stk.  

 1.
For at give Finanstilsynet mulighed for at udføre tilsynet med centralen,  

 og herunder kontrollere at startkapitalen er intakt, kan der være behov for  

 at fastsætte regler om regnskabsaflæggelse, der supplerer årsregnskabslovens  

 regler.
Denne hjemmel er givet i stk. 2.
 Med stk. 3 er der givet Finanstilsynet mulighed for at bestemme, at  

 årsregnskabet skal udarbejdes på konsolideret basis.
Af reglerne vil det fremgå, at såfremt en clearingcentral etablerer et  

 datterselskab, der driver fondsbørsvirksomhed, skal datterselskabet opfylde  

 kravet om at have en startkapital på 40 mio. kr.
På konsolideret basis skal  

 koncernen imidlertid dog stadig kun opfylde kravet til moderselskabet, dvs.  

 de 40 mio. kr. som foreskrevet i § 62, stk. 2. Der henvises til bemærkninger  

 til forslagets § 19.
 Det tilsikres herved, at det samlede kapitalkrav er uforandret, hvadenten  

 den samlede virksomhed foregår i et selskab eller i en koncern.
Til kapitel 21 Nettingbestemmelser Formålet med forslaget er at styrke den danske finansielle infrastruktur  

 ved at mindske risikoen for, at problemer i enkelte institutioner spreder sig  

 gennem betalingssystemer og clearingcentraler m.v. til hele det finansielle  

 system med den konsekvens, at det finansielle system helt eller delvist  

 bryder sammen.
En række af de største danske betalingssystemer og  

 clearingcentraler benytter sig af at modregne (nette) transaktioner mellem to  

 eller flere parter.
Det gælder i dag for clearingen i Værdipapircentralen og  

 Garantifonden for Danske Optioner og Futures samt sumclearingen i Danmarks  

 Nationalbank, hvor detailbetalinger afregnes pengeinstitutterne imellem.
Mere  

 end 1 mio. transaktioner og tilsammen tocifrede milliardbeløb afvikles  

 dagligt i disse systemer.
Antallet af transaktioner og de beløbsmæssige  

 størrelser i disse systemer er imidlertid i fortsat vækst.
Internationalt gøres der i stigende grad brug af netting på de finansielle  

 markeder.
Sideløbende er der i mange lande etableret specifikke lovregler for  

 netting, f.eks. i USA, UK, Tyskland, Frankrig, Belgien og Holland.
I Danmark  

 befinder netting sig juridisk set i dag i en »grå zone«, når en af  

 deltagerne erklæres konkurs.
En afklaret retstilstand er nødvendig for den  

 danske finansielle infrastrukturs konkurrenceevne.
Ellers er der risiko for,  

 at f.eks. handel og efterfølgende afvikling af værdipapirer og afledte  

 finansielle instrumenter går uden om det danske finansielle marked.
En  

 lovregulering vil tillige sikre, at Danmark lever op til den internationale  

 norm på dette område udtrykt i de såkaldte »minimumsstandarder for  

 nettingsystemer« (Lamfalussystandarder), om at »nettingsystemer  

 skal have et velfunderet juridisk grundlag i alle relevante  

 retsområder«.
 Lovforslagets § 74 omhandler netting i betalingssystemer og  

 clearingcentraler, mens den mellem to parter aftalte bilaterale netting  

 reguleres i § 75.
De foreslåede bestemmelser kan indebære en fravigelse af konkurslovens  

 overordnede princip om lige behandling af konkursboets kreditorer.
Dette  

 hensyn bør imidlertid ikke i sig selv hindre anerkendelse af nettingaftaler,  

 idet andre og vægtige hensyn gør sig gældende.
Det kan således anføres, at  

 der knytter sig en overordnet samfundsmæssig interesse til, at den netting,  

 der finder sted mellem deltagerne på det finansielle marked, fungerer  

 effektivt og kan gennemføres, selv om en af deltagerne måtte blive erklæret  

 konkurs, eller såfremt der åbnes tvangsakkord, eller der anmeldes  

 betalingsstandsning.
 Ved anvendelse af betegnelsen »boet« i forslagets §§ 74 og 75  

 omfattes også betalingsstandsningsperioden, uagtet der ikke i forbindelse med  

 beskikkelse af tilsyn etableres et egentligt »bo«.
Til § 74 Bestemmelsen regulerer den netting, der finder sted i clearingcentraler og  

 betalingssystemer.
De sidstnævnte systemer skal afvikle over konti i Danmarks  

 Nationalbank.
Bestemmelsen finder således anvendelse for et begrænset område  

 inden for den finansielle sektor.
Med de nuværende systemer vil det f.eks.  

 være den netting, der foregår ved clearing og afvikling af henholdsvis  

 værdipapirer og afledte finansielle instrumenter, jf. lovforslagets § 60,  

 stk. 1 og 2, og bemærkninger hertil, samt den netting, der finder sted i  

 forbindelse med clearing af checks, dankorttransaktioner m.v., den såkaldte  

 sumclearing, der foregår i Danmarks Nationalbank.
 For så vidt angår netting i en clearingcentral indeholder bestemmelserne i  

 stk. 1 ikke et krav om, at parterne tillige skal være clearingdeltagere.  

 Hermed sikres, at netting finder anvendelse på direkte clearingdeltagere og  

 andre, der optræder i eget navn i nettingen, jf. § 66, stk. 1 analogt.
Af stk. 1 fremgår endvidere, at der skal være tale om modregning (netting)  

 af fordringer.
Netting omfatter både clearingen, dvs. opgørelsen af  

 forpligtelser og rettigheder, og afviklingen, dvs. opfyldelsen af  

 nettoforpligtelserne.
 Det fremgår endvidere, at netting kan finde sted, uanset at der ikke er  

 gensidighed, dvs. at fordringerne ikke består mellem de samme parter, og  

 uanset fordringernes beskaffenhed, dvs. at f.eks. værdipapirer og betaling  

 samt fordringer i forskellig valuta kan modregnes.
Med bestemmelsen er det sikret, at uanset en af parterne erklæres konkurs  

 eller kommer under betalingsstandsning eller tvangsakkord kan slutafregning  

 eller tilbageførsel finde sted for de før konkursen, betalingsstandsningen  

 eller tvangsakkorden anmeldte, men endnu ikke opfyldte fordringer, med  

 retsvirkning for boet og kreditorerne.
Som skæringstidspunkter anses  

 henholdsvis anmeldelse af betalingsstandsning, konkursdekretets afsigelse  

 eller åbning af tvangsakkord, jf. konkursloven.
Det afhænger af det enkelte system og aftalen herfor, hvilke regler der  

 skal gælde for netting i tilfælde af betalingsstandsning, tvangsakkord eller  

 konkurs.
Det må dog være en forudsætning, at det enkelte systems procedure  

 fastsættes entydigt i en nettingaftale.
Der kan ikke være tale om  

 diskretionære beføjelser for den enkelte clearingcentral eller det enkelte  

 betalingssystem eller for den enkelte part.
Det foreslås derfor, at  

 Finanstilsynet skal påse, om nettingaftalen indeholder objektive kriterier  

 for, under hvilke omstændigheder netting kan opfyldes i overensstemmelse med  

 aftalen henholdsvis tilbageføres (oprulles) i tilfælde af en parts  

 betalingsstandsning, tvangsakkord eller konkurs.
Det forudsættes, at der er  

 tale om standardaftaler, som den enkelte clearingcentral/betalingssystem  

 udarbejder og som tiltrædes af parterne.
Finanstilsynet vil derfor alene få  

 indsendt en eller ganske få aftaler fra clearingcentraler/betalingssystemer  

 samt eventuelle ændringer heri.
 En objektiv betingelse for gennemførelse af nettingen kunne eksempelvis  

 være, at den restfordring, der som følge af clearingen og afviklingen opstår  

 på den konkursramte part, er mindre end X kr.
 Da Finanstilsynet alene skal påse, om aftalen indeholder bestemmelser for  

 nettings anvendelse ved en parts betalingsstandsning, tvangsakkord eller  

 konkurs, vil eventuelle tvister mellem den enkelte part og  

 clearingcentralen/betalingssystemet falde uden for lovens anvendelsesområde.
Er betingelserne for anvendelse af § 74 opfyldt, betyder dette, at  

 nettingen i en clearingcentral eller et betalingssystem kan gennemføres, som  

 hvis konkurs, betalingsstandsning eller tvangsakkord ikke var indtrådt.  

 Nettingen omfatter de fordringer, der forud for konkursen,  

 betalingsstandsningen eller tvangsakkorden er anmeldt til systemet til  

 gennemførelse inden for den for systemet sædvanlige afviklingsperiode.
Der  

 kan være aftalt »Netting by close-out«, hvorved forstås, at endnu  

 ikke endelige clearede og afviklede fordringer vil skulle cleares og afvikles  

 i tilfælde af betalingsstandsning, konkurs eller tvangsakkord.
 En tilbageførsel indebærer, at den betalingsstandsnings-, tvangsakkords-  

 eller konkursramte part ikke omfattes af nettingen, således at de anmeldte  

 fordringer ikke opfyldes.
Ved konkursdekretets afsigelse mister skyldneren retten til at råde over  

 sin formue.
Efter konkursdekretets afsigelse tager boet stilling til, hvilke  

 af skyldnerens gensidigt bebyrdende aftaler det ønsker at indtræde i, jf.  

 konkurslovens § 55, stk. 1. Der er i dag tvivl om, hvorvidt denne ret for  

 boet kan anvendes i relation til endnu ikke opfyldte fordringer, således at  

 boet kan vælge kun at indtræde i de for boet fordelagtige aftaler og lade de  

 tabsgivende uopfyldte.
Med lovforslaget fjernes denne tvivl, således at boet  

 ikke længere kan vælge kun at indtræde i de fordelaglige aftaler  

 (»cherry picking«).
En anerkendelse af nettings juridiske holdbarhed som foreslået, indebærer  

 en fravigelse af konkurslovens princip om lige behandling af fordringshavere  

 i forbindelse med betalingsstandsning, tvangsakkord eller konkurs, idet den  

 modregning, der sker ved slutafregning, kan bevirke, at fordringer, der  

 ellers ville være simple dividendetagende krav i konkurs, opfyldes.
Dette kan  

 f.eks. ske i forbindelse med sumclearing i Danmarks Nationalbank, ved at  

 overførsler fra andre pengeinstitutter til et konkursramt pengeinstitut ikke  

 udbetales til konkursboet, men anvendes til hel eller delvis dækning af det  

 konkursramte pengeinstituts forpligtelser overfor andre deltagere i systemet.  

 Ved slutafregning menes både i §§ 74 og 75 den nettoopgørelse, der skal  

 foretages på skæringstidspunktet.
 Det er en betingelse for godkendelsen af en aftale med en udenlandsk  

 clearingcentral eller lignende udenlandsk institution, f.eks. den private  

 ECU-clearing (The Private ECU-Clearing and Settlement System), at aftalens  

 indhold svarer til de i stk. 1 opregnede betingelser, således at det enkelte  

 systems procedure er fastsat entydigt.
 Hermed imødegås de problemer danske kreditinstitutter kan få i forbindelse  

 med tilslutning til udenlandske centraler, da det ofte vil være et krav fra  

 disse centraler, at netting kan finde sted uanset betalingsstandsning,  

 konkurs eller tvangsakkord.
 I medfør af stk. 3 udfærdiger Finanstilsynet en liste over hvilke  

 systemer, bestemmelserne i stk. 1 finder anvendelse for.
 I opregningen skal medtages både danske og udenlandske systemer, såfremt  

 Finanstilsynet har udnyttet sin hjemmel efter stk. 2.
Til § 75 Lovforslagets § 75 omhandler udelukkende den netting, der er aftalt  

 bilateralt mellem to parter.
I dag indgås nettingaftaler i tillid til, at aftalerne har og får  

 retsvirkning i overensstemmelse med deres indhold.
Spørgsmålet om  

 holdbarheden af aftaler om sammenkobling af den anførte art, ses ikke at have  

 været forelagt domstolene.
Også i forhold til kontrahenter i andre lande er  

 der behov for en afklaring af dansk retstilstand.
I modsætning til § 74  

 finder bestemmelsen også anvendelse ved dødsfald.
Dette skyldes, at dele af  

 konkursloven finder anvendelse på et dødsbos behandling efter skiftelovens  

 kapitel 3.
Den foreslåede formulering af bestemmelsen medfører, at der mellem  

 parterne kan aftales enten modregning ved aftalt afvikling, eller modregning  

 ved en parts misligholdelse af de forpligtelser, der opstår ved samhandlen,  

 eller en kombination af disse elementer.
Såfremt det tillige fremgår af  

 aftalen, vil betalingsstandsning, tvangsakkord eller konkurs ikke være til  

 hinder for nettingens (slutafregningens) gennemførelse.
Forslaget præciserer således, at såkaldte bilaterale nettingaftaler får  

 retsvirkning også i tilfælde af betalingsstandsning, tvangsakkord eller  

 konkurs.
Nettingaftaler får således også retsvirkning i tilfælde af konkurs i  

 relation til boets mulige indtrædelsesret i en skyldners gensidigt bebyrdende  

 aftaler, jf. konkurslovens § 55, stk. 1. Såfremt parterne har indgået en  

 aftale om, at der skal ske netting i forbindelse med handel med værdipapirer  

 og valuta, uanset konkurs, afskæres boet fra at vælge kun at indtræde i de  

 gevinstgivende aftaler.
En aftale som den anførte er derfor bindende også for  

 konkursboet og kreditorerne.
Kurator er således afskåret fra at indtræde i  

 aftalen og må respektere, at slutafregning skal finde sted.
Såfremt det er aftalt, at netting skal finde sted, vil slutafregning  

 bevirke, at fordringshaveres eventuelle forpligtelser i henhold til aftalen  

 til at erlægge betaling til konkursboet alene vil bestå i en  

 nettoforpligtelse således, at der sker fradrag i fordringshavers  

 betalingsforpligtelser for skyldnerens modsatrettede betalingsforpligtelser i  

 henhold til aftalen, uanset om konkurslovens modregningsbetingelser i øvrigt  

 er opfyldt, herunder fordringernes beskaffenhed.
Hvis en sådan aftale ikke er  

 indgået, finder konkurslovens almindelige regler anvendelse.
Der er ikke med bestemmelsen tilsigtet en indskrænkning i den kreds, der  

 kan indgå aftaler om bilateral netting.
Den finder således anvendelse på alle  

 fysiske og juridiske personer.
Omfattet af bestemmelsen vil være aftaler om handel med værdipapirer,  

 herunder genkøbsforretninger med værdipapirer, børsnoterede  

 pengemarkedsinstrumenter og ikke-børsnoterede pengemarkedsinstrumenter, samt  

 handel med valuta, herunder valutaterminsforretninger.
Ved  

 genkøbsforretninger forstås spothandel kombineret med terminsforretninger.  

 Bestemmelsen får således navnlig betydning for ikke-kontantbaserede handler  

 såsom terminsforretninger, futures, optioner, herunder swaps, FRA's og andre  

 valuta- og pengemarkedsinstrumenter.
 Europa-Kommissionen har i november 1993, på baggrund af regler indført i  

 BIS-regi ved Baselaftalen, fremsat et direktivforslag om anerkendelse af  

 nettingaftaler ved beregning af solvenskravene for kreditinstitutter  

 (pengeinstitutter m.v.) på basis af nettokravet for finansielle instrumenter.  

 I direktivforslaget understreges det, at hovedkravet for tilsynsmæssige  

 anerkendelse af netting er, at det juridiske grundlag i relation til  

 modpartens konkurs er afklaret i alle relevante retsområder.
 Denne afklaring er med den foreslåede bestemmelse gennemført.
Til kapitel 22 Udstedelse og registrering af dematerialiserede værdipapirer Til § 76 En forudsætning for at opretholde det danske værdipapirmarkeds  

 konkurrenceevne er, at markedets institutioner får det fornødne råderum til  

 at tilpasse sig markedets skiftende vilkår.
I lighed med Københavns Fondsbørs  

 er det således hensigten, at Værdipapircentralens bestyrelse skal kunne  

 beslutte, at centralen omdannes til et aktieselskab, jf. forslagets kapitel  

 33 om omdannelse af markedets centrale institutioner.
Værdipapircentralen kan  

 herefter drive registreringsvirksomhed som en kommerciel virksomhed.  

 Omdannelsen indebærer, at Værdipapircentralen har mulighed for at fusionere  

 med en fondsbørs eller clearingcentral.
En sådan fusion kan skabe uligevægt i  

 markedet, idet eventuelle konkurrerende fondsbørser eller clearingcentraler  

 vil være nødt til at oprette forbindelser med deres konkurrent.  

 Værdipapircentralens monopol foreslås derfor ophævet, således at der bliver  

 adgang til at konkurrere på værdipapircentralområdet.
Enhver  

 værdipapircentral i Danmark skal operere i henhold til reglerne i kapitlerne  

 22-28 og vil bl.a. være omfattet af kravet om den decentrale struktur med  

 kontoførende institutter.
Opstår der flere centraler, vil de formentlig  

 skulle dække hver sit segment af værdipapirer.
De formueretlige regler i den gældende lov om en værdipapircentral,  

 herunder om retsvirkningerne ved registrering i §§ 8-16, er videreført  

 uændret i forslaget, jf. dog bemærkningerne til § 89, stk. 3, der ændrer  

 tidspunktet for indtrædelsen af retsvirkningerne ved registrering.
I det  

 omfang der er foretaget ændringer af bestemmelser, der er videreført i  

 forslaget, er der som udgangspunkt udelukkende tale om sproglige ændringer.  

 Der er således ikke sket forringelse af kontohavernes stilling ved  

 indarbejdelse af reglerne om registrering i lov om værdipapirhandel.
 I stk. 1 er det fastslået, at værdipapirer kan udstedes og omsættes i  

 ikke-fysisk form (dematerialiseret). Værdipapirer anses først som  

 fondsaktiver og dermed omfattet af reglerne i kapitlerne 22-28, når der er  

 tale om omsættelige dematerialiserede værdipapirer, der er registeret i en  

 værdipapircentral.
Dematerialiserede værdipapirer kan således udstedes og omsættes uden at  

 være omfattet af denne lovs bestemmelser om registrering.
Som eksempler på  

 dematerialiserede omsættelige værdipapirer, som efter forslaget fortsat vil  

 kunne udstedes og omsættes, uden der stilles krav om registring, kan nævnes  

 Danmarks Nationalbanks indskudsbeviser og bankcertifikatprogrammet.
I stk. 2 defineres fondsaktiver som dematerialiserede værdipapirer, der er  

 omsættelige.
Ved omsættelige værdipapirer forstås, at der er tale om  

 værdipapirer, der kan overdrages, uden at der ændres ved retsforholdet mellem  

 udstederen af værdipapiret og erhververen.
Det udelukker, at værdipapirer,  

 som hidtil er udstedt af Garantifonden for Danske Optioner og Futures,  

 omfattes af definitionen i stk. 2. Det udelukker dog ikke, at andre  

 værdipapirer, udstedt af Garantifonden kan registreres efter bestemmelsen i  

 stk. 4 i en værdipapircentral som fondsaktiver med retsvirkning efter §§  

 89-98. De af Garantifonden hidtil udstedte værdipapirer er at betragte som  

 finansielle kontrakter indgået mellem en udsteder eller en erhverver og  

 Garantifonden.
Det betyder, at en overdragelse heraf i princippet er en  

 indgåelse af en ny kontrakt mellem parterne.
 Det enkelte værdipapir (fondsaktiv) vil som hovedregel opstå gennem en  

 værdipapircentral via en aftale med udstederen.
Hensynet til det danske kapitalmarkeds konkurrenceevne har betydet, at det  

 ikke længere som efter § 1 i værdipapircentralloven er hensigtsmæssigt at  

 opretholde et generelt krav om registrering i Værdipapircentralen ved  

 værdipapirers optagelse til notering på en fondsbørs.
De seneste års  

 internationalisering af kapitalmarkederne har betydet, at det ligeledes ikke  

 er hensigtsmæssigt at opretholde sondringen mellem udenlandske og danske  

 værdipapirer.
Derfor ophæves det hidtidige krav om, at danske aktier og obligationer  

 m.v., der optages til notering på en dansk fondsbørs, skal udstedes igennem  

 en værdipapircentral.
Forslaget har til formål at skabe fleksibilitet med  

 hensyn til at indrette sig på fremtidige forhold, og gør det muligt at handle  

 værdipapirer, som er udstedt af danske udstedere på en dansk fondsbørs,  

 uanset at de måtte være udstedt i en udenlandsk registreringscentral eller  

 opstået på anden måde.
I stk. 3 defineres registrering som udstedelse af fondsaktiver og  

 indskrivning i et centralt register i en værdipapircentral af rettigheder  

 over disse.
Ved overdragelse af fondsaktiver indskrives disse på erhververens  

 konto i det centrale register i en værdipapircentral, og slettes på  

 overdragerens konto.
Begrænsede rettigheder som pant, udlæg m.v. indskrives  

 på den konto, hvor de pågældende fondsaktiver er registeret.
Efter stk. 4 kan bestyrelsen beslutte, at andre lignende værdipapirer kan  

 registreres som fondsaktiver.
Det er dog en forudsætning for registrering af  

 et værdipapir, at dette er teknisk foreneligt med en værdipapircentrals  

 systemer.
I stk. 5 foreslås, at Finanstilsynet i tvivlstilfælde kan bestemme, om der  

 foreligger registreringsvirksomhed.
Registrering, f.eks. efter lovens § 6,  

 stk. 3, kan få et omfang, så det må betragtes som registreringsvirksomhed i  

 lovens forstand.
Dette kan være tilfældet, hvis registreringsvirksomhed får et så stort  

 omfang og retter sig mod en så væsentlig del af markedet, at det må anses som  

 problematisk, at denne virksomhed ikke er omfattet af reglerne om  

 registrering.
Det kan være tilfældet, såfremt denne virksomhed omfatter et  

 bredt udsnit af omsættelige værdipapirer eller få værdipapirserier, der  

 omsættes i en bredere kreds af markedsdeltagere, herunder i forbindelse med  

 børsnotering heraf.
Udgangspunktet for denne afvejning er hensynet til  

 beskyttelse af investorernes rettigheder.
Til kapitel 23 Værdipapircentralers tilladelse og organisation Til § 77 Det foreslås i stk. 1, at registreringsvirksomhed alene må drives af  

 værdipapircentraler, der har opnået Finanstilsynets tilladelse hertil.
Efter  

 denne definition vil alene Værdipapircentralen være at betragte som en  

 værdipapircentral efter forslaget.
Betegnelsen »værdipapircentral«  

 er valgt, fordi dette begreb i markedets bevidsthed er indarbejdet som en  

 virksomhed, der forestår udstedelse og registrering af rettigheder over  

 værdipapirer (fondsaktiver).
Bestemmelserne i stk. 2 og 3 svarer til § 8 for fondsbørser, § 40 for  

 autoriserede markedspladser og § 62 for clearingcentraler.
Det betyder, at  

 værdipapircentraler er underlagt et virksomhedstilsyn i lighed med de øvrige  

 institutioner på det finansielle marked.
I stk. 3 og indirekte også i stk. 4 fastlægges de betingelser, der skal  

 være opfyldt for, at der kan opnås tilladelse til at drive virksomhed.
Da  

 Værdipapircentralen efter lov om en værdipapircentral blev oprettet som en  

 selvejende institution, kan det tillades, at centralen efter § 129, stk. 3, i  

 en overgangsperiode ikke skal opfylde kravet om at være et aktieselskab.
 Stk. 3, nr. 2, adskiller sig fra de tilsvarende bestemmelser for  

 fondsbørser, clearingcentraler og autoriserede markedspladser ved, at  

 værdipapircentraler tillige skal have et kapitalberedskab efter § 105.
 Før en tilladelse gives skal Finanstilsynet endvidere påse, at ansøgeren  

 kan varetage de særlige samfundsmæssige hensyn, som er knyttet til  

 registreringsvirksomhed, på betryggende vis.
 Finanstilsynets tilladelse til en central skal således bl.a. baseres på,  

 at der i vedtægterne er fastsat objektive, ikke diskriminerende krav til at  

 indgå tilslutningsaftaler.
Til § 78 I medfør af stk. 1 kan Finanstilsynet nægte tilladelse til at drive  

 virksomhed, hvis det skønnes, at et medlem af ledelsen ikke besidder den  

 fornødne erfaring og hæderlighed.
 Det foreslås i stk. 2, at Finanstilsynet senest 6 måneder efter  

 modtagelsen af en ansøgning skal træffe afgørelse om tilladelse.
Til § 79 I stk. 1 bestemmes, at enhver fysisk eller juridisk person, der erhverver  

 mindst 10 pct., af værdipapircentralens kapital eller stemmerettigheder eller  

 får mulighed for at udøve en betydelig indflydelse på forvaltningen af  

 værdipapircentralen, skal give Finanstilsynet underretning herom.
 Bestemmelsen svarer i store træk til bank- og sparekasselovens § 7b, og  

 kravet om oplysning af ejerforholdene stilles til ejere af centralen under  

 henvisning til den »offentlige« funktion, som en værdipapircentral  

 udøver i forbindelse med udstedelse og registrering af ejerrettigheder over  

 fondsaktiver.
I stk. 3 gives Finanstilsynet mulighed for at ophæve stemmeretten for en  

 kvalificeret kapitalandel, hvis ejer modvirker en forsvarlig drift af en  

 værdipapircentral, eller påbyde en værdipapircentral at følge bestemte  

 retningslinier.
Såfremt Finanstilsynet har ophævet stemmeretten, ses der på  

 selskabets generalforsamling bort fra denne kapitalandel ved opgørelsen af  

 den stemmeberettigede kapital.
Til kapitel 24 Værdipapircentralers virksomhed Til § 80 Det er i § 80 fastslået, at en værdipapircentrals bestyrelse har ansvaret  

 for, at registrering foregår på en hensigtsmæssig og betryggende måde.
Det  

 påhviler en værdipapircentral at fastsatte regler om registrering, som sikrer  

 alle berørte en ligelig behandling.
Reglerne skal godkendes af  

 Finanstilsynet.
I stk. 2 er det præciseret, at aktieselskabslovens § 56, stk. 5, finder  

 tilsvarende anvendelse.
Med forslaget sikres, at bestemmelsen om mindstekrav  

 til forretningsordenens indhold i børsnoterede selskaber også gælder for  

 værdipapircentraler.
 Bestemmelsen i stk. 3 svarer til forslagets § 17, stk. 3.
 § 80, stk. 4 og 5, er en videreførelse af § 32 i lov om en  

 værdipapircentral.
Det er fundet hensigtsmæssigt at overføre de tavshedspligtsbestemmelser,  

 der gælder for fondsbørser, autoriserede markedspladser og clearingcentraler  

 til værdipapircentraler.
Der henvises til bemærkningerne til § 18, stk. 1.
Til § 81 Det foreslås i stk. 1, at værdipapircentraler kan drive accessorisk  

 virksomhed.
Der tænkes her bl.a. på udvikling og drift af edb-systemer.
Anden  

 accessorisk virksomhed kan være aktiviteter, der er et naturligt led i  

 funktionen som værdipapircentral, som f.eks. clearingvirksomhed.  

 Finanstilsynet tillægges hjemmel til at træffe beslutning om, at den  

 accessoriske virksomhed skal drives i et andet selskab.
Beslutning herom  

 afhænger af den risiko, der er forbundet med de planlagte aktiviteter, samt  

 hvor forskellig fra centralens kerneområde de planlagte aktiviteter vurderes  

 at være.
I stk. 2 er det fastsat, at en værdipapircentral, der driver clearing- og  

 afviklingsvirksomhed, skal opfylde visse regler efter kapitlerne om clearing  

 og afvikling.
De regler, der finder anvendelse, er bestemmelserne om  

 tavshedspligt, tilslutning til en clearingcentral, måden clearingvirksomheden  

 skal foregå på, spekulationsforbud for direktører og andre ansatte, mulighed  

 for at føre kontantkonti, foranstalte långivning og låntagning samt  

 accessorisk virksomhed, indberetning til Finanstilsynet af overtrædelser af  

 regelsættet og bestemmelsen om automatisk lovmæssig panteret.
Derimod er der  

 ikke krav om yderligere indbetaling af aktiekapital.
I stk. 3 er det fastsat, at en værdipapircentral, der driver  

 børsvirksomhed, skal opfylde visse regler i kapitlerne om fondsbørser.
De  

 regler, som finder anvendelse, er bestemmelserne om adgang til fondsbørsen og  

 fondsbørsens virksomhed, pligt til at meddele Finanstilsynet  

 lovovertrædelser, tavshedspligt, reglerne om optagelse af værdipapirer til  

 notering, oplysningsforpligtelser, indberetning, misbrug af oplysninger og  

 overtagelsestilbud.
Derimod er der ikke krav om yderligere indbetaling af  

 aktiekapital.
 I stk. 4 er der fastsat regler om de betingelser, der finder anvendelse,  

 såfremt en værdipapircentral tillige driver virksomhed som autoriseret  

 markedsplads.
Bestemmelserne i stk. 2-4 finder kun anvendelse, hvis værdipapircentralen  

 driver de nævnte virksomheder i samme juridiske enhed.
Stiftes et nyt selskab  

 (datterselskab) til driften af sådan virksomhed, finder alle bestemmelserne i  

 kapitlerne for henholdsvis clearing-, børs- og autoriseret  

 markedspladsvirksomhed anvendelse for dette selskab.
I stk. 5 er det foreslået, at væsentlige aftaler med andre virksomheder,  

 dvs. aftaler af vidtrækkende betydning for registreringsvirksomheden, og som  

 vil kunne udsætte systemerne for risici, forudsætter Finanstilsynets  

 godkendelse.
Her tænkes f.eks. på aftaler med udenlandske værdipapir- og  

 clearingcentraler eller udenlandske depotbanker.
I stk. 6 foreslås, at Finanstilsynet skal godkende fusion mellem en  

 værdipapircentral og et andet selskab.
Der vil f.eks. kunne være tale om, at  

 centralen fusionerer med en fondsbørs eller en clearingcentral.  

 Aktieselskabslovens regler om fusion finder anvendelse på sådanne fusioner.
Til § 82 Bestemmelsen svarer bl.a. til § 16 for fondsbørser og § 69 for  

 clearingcentraler.
Bestemmelsen skal sikre, at Finanstilsynet bliver bekendt  

 med eventuelle overtrædelser af de gældende bestemmelser.
Til § 83 Bestemmelsen svarer til § 70, stk. 1, for clearingcentraler og definerer  

 den ansvarlige kapital i en værdipapircentral.
Begrebet ansvarlig kapital er  

 kendt fra bank- og sparekasseloven.
Ansvarlig kapital er dog har defineret  

 mere snævert end i bank- og sparekasseloven.
Til § 84 Udgangspunktet er, at en værdipapircentral skal følge bestemmelserne i  

 aktieselskabsloven og årsregnskabsloven.
Dog skal årsregnskabet og  

 årsberetningen indsendes til Finanstilsynet for at give tilsynet mulighed for  

 at udføre tilsyn med centralen, herunder at kontrollere, at kapitalen er  

 intakt.
Finanstilsynet sender et eksemplar af årsregnskabet og årsberetningen  

 til Erhvervs- og Selskabsstyrelsen.
 Efter stk. 2 kan Finanstilsynet fastsætte regler om systemrevision i en  

 værdipapircentral.
Til kapitel 25 Tilslutning til en værdipapircentral Til § 85 Det foreslås, at en værdipapircentral selv får ret til at føre konti og  

 foretage registreringer.
I denne funktion, er centralen i forhold til  

 Finanstilsynet underlagt de samme pligter som øvrige kontoførende  

 institutter, herunder om afgivelse af oplysninger til brug for tilsynet efter  

 denne lov.
 Forslaget skyldes bl.a. hensynet til sikkerheden i afviklingen, der gør  

 det ønskeligt, at en værdipapircentral kan føre en form for  

 »mellemkonto« med henblik på at få skabt et bedre grundlag for at  

 udvide samtidighedsprincippet i udvekslingen af ydelser til en større kreds.
 Formålet med forslaget er endvidere, at en værdipapircentral skal kunne  

 fungere som kontoførende institut for storkunder, jf. bestemmelsen i § 85,  

 stk. 2.
Af den gældende lov om en værdipapircentral fremgår det, at kontoførende  

 institutter »foretager registreringer« i Værdipapircentralen.
I  

 dette og efterfølgende kapitler er denne beskrivelse af kontoførende  

 institutters funktion ændret til »indrapportering til  

 registrering«.
Den ændrede formulering er en præcisering, men ikke en  

 ændring af de kontoførende institutters funktion og forpligtelser i  

 forbindelse med modtagelse og behandling af anmeldelser til registrering,  

 herunder prøvelse og indrapportering.
Der er ikke foretaget ændringer i adgangen til at indgå  

 tilslutningsaftaler med en værdipapircentral som kontoførende institutter  

 m.v.
Formuleringen indebærer, at pengeinstitutter, realkreditinstitutter og  

 børsmæglerselskaber, der har en koncession fra et EU-, EØS-land eller  

 tredjeland, der giver dem ret til at udøve virksomhed i Danmark, kan blive  

 kontoførende institutter en værdipapircentral.
For børsmæglerselskaber er det  

 dog en betingelse, at de har en tilladelse efter § 5, stk. 2, i lovforslaget  

 om fondsmæglerselskaber til at føre depoter.
Det unionsretlige princip om  

 gensidig anerkendelse af kreditinstitutter m.v., som har hjemsted i EU- og  

 EØS-landene, fremgår af de virksomhedslove, som regulerer de pågældende  

 virksomhedstyper, jf. således bank- og sparekasselovens § 6a, forslag til lov  

 om fondsmæglerselskaber § 6, realkreditlovens § 12 og lov om visse  

 kreditinstitutter § 2, stk. 4.
 Efter § 85, stk. 1, nr. 8, kan virksomheder, der foretager clearing og  

 afvikling af transaktioner med værdipapirer, herunder Garantifonden for  

 Danske Optioner og Futures, tilsluttes en værdipapircentral som kontoførende  

 institut.
Der er antagelig en gruppe af udenlandske og danske virksomheder, der ikke  

 vil finde tilslutning til en værdipapircentral, som kontoførende institut,  

 attraktiv.
Med denne tilslutningsform undergives de en række pligter efter  

 lovens kapitler 22-28 og regler udstedt i medfør heraf, herunder  

 administration af individuelle konti med modtagelse af anmeldelser, prøvelse  

 af anmeldelser og disses korrekte indrapportering til en værdipapircentral.
 For at imødekomme sådanne virksomheders behov og af hensyn til  

 værdipapircentralers konkurrenceevne er det fundet nødvendigt, at det gøres  

 muligt at blive tilsluttet en værdipapircentral med rettigheder og pligter,  

 der er begrænsede i forhold til de kontoførende institutters rettigheder og  

 pligter.
I henhold til den gældende værdipapircentrallovs § 19, stk. 2, har en  

 række institutionelle investorer samt Garantifonden for Danske Optioner og  

 Futures ret til at opnå status i systemet som storkunde.
Status som storkunde  

 giver mulighed for at indhente oplysninger i en værdipapircentral om egne  

 beholdninger samt gennem denne til de kontoførende institutter at overføre  

 meddelelser om salg.
Den gældende storkundeordning omfatter imidlertid kun en  

 meget begrænset kreds.
 For at imødekomme bl.a. danske og udenlandske institutionelle investorers  

 behov foreslås en udvidet storkunderegel i stk. 2. Bestemmelsen giver  

 mulighed for en begrænset tilslutning til en værdipapircentral som storkunde  

 med henblik på at indhente oplysninger direkte i en værdipapircentral  

 om egne konti, at overføre meddelelser om salg gennem en  

 værdipapircentral til de kontoførende institutter, samt at foretage  

 anmeldelse om registrering på egne konti direkte til en værdipapircentral.  

 Aftaler om tilslutning kan udformes med en eller flere af de tre angivne  

 faciliteter.
 Storkunder får mulighed for at benytte en værdipapircentral som  

 kontoførende institut for så vidt angår egne konti.
Ændringen berører ikke de nuværende storkunders adgang til at indhente  

 oplysninger direkte i en værdipapircentral om egne beholdninger samt overføre  

 meddelelser om salg gennem en værdipapircentral til de kontoførende  

 institutter.
Det forudsættes i lyset af ophævelsen af registreringsmonopolet,  

 at de nuværende storkunder uden problemer vil kunne opnå status som  

 storkunder med den udvidede ret, jf. forslaget til § 85, stk. 2, til at  

 foretage anmeldelse til registrering på egne konti direkte i en  

 værdipapircentral, der skal fungere som kontoførende institut.
Andre, f.eks.  

 nye arbejdsmarkedspensionsselskaber, som ikke i dag har storkunde status,  

 forudsættes også at kunne indgå en tilslutningsaftale som storkunder.
 Aftaler om tilslutning forudsættes i lighed med aftalerne om tilslutning  

 som kontoførende institut indgået i en standardkontrakt.
Til § 86 Udlandscentraler er i nogle lande organiseret som kreditinstitutter, der  

 specialiserer sig i depotvirksomhed.
Efter formuleringen i den nuværende  

 værdipapircentrallovs § 6a ville der ikke være hjemmel til, at sådanne kunne  

 indgå aftale med Værdipapircentralen om tilslutning, uagtet at de funktionelt  

 opererer som depotcentraler.
 Med den foreslåede bestemmelse har en værdipapircentral også mulighed for  

 at indgå tilslutningsaftale med depotbanker for bl.a. på denne måde at opnå  

 indirekte forbindelse med udlandscentraler, hvor udenlandsk lovgivning eller  

 andre forhold ikke giver mulighed for, at en værdipapircentral kan indgå  

 aftale om en direkte forbindelse med disse udlandscentraler.
 Udlandscentraler efter stk. 2 omfatter ligeledes udenlandske  

 værdipapircentraler og depotsteder.
Til §§ 87 og 88 Bestemmelserne er en videreførelse af §§ 6 b og 7 i lov om en  

 værdipapircentral.
 Den særlige definition af en fondshandler i § 6 b, stk. 2, er udgået, da  

 der i lovteksten ikke længere er behov for dette begreb til fastlæggelse af  

 retsvirkningstidspunktet for handler.
 Ligesom for kontoførende institutter er det i § 87, stk. 2, foreslået, at  

 storkunder skal indgå en tilslutningsaftale med en værdipapircentral for at  

 kunne udføre de funktioner, der er tillagt dem i § 85, stk. 2.
Til kapitel 26 Retsvirkninger af registrering m.v.
Til § 89 Stk. 1 og 2 er en videreførelse af de hidtil gældende bestemmelser i  

 værdipapircentrallovens § 8, stk. 1 og 2. Efter den hidtil gældende § 8, stk.  

 3, er hovedreglen, at retsvirkningstidspunktet for registreringer i  

 Værdipapircentralen er tidspunktet for anmeldelsen til det kontoførende  

 institut.
Som en undtagelse gælder, at retsvirkningerne for handler, dvs.  

 transaktioner, hvori en fondshandler er part og for transaktioner  

 indrapporteret af en udlandscentral, først indtræder på tidspunktet for den  

 endelige prøvelse i Værdipapircentralen.
Størstedelen af de indrapporterede  

 transaktioner er allerede i dag omfattet af undtagelsen.
 Clearingcentraler vil i medfør af lovforslagets § 85, stk. 1, nr. 8, have  

 adgang til at blive kontoførende institutter, der registrerer på vegne af en  

 værdipapircentral og med retsvirkning efter lovens §§ 89-98.
 En clearingcentral vil i forbindelse med sin clearingvirksomhed have et  

 stort behov for i en værdipapircentral at kunne indrapportere handler eller  

 overdragelser af fondsaktiver, i hvilken clearingcentralen ikke selv er part.
 Et tilsvarende behov kan opstå for andre kontoførende institutter, der  

 forestår udførelse af clearing og afvikling for tredjemand.
 Med formuleringen af § 8, stk. 3, og § 6 b, stk. 2, i den nugældende  

 værdipapircentrallov vil en sådan transaktion få retsvirkning fra tidspunktet  

 for anmeldelse til clearingcentralen, jf. § 8, stk. 3, 1. pkt., hvilket ikke  

 er hensigten, idet denne form for transaktioner ikke adskiller sig fra de  

 transaktioner, der i dag omfattes af § 8, stk. 3, 2. pkt.
 Transaktioner indrapporteret af en clearingcentral vil således også skulle  

 være omfattet af undtagelsen i den nugældende § 8, stk. 3, 2. pkt.  

 Undtagelsen vil i så tilfælde være gældende for det altdominerende flertal af  

 indrapporterede transaktioner både regnet i antal og i økonomisk størrelse.
»Prøvelsen« er et værdipapircentralretligt begreb og betyder, at  

 det undersøges i værdipapircentralen, om anmelderen er berettiget til at  

 anmelde rettigheder over denne konto, om de angivne fondsaktiver er til stede  

 på kontoen og om, der er registreret rettigheder, der er i konflikt med det  

 anmeldte osv.
Der sker herved ingen materiel prøvelse af det anmeldte.
 I konsekvens heraf foreslås, at en registrerings retsvirkning indtræder på  

 tidspunktet for den endelige prøvelse i en værdipapircentral.
 Herved lettes forståelsen af sammenhængen i reglerne, uden at der sker  

 nogen ændring i retsvirkningstidspunktet for det altdominerende flertal af  

 transaktioner.
Med henblik på at sikre, at retsvirkningen af en anmeldelse indtræder på  

 det rigtige tidspunkt, pålægges der i stk. 4 det kontoførende institut en  

 pligt til uden ophold at indrapportere modtagne anmeldelser til registrering  

 i en værdipapircentral.
Det betyder, at anmelder ved ekspeditionens  

 afslutning kan få en kvittering med angivelse af tidspunkt for den skete  

 indrapportering, såfremt han ønsker det.
Anmeldelsen indføres i et register i  

 en værdipapircentral svarende til tinglysningskontorets »dagbog«.  

 Ved indrapporteringen angives det, om anmeldelsen skal prøves umiddelbart  

 eller på et nærmere angivet senere tidspunkt.
Det første vil typisk være  

 tilfældet for kontohavers ensidige anmeldelser om pant, overdragelse som gave  

 eller lignende samt for anmeldelse af retsafgørelser (f.eks. udlæg). Det vil  

 f.eks. sige, at man straks kan få en kvittering for, at et fogedudlæg er  

 registreret i en værdipapircentral.
Prøvelse på et angivet senere tidspunkt  

 vil være det sædvanlige for værdipapirhandler m.v., hvor det  

 afviklingstidspunkt, der er aftalt mellem de involverede parter, er afgørende  

 for tidspunktet for prøvelsen og dermed retsvirkningen.
Systemet  

 kontrollerer, om der i værdipapircentralen findes registrerede rettigheder  

 eller forudgående anmeldelser, der er til hinder for registrering af den  

 pågældende anmeldelse.
Såfremt dette ikke er tilfældet, får anmeldelsen  

 retsvirkning fra tidspunktet for den endelige prøvelse.
Til § 90 § 90 er en videreførelse af den hidtil gældende bestemmelse i § 9 i lov om  

 en værdipapircentral.
Til § 91 Med den hidtil gældende bestemmelse om ændringsmeddelelser i  

 værdipapircentrallovens § 10 er det ikke muligt for Værdipapircentralen eller  

 de kontoførende institutter at efterkomme individuelle behov og ønsker om  

 forenkling eller reduktion af omkostningerne hos modtageren af meddelelsen.  

 Endvidere er det forbundet med meget store omkostninger at konstruere  

 systemer til at håndtere de gældende regler om ændringsmeddelelser.
Det er et krav, at der som minimum skal sendes en meddelelse de dage, hvor  

 der er sket ændringer i det registrerede på kontoen.
Værdipapircentralen  

 eller de kontoførende institutter har derfor ikke mulighed for at imødekomme  

 kunders ønske om, at meddelelse om ændringer for eksempel gives periodisk på  

 tilsvarende måde som bankers og sparekassers månedlige eller kvartalsvise  

 kontoudskrifter for pengekonti indeholdende bevægelser og slutsaldo i  

 perioden.
 Ændringen gør bestemmelsen mere fleksibel på disse punkter, jf. nedenfor.
 Den foreslåede bestemmelse ændrer ikke ved kontohavers og andre  

 rettighedshaveres fortsatte krav på at få meddelelse om registreringer på  

 konti i en værdipapircentral, hvor deres ret er registreret enten som  

 ejendomsret eller pant, umyndighed, udlæg eller anden rettighed.  

 Værdipapircentralen skal fortsat være i stand til at give meddelelse om en  

 rettigheds registrering og ændringer heri, herunder når registreringen  

 slettes, såfremt rettighedshaveren eller anmelderen ønsker dette.
Anmelder af ændringer på kontoen vil typisk være kontohaveren selv eller  

 en rettighedshaver, der anmelder sin ret over værdipapirer på kontohaverens  

 konto.
Kun i særlige situationer vil andre kunne afgive anmeldelser, f.eks.  

 fogden, der anmelder et udlæg over en beholdning til fordel for udlægshaver  

 (rettighedshaver). I sådanne situationer skal anmelderen tilsvarende have  

 meddelelse.
Med den foreslåede bestemmelse i stk. 2 er det fortsat en  

 værdipapircentral, der har ansvaret for meddelelsen.
Som med de gældende  

 bestemmelser er det muligt for en værdipapircentral og det kontoførende  

 institut at aftale, at det er instituttet, der på en værdipapircentrals vegne  

 forestår udsendelse af meddelelsen.
§ 10 i den hidtil gældende lov om en værdipapircentral indeholder  

 muligheder for, at information om registrering modtages på en anden måde end  

 ved ændringsmeddelelser, og at udsendelse af ændringsmeddelelser kan  

 undlades.
Advisering forud for registreringen kan træde i stedet for  

 ændringsmeddelelsen, og rettighedshaver kan i særlige tilfælde fravælge at  

 modtage ændringsmeddelelser.
Værdipapircentralen kan efter gældende ret i  

 enkelte situationer bestemme, at meddelelse ikke skal sendes, og  

 Finanstilsynet har en generel bemyndigelse til at fastsætte regler om, at der  

 i visse tilfælde ikke skal gives meddelelse.
Denne hjemmel er udnyttet i  

 registreringsbekendtgørelsen, der er udstedt i henhold til den gældende lov  

 om en værdipapircentral.
Det foreslåede stk. 3 forenkler bestemmelserne på dette område samtidig  

 med, at der indføres en mulighed for at informationsmodtagerne kan fravælge  

 ændringsmeddelelser i forbindelse med hver enkelt ændring og i stedet vælge  

 at få periodiske kontoudskrifter, som det kendes fra pengekonti.  

 Ændringsmeddelelser kan også fravælges helt eller delvist alt efter, hvilket  

 behov modtageren har.
Det skal på kontoen registreres, i hvilke situationer  

 ændringsmeddelelser er fravalgt.
Det vil efter forslaget alene være  

 rettighedshaveren og anmelderen, der kan fravælge ændringsmeddelelser.
Det  

 kontoførende institut har pligt til at informere kontohaveren om  

 valgmulighederne og om konsekvenserne af fravalg.
Med henblik på at sikre at  

 indformationsmodtagernes valgmuligheder ikke gøres illusoriske gennem et  

 kontoførende instituts kontobetingelser eller gebyrpolitik, er det hensigten,  

 at der i tilslutningsaftalen mellem et kontoførende institut og en  

 værdipapircentral skal fremgå, at et kontoførende institut ikke må betinge  

 oprettelsen af en konto af, at rettighedshaveren skal foretage visse valg  

 eller fravalg.
Et kontoførende institut må ligeledes ikke regulere  

 rettighedshaverens valg ved at pålægge visse meddelelser eller udskrifter et  

 særligt højt gebyr.
Såfremt dette sker, vil Finanstilsynet skride ind ved at  

 udnytte bemyndigelsen i § 88, stk. 2, til at fastsætte regler for  

 værdipapircentralers og kontoførende institutters adgang til at opkræve  

 gebyrer for forvaltningen af fondsaktiver og for registreringen af disse.
 I stk. 4 foreslås, at der kan fastsættes nærmere regler om meddelelser.  

 Bestemmnelsen giver bl.a. mulighed for, at det kan fastsættes, at meddelelsen  

 kan gives i en anden form end pr. brev, f.eks. som overførsel af elektroniske  

 data.
 Bestemmelsen gør det endvidere muligt at tage højde for en fremtidig  

 udvikling, hvor kunder selv tager initiativ til enten via telefon eller  

 hjemmecomputer at indhente oplysninger om deres konti på selvvalgte  

 tidspunkter.
Til §§ 92-94 Bestemmelserne er en videreførelse af de hidtil gældende bestemmelser i  

 lov om en værdipapircentral §§ 11-13.
Det bemærkes dog, at det i § 94, stk. 2, i forhold til den tilsvarende  

 bestemmelse i lov om en værdipapircentral § 13, stk. 2, er præciseret, at en  

 værdipapircentrals betalinger til de berettigede sker på udsteders vegne.
Der  

 er tale om en sproglig tydeliggørelse uden realitetsændring af bestemmelsen.
Til § 95 Stk. 1 og 2 er en videreførelse af de hidtil gældende bestemmelser i  

 værdipapircentrallovens § 13a, stk. 2 og 3, idet der dog er tale om en  

 sproglig ændring i stk. 1. Den hidtidige § 13 a, stk. 1, udgår, da den med  

 det foreslåede retsvirkningstidspunkt for handler er overflødig.
Den gældende § 13 a, stk. 3, blev oprindeligt indsat i lov om en  

 værdipapircentral med henblik på at skabe mulighed for en forvalterordning,  

 ofte betegnet »nominee-ordning«.
Efter aktieselskabslovens § 27  

 kræves overdragelse af navneaktier ikke ubetinget noteret i aktiebogen.  

 Indskrivningen af aktier i en andens navn er derfor selskabs- og  

 obligationsretligt lovligt for alle.
Det gav på daværende tidspunkt anledning  

 til tvivl om, hvorvidt Værdipapircentralen kunne registrere denne form for  

 fuldmagt.
»Nominee-ordningen« blev på baggrund heraf indført, for at  

 Værdipapircentralen kunne registrere indskrivning af aktier i en andens navn  

 end ejeren, således at en aktionær ikke behøver at give sig til kende i  

 forhold til registreringssystemet.
Det vil forsat være således, at et andet  

 navn end ejerens kan anføres ved registreringen.
Nominee-ordningen betyder  

 ikke, at meddelelsespligten efter aktieselskabslovens § 28 a-c bortfalder.
 Der har været tvivl om, hvorvidt der inden for rammerne af § 13 a, stk. 3,  

 var mulighed for at etablere en »samlekonto«, det vil sige en  

 konto, hvorpå flere personers værdipapirbeholdninger er registreret.
Formålet med ændringen af bestemmelsen er, at det af loven klart fremgår,  

 at der i et værdipapircentralsystem kan etableres samlekonti, og at dette  

 tydeligt skal angives ved registrering på kontoen således, at der sker en  

 »tydelig flagning« af, om der er tale om samlekonti eller  

 individuelle konti med nominee.
Der kan således forsat registreres  

 »nominee« for individuelle konti med indskrivning af værdipapirer i  

 en andens navn end ejerens.
 Ændringen er et led i bestræbelserne på at sikre ejere af fondsaktiver,  

 der er registreret på en samlekonto, en bedre retsstilling over for  

 kontohavers kreditorer i tilfælde af kontohaverens konkurs.
 Kravene til kontoførende institutter, der anvender en samlekonto, fremgår  

 af forslagets § 6.
Til §§ 96-98 Bestemmelserne er en videreførelse af §§ 14-16 i lov om en  

 værdipapircentral.
Der er dog foretaget den ændring, at de to bestemmelser om udslettelse af  

 rettigheder, der hidtil har været at finde i hver sin paragraf (§ 15, stk. 2,  

 og § 16, stk. 1), nu er samlet i § 98. Der er ikke herved sket nogen  

 realitetsændring.
Det er fortsat et vilkår for den udslettelse af  

 rettigheder, som en værdipapircentral ifølge § 98, stk. 1, kan gennemføre, at  

 der er tale om rettigheder, der »åbenbart er ophørt«. § 98, stk. 2,  

 vedrører rettigheder, der »må antages at have mistet deres betydning,  

 eller rettigheder, som er over 20 år gamle, og som sandsynligvis er ophørt,  

 eller hvortil der efter al sandsynlighed ikke findes nogen berettiget.«.
Til kapitel 27 Kontoudskrifter Til § 99 Bestemmelsen er en viderførelse af §§ 18-20 vedrørende kontoudskrifter i  

 lov om en værdipapircentral.
Til kapitel 28 Klage og erstatning Til §§ 100-102 Bestemmelserne er en uændret videreførsel af §§ 23-25 i lov om en  

 værdipapircentral.
Til § 103 Værdipapircentralen er ifølge den hidtil gældende § 17 i  

 værdipapircentralloven »erstatningspligtig for tab som følge af fejl i  

 forbindelse med registrering, ændring eller udslettelse af rettigheder på  

 konti i Værdipapircentralen eller udbetalinger herfra, selv om fejlen er  

 hændelig«.
Dette betegnes ofte som Værdipapircentralens objektive ansvar.  

 Erstatningsansvaret i den hidtil gældende § 17 er en udvidelse af dansk rets  

 almindelige erstatningsregler, der bygger på culpa.
De almindelige  

 erstatningsregler omfatter i modsætning til værdipapircentrallovens § 17 ikke  

 tab i forbindelse med hændelige fejl, hvilket dog ikke i praksis har den  

 store betydning på grund af en skærpet culpa-fortolkning ved  

 professionsudøvelse.
Det bemærkes, at værdipapircentraler ud over det  

 objektive ansvar tillige er underkastet dansk rets almindelige  

 erstatningsregler, hvilket har betydning i forhold til de foreslåede  

 beløbsbegrænsninger for erstatninger.
 Da det på grund af værdipapircentralsystemets decentrale struktur er de  

 kontoførende institutter, der udfører en række af de aktiviteter, der er  

 forbundet med registreringen, er fejl begået i de kontoførende institutter  

 også omfattet af det objektive ansvar.
Det særlige ansvar er et supplement til dansk erstatningsrets almindelige  

 regler.
For kontohaverne indebærer det særlige ansvar en række fordele,  

 hvoraf de vigtigste er, at man også får erstatning for hændelige fejl og den  

 processuelle fordel, der ligger i, at man ikke skal gennem retssager for at  

 bevise, at der er handlet culpøst.
Det objektive ansvar efter den nugældende § 17 for fejl i forbindelse med  

 registreringen kan teoretisk udløse meget store erstatninger, som  

 Værdipapircentralen i kraft af den nuværende formulering af § 21 kan opkræve  

 hos de kontoførende institutter og udstederne af værdipapirer.
Det betyder i  

 den gældende ordning, at samtlige deltagere hæfter solidarisk med hele deres  

 kapital.
Det bemærkes, at der aldrig er gjort brug af den solidariske  

 hæftelsesordning i praksis.
Når der i lov om en værdipapircentral foreskrives et objektivt ansvar, er  

 en af begrundelserne, at der er tale om fejl, som den enkelte rettighedshaver  

 stort set ikke har indflydelse på eller kan bevise.
Bestemmelsen blev  

 udformet i 1980, hvor det tillige var væsentligt at skabe tryghed ved  

 overgangen fra fysiske til dematerialiserede værdipapirer.
Situationen er i  

 dag anderledes på flere måder.
 For det første er værdipapirhandlen i stigende grad blevet  

 internationaliseret, hvilket har bevirket, at institutionerne på det danske  

 finansielle marked, herunder Værdipapircentralen, får udenlandske  

 markedsdeltagere, som er med til at sikre en tilstrækkelig konkurrenceevne  

 fremover.
 For det andet er der i den finansielle sektor sket en generelt øget  

 fokusering på risici i forhold til andre markedsdeltagere, hvilket på  

 fælleseuropæisk plan er fulgt op med krav om mere omfattende  

 kapitaldækningsregler for markedsdeltagerne.
Det foreslås, at der i § 103 foretages en adskillelse af  

 erstatningsansvaret mellem de kontoførende institutter og en  

 værdipapircentral, således at værdipapircentralernes ansvar fremover alene  

 omfatter egne fejl og anonyme fejl, dvs. fejl der ikke kan henføres til et  

 bestemt kontoførende institut.
De kontoførende institutter vil være ansvarlig  

 for egne fejl.
Efter stk. 2 kan den rettighedshaver, der som følge af bestemmelsen i §  

 92, 2. pkt., ikke erhverver eller mister sin ret over fondsaktiver, kræve det  

 lidte tab erstattet af den pågældende værdipapircentral.
Dette er en ændring  

 i forhold til den gældende § 17 i lov om en værdipapircentral, der bygger på  

 det fra tinglysningen kendte princip om umiddelbart identificerbare  

 grundstykker.
For fondsaktiver - der ikke er individualiserede og ofte indgår  

 i lange og komplicerede kæder af overdragelser - er det ikke altid muligt  

 entydigt at fastslå, hos hvilke af de mange mulige erhververe den specifikke  

 beholdning er endt.
Den ændrede formulering tager højde for dette ved at  

 muliggøre en erstatning til den skadelidte, hvor tilbageførsel ikke er mulig.
Der indføres en beløbsbegrænsning på 500 mio. kr. for det objektive ansvar  

 for tab, der er en følge af samme fejl.
En tilsvarende begrænsning gælder  

 ikke, såfremt de ifaldes erstatningsansvar efter dansk rets almindelige  

 erstatningsregler, der gælder ved siden af det særlige objektive ansvar.
De ændrede ansvarsregler gør det nødvendigt at indføre en skillelinie  

 mellem en værdipapircentral og de enkelte kontoførende institutter, så det  

 entydigt kan afgøres, hvor en eventuel fejl er indtruffet.
Denne sondring går  

 ud på, at alt, der indrapporteres til en værdipapircentral samt de  

 forudgående ekspeditioner, henhører under det kontoførende instituts ansvar,  

 mens de processer, der foretages i værdipapircentraler indtil afsendelse af  

 »produktdata« til det kontoførende institut, er  

 værdipapircentralens ansvar.
Til § 104 Som et led i en klarere ansvarsfordeling gøres et kontoførende institut  

 direkte ansvarlig for egne fejl, også selv om de er hændelige.
Dette  

 indebærer en afskaffelse af det hidtidige solidariske ansvar for fejl begået  

 i kontoførende institutter, der i sidste ende hidtil har påhvilet alle  

 centraldeltagere.
Der henvises til bemærkningerne til § 103 og § 105.
Ligesom det gælder for fejl begået i en værdipapircentral, indføres en  

 beløbsbegrænsning af det objektive ansvar på 500 mio. kr. pr. fejl.
Såfremt  

 et dansk kontoførende instituts kapital ikke rækker til at dække denne  

 erstatningspligt, hæfter de øvrige danske kontoførende institutter, som har  

 indgået en tilslutningsaftale med den pågældende værdipapircentral,  

 solidarisk for udbetaling af den resterende erstatning, dog højst op til 500  

 mio. kr.
Der er i stk. 5 pålagt de danske kontoførende institutter indbyrdes at  

 indgå en aftale om, hvorledes det solidariske ansvar fordeles og om  

 udbetaling af erstatningsbeløb.
Aftalen kan bl.a. indeholde vilkår om  

 opsigelse, udtræden og om hæftelsens ophør.
Finanstilsynet skal godkende  

 aftalen.
 Efter stk. 6 gives der udenlandske kontoførende institutter mulighed for  

 at tilslutte sig ordningen i stk. 4 og 5.
 Udlandscentraler er ikke omfattet af § 104.
Til § 105 Det foreslås, at en værdipapircentrals samlede kapitalberedskab til enhver  

 tid skal være på 1 mia. kr.
Ved kapitalberedskab forstås en  

 værdipapircentrals egenkapital plus summen af de hæftelser, som skal  

 tilvejebringes af de kontoførende institutter, jf § 85, stk. 1.
Denne hæftelse på 1 mia. kr. er den øvre grænse for centraldeltagernes  

 hæftelse for en værdipapircentrals forpligtelser generelt, herunder også for  

 en værdipapircentrals egne fejl og for fejl, der ikke kan henføres til et  

 kontoførende institut eller en udlandscentral.
Såfremt kapitalberedskabet  

 udhules, skal det suppleres op af de kontoførende institutter, der fortsat  

 ønsker at være tilsluttet værdipapircentralsystemet.
Ved at sætte en grænse for kapitalberedskabet opnås, at hæftelsen herfor  

 kan kapitaldækkes, og risikoen bedømmes i det enkelte institut.
Såfremt en  

 virksomhed ikke længere ønsker at være tilsluttet som kontoførende institut,  

 bortfalder virksomhedens hæftelse for tab for skader, der indtræffer efter  

 det tidspunkt, hvor virksomhedens udtrædelse er endelig.
Det foreslås, at forpligtelsen til at stille kapital til rådighed kan  

 opfyldes ved at påtage sig en hæftelse.
De nærmere regler herfor skal  

 fastsættes i en værdipapircentrals vedtægter, der skal godkendes af  

 Finanstilsynet, jf. forslagets § 77, stk. 4.
 Garantier udstedt efter § 105 er stempelfrie.
Det skønnes ufornødent fortsat at have en lovbestemmelse, der alene  

 fastslår, at udgifterne til en værdipapircentrals drift skal finansieres  

 gennem gebyrer på centralens ydelser.
Beslutninger om, hvorledes udgifterne  

 til en værdipapircentrals drift skal dækkes, er af kommerciel karakter, og  

 bør træffes af centralens bestyrelse.
Til kapitel 29 Fondsrådet Til § 106 Der etableres et Fondsråd.
Rådet skal medvirke til at skabe optimale  

 rammer for værdipapirhandlen, herunder at handlen med værdipapirer finder  

 sted på en rimelig og redelig måde under hensyntagen til investorbeskyttelse,  

 hensynet til en effektiv formidling af kapital til udsteder, hensynet til at  

 clearingvirksomhed foregår på en betryggende måde og hensynet til  

 værdipapirhandlens kommercielle vilkår i konkurrence med værdipapirmarkeder i  

 andre lande.
Fondsrådet skal endvidere medvirke til, at bl.a. fondsbørser og  

 clearingcentraler reelt er åbne for udlændinge og opfylder internationale  

 standarder.
Det er børsreformens målsætning, at der bevares et værdipapirmarked i  

 København, der kan fastholde og videreudvikle en markedsinfrastruktur, som  

 kan betjene investorer og låntagere og tilføre virksomheder egenkapital  

 mindst lige så effektivt som i andre lande.
Markedet skal kunne betjene både  

 store og små udbydere og investorer.
Markedet skal kunne tilbyde en bred  

 vifte af værdipapirer og tilhørende finansielle tjenesteydelser, således at  

 værdipapirmarkedet kan opfylde differentierede og sofistikerede krav hos  

 privatkunder, investorer og udstedere af værdipapirer.
Fondsrådet skal virke  

 for, at den egentlige og væsentligste prisdannelse på danske børsnoterede  

 værdipapirer finder sted med henblik på at sikre effektive  

 finansieringsmuligheder for danske udstedere af værdipapirer og investorer.  

 Det er derfor afgørende, at det danske børsmarkeds konkurrenceevne forbedres,  

 da moderne teknologi og frie kapitalbevægelser indebærer, at handlen uden  

 nævneværdige omkostninger kan føres til udlandet.
Det danske børssystem skal være attraktivt for både danske og udenlandske  

 handlere, udstedere og investorer.
Dette kræver, at de danske børser og  

 clearingcentraler sikres gunstige rammebetingelser, så de kan være  

 handlekraftige og markedsorienterede.
Det er endvidere af afgørende  

 betydning, at særlig dansk regulering, der adskiller sig markant fra  

 internationale standarder, og som udgør en barriere for systemernes  

 udvikling, undgås, da sådanne særlige forhold vil virke hæmmende på børsernes  

 konkurrenceevne og dermed kan være en hindring for målsætningen med  

 børsreformen.
 Ved udnyttelse af de kompetencer som i lovforslaget er tillagt Fondsrådet,  

 skal Rådet virke for, at niveauet for investorbeskyttelse er  

 tilfredsstillende og betryggende samt virke for fair og ligelig behandling af  

 markedsdeltagerne.
Fondsrådet består af 10 medlemmer, som udnævnes af erhvervsministeren.
Af  

 hensyn til Fondsrådets opgave er det i stk. 2 bestemt, at de pågældende  

 medlemmer skal have økonomisk eller juridisk indsigt og indsigt i  

 værdipapirmarkedets funktion.
For at undgå, at der opstår  

 habilitetsproblemer, er det endvidere bestemt, at medlemmer ikke tillige kan  

 være medlem af ledelsen i en fondsbørs, en autoriseret markedsplads, en  

 clearingcentral, en værdipapircentral, en autoriseret pengemarkedsmægler-  

 eller en værdipapirmæglervirksomhed.
Formanden skal i sit virke være uafhængig og repræsentere generelle  

 samfundsmæssige interesser.
De øvrige 9 medlemmer udpeges efter indstilling.  

 Danmarks Nationalbank indstiller et medlem, de institutionelle investorer og  

 de handelsberettigede virksomheder indstiller hver tre medlemmer,  

 obligationsudstederne og aktieudstederne hver et medlem, jf. stk. 3.
 Fondsrådets sekretariatsfunktion varetages af Finanstilsynet, hvorved  

 Tilsynets enhedskarakter bevares, og der gøres brug af Finanstilsynets øvrige  

 ekspertise og faciliteter.
 Dette indbærer, at Fondsrådet er en del af den offentlige forvaltning og  

 at forvaltningsretlige principper skal finde anvendelse for Rådet, ligesom  

 Rådet er underkastet kontrol af Folketingets ombudsmand.
Fondsrådets regler vil blive udstedt som bekendtgørelser.
Disse vil blive  

 offentliggjort i Lovtidende.
Med stk. 4 er der givet erhvervsministeren hjemmel til at fastsætte  

 Fondsrådets forretningsorden.
Det vil heraf fremgå, at formandens stemme skal  

 være afgørende i tilfælde af stemmelighed.
Til kapitel 30 Tilsyn Til § 107 Formålet med forslaget til lov om værdipapirhandel har været dels at  

 gennemføre en liberalisering af reglerne i relation til den regulerede del af  

 værdipapirmarkedet, dels at lovregulere inden for områder, der ikke tidligere  

 har været lovreguleret.
 De ikke tidligere lovregulerede områder drejer sig om handel med  

 værdipapirer, herunder unoterede værdipapirer, pengemarkedsmæglere, clearing  

 og afvikling af transaktioner med værdipapirer, netting m.v.
En konsekvens af liberaliseringen er, at tilsynet med markedet og dets  

 institutioner styrkes.
For at sikre opretholdelse af enhedstilsynet på det  

 finansielle område er det med bestemmelsen i stk. 1 foreslået, at  

 Finanstilsynet fører tilsyn med overholdelsen af loven, herunder tilsyn i sin  

 egenskab af sekretariat for Fondsrådet.
 Med henvisningen i stk. 2 til bank- og sparekasselovens § 49, stk. 3, og §  

 50, stk. 4, foreslås det dels, at Finanstilsynet og Fondsrådet udarbejder en  

 årlig beretning om institutternes virksomhed, og dels at erhvervsministeren  

 kan tillade, at der i særlige tilfælde anvendes fremmed bistand ved  

 undersøgelser.
Henvisningen til § 50 b betyder en overførelse af bank- og  

 sparekasselovens tavshedspligtsbestemmelser på Fondsrådets og Finanstilsynets  

 tilsyn efter denne lov.
De samme regler gælder på forsikringsområdet og  

 realkreditområdet.
 Bestemmelsen fastslår som hovedprincip, at de ansatte i Finanstilsynet og  

 Fondsrådet og eksperter, der handler eller har handlet på deres vegne er  

 forpligtede til at hemmeligholde, hvad de gennem deres virksomhed bliver  

 vidende om. § 50 b indeholder dog en række undtagelser om, hvornår fortrolige  

 oplysninger kan videregives.
I lovforslag nr.
L 160 om lov om en indskydergarantifond, der blev fremsat  

 den 25. januar 1995 er der foreslået en ændring af § 50 b, stk. 2, med  

 indsættelse af et nyt nr. 10, således at Folketingets stående udvalg i  

 særlige tilfælde kan få fortrolige oplysninger.
 Med henvisning til § 51 foreslås begræsninger i de i Finanstilsynet og  

 Fondsrådet ansattes mulighed for at deltage i erhvervsvirksomhed m.v.
 Der gælder for værdipapircentraler særlige regler om tavshedspligt, jf.  

 forslagets § 80, stk. 4, og den gældende lov om en værdipapircentral § 32.
Til § 108 Som i andre love på det finansielle område er det fundet hensigtsmæssigt  

 at fastsætte bestemmelser om, at udgifterne ved tilsynet afholdes af de  

 virksomheder, der er under tilsyn.
Der er tale om såvel udgifterne for  

 Finanstilsynet som for Fondsrådet.
Bidragene er tillagt udpantningsret.
Til § 109 Bestemmelsen svarer delvist til § 35, stk. 1, nr. 1 og 4 i nugældende lov  

 om Københavns Fondsbørs, der omfatter Københavns Fondsbørs og  

 børsmæglerselskaber.
Tilsynet med værdipapirhandlernes forretningsgange m.v.  

 skal ses som et supplement til tilsynet efter virksomhedslovene.
Med børsreformen er der lagt vægt på, at virksomhed som  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere drives effektivt og betryggende på  

 et forretningsmæssigt grundlag.
Derfor skal virksomhederne have mulighed for  

 hurtigt at tilpasse sig skiftende markedsforhold, idet det først og fremmest  

 er et ledelsesansvar, at lovens regler overholdes.
På den anden side skal  

 Finanstilsynet have mulighed for at gribe ind, når de nævnte virksomheders  

 regler, forretningsgange, kontrol- og sikkerhedsforanstaltninger ikke er  

 betryggende og i overensstemmelse med loven og bestemmelser fastsat i medfør  

 heraf.
 På denne måde får virksomhederne større ansvar og bevægelsesfrihed, mens  

 Finanstilsynets beføjelser i højere grad bliver skønsmæssige.
Til § 110 Bestemmelsens stk. 1 svarer til den nuværende fondsbørslovs § 35, stk. 3,  

 idet stk. 1 dog omfatter alle virksomheder under tilsyn, dog med den  

 begrænsning, der følger af § 80, stk. 4.
Med stk. 2 får Finanstilsynet muligheder for med hjemmel i loven at  

 indhente oplysninger fra andre fysiske og juridiske personer end nævnt i stk.  

 1. Bestemmelsen tænkes bl.a. anvendt i forbindelse med Finanstilsynets  

 behandling af spørgsmål om en given virksomhed er omfattet af denne lov,  

 f.eks. udøvelse af børsvirksomhed eller clearingvirksomhed, uden at det  

 pågældende selskab har indhentet Finanstilsynets tilladelse til at udøve  

 denne form for virksomhed.
Bestemmelsen anvendes endvidere ved  

 Finanstilsynets undersøgelser af om loven overholdes.
Der er behov for denne  

 bestemmelse f.eks. ved undersøgelse af sager om insiderhandel, ved mistanke  

 om markedsmanipulation, uredelighed i forbindelse med værdipapirhandel og  

 overtrædelse af bestemmelserne om anmeldelse af besiddelsen af store  

 aktieposter samt indløsningspligt og sager om overtagelsestilbud.  

 Bestemmelsen svarer til konkurrencelovens § 6.
I medfør af Rådets direktiv 88/627/EØF af 12. december 1988 om  

 offentliggørelse af oplysninger ved erhvervelse og afhændelse af en betydelig  

 andel i et børsnoteret selskab eller insiderhandel har Danmark forpligtet sig  

 til at samarbejde med andre EU-landes kompetente myndigheder om overholdelse  

 af direktiverne.
Der bør derfor være hjemmel til, at Finanstilsynet på  

 begæring af tilsynsmyndighederne i andre EU-lande eller lande, der er indgået  

 samarbejdsaftaler med, indhenter oplysninger fra enhver, der må formodes ikke  

 at overholde direktivernes bestemmelser om anmeldelse af besiddelse af store  

 aktieposter eller insiderhandel.
Med den foreslåede bestemmelse har  

 Finanstilsynet fået mulighed for at yde assistance til tilsynsmyndigheder  

 såvel inden for som uden for EØS-samarbejdet, når der er indgået en  

 samarbejdsaftale.
Bestemmelsen i stk. 4 skal ses i overensstemmelse hermed.
Stk. 5 svarer til fondsbørslovens § 35 a, stk. 2, idet der gives mulighed  

 for at indhente oplysninger, herunder i elektronisk form, fra offentlige  

 myndigheder.
Der tænkes særligt på oplysninger fra det centrale  

 personregister og SE-registret.
 Stk. 6 svarer til fondsbørslovens § 35, stk. 4, dog således at stk. 6  

 omfatter fondsbørser, autoriserede markedspladser, clearingcentraler,  

 værdipapircentraler, kontoførende institutter, pengemarkedsmæglere,  

 værdipapirmæglere og værdipapirhandlere.
Til § 111 Bestemmelsen svarer delvis til § 43, stk. 2 og 3, i den nugældende  

 fondsbørslov.
I stk. 1 er der givet mulighed for at indbringe afgørelser  

 truffet af Finanstilsynet eller Fondsrådet som 1. instans for  

 Erhvervsministeriets Erhvervsankenævn, dog ikke Finanstilsynets pålæg efter §  

 110 og sager der er indbragt for Fondsrådet i henhold til § 111, stk. 2.
Det er fundet rimeligt at tillægge Fondsrådet kompetence til at være  

 ankeinstans over for de afgørelser, som fondsbørser, clearingcentraler,  

 værdipapircentraler og autoriserede markedspladser træffer over for  

 værdipapirhandlere, udstedere, investorer og clearingdeltagere, jf. stk. 2.  

 Som en sag af vidtrækkende betydning kan nævnes afslag på en ansøgning om  

 tilslutning til en fondsbørs eller clearingcentral eller ophævelse af  

 medlemskabet.
Det samme gælder f.eks. en fondsbørs' afvisning af at optage et  

 værdipapir til notering, eller hvis en fondsbørs nægter at godkende et  

 prospekt, eller hvis en fondsbørs træffer beslutning om, at et værdipapir  

 skal slettes.
 Der er givet mulighed for, at anken kan tillægges opsættende virkning,  

 desuagtet at visse sager, f.eks. inden for clearingområdet allerede må  

 forventes at være gennemført og derfor ikke kan tillægges opsættende  

 virkning.
 I stk. 4 er det foreslået, at en værdipapircentrals afgørelser vedrørende  

 registreringer m.v. og Klageafdelingens afgørelser ikke kan indbringes efter  

 § 111, stk. 1-3, men i stedet indbringes efter § 102.
Til § 112 Med bestemmelsen får Finanstilsynet mulighed for at fastsætte, at  

 værdipapirhandlere, fondsbørser, clearingcentraler, værdipapircentraler,  

 kontoførende institutter, autoriserede markedspladser, autoriserede  

 pengemarkedsmæglere og værdipapirmæglere skal udarbejde materiale, der kan  

 anvendes til statistiske formål.
Bestemmelsen implementerer ISD's art. 19.  

 Der er med bestemmelsen givet Finanstilsynet mulighed for at indkræve  

 statistiske oplysninger, herunder kan Finanstilsynet pålægge selskaber  

 omfattet af ISD at indberette valutastatistik til Danmarks Nationalbank.
Efter stk. 2 kan Danmarks Statistik også indhente oplysninger som nævnt i  

 stk. 1 med henblik på udarbejdelse af statistik.
For at sikre, at de af stk.  

 1 og 2 omfattede selskaber og institutioner ikke skal indberette de samme  

 oplysninger til to forskellige myndigheder forudsættes indhentelse af disse  

 oplysninger koordineret, jf. § 1, stk. 3, i lov om Danmarks Statistik.
De to  

 myndigheder varetager forskellige opgaver og har derfor forskellige  

 interesser med hensyn til indhentelse af oplysninger til statistiske formål.
Til § 113 Bestemmelsen svarer til den nugældende § 27 i lov om en værdipapircentral.
Til § 114 Bestemmelsen svarer til den nugældende § 29 i lov om en værdipapircentral,  

 dog således, at storkundebegrebet er udtaget af stk. 2 og stk. 3.
Til kapitel 31 Inddragelse af tilladelse Til § 115 Bestemmelsen svarer til bank- og sparekasselovens § 43, stk. 1. Det  

 foreslås, at Finanstilsynet kan fratage en fondsbørs, en autoriseret  

 markedsplads, en clearingcentral, en værdipapircentral, en autoriseret  

 pengemarkedsmægler eller en værdipapirmægler retten til at drive virksomhed  

 efter loven, hvis de groft eller gentagne gange tilsidesætter deres  

 forpligtelser efter loven eller regler fastsat i medfør af loven eller pålæg  

 i henhold til § 116, stk. 3, eller såfremt ledelsen ikke er »fit and  

 proper«, jf. stk. 1, nr. 4 eller undlader at påbegynde virksomheden  

 inden 12 måneder efter tilladelsen, eller ikke udøver virksomhed i en  

 6-måneders periode.
Finanstilsynet kan ligeledes fratage et kontoførende  

 institut retten til at virke i henhold til § 85 og § 99, stk. 2, såfremt det  

 kontoførende institut groft tilsidesætter sine forpligtelser m.v.
Bestemmelserne fastlægger, at fondsbørser, clearingcentraler og  

 værdipapircentraler altid skal have en ansvarlig kapital på 40 mio. kr.  

 Bestemmelserne svarer helt til bank- og sparekasselovens § 44 a, stk. 1.  

 Såfremt den ansvarlige kapital falder under 40 mio. kr., kan Finanstilsynet  

 fastsætte en frist for, hvornår den manglende kapital skal være tilvejebragt.  

 Det samme gælder, hvis en værdipapircentrals kapitalberedskab, jf. § 105,  

 stk. 1, falder under 1 mia. kr.
Såfremt det forekommer udsigtsløst, kan  

 Finanstilsynet i stedet straks inddrage tilladelsen.
Det samme finder  

 anvendelse på autoriserede markedspladser, autoriserede pengemarkedsmæglere  

 og værdipapirmæglere, såfremt disse ikke opfylder de relevante kapitalkrav.
Autoriserede pengemarkedsmæglere og værdipapirmæglere, der ikke er  

 omfattet af § 51, stk. 3, skal alene opfylde aktieselskabslovens minimumskrav  

 på for tiden 500.000 kr.
Såfremt egenkapitalen ikke mindst udgør dette beløb,  

 kan Finanstilsynet fastsætte en frist til retablering eller straks inddrage  

 tilladelsen til at udøve virksomhed.
 Bestemmelserne gælder også for de efter kapitel 33 omdannede selskaber.
Til kapitel 32 Straffebestemmelser m.v.
Til § 116 Forslaget til kapitel 32 om straffebestemmelser er i hovedtræk en  

 videreførelse af kapitel 13 i den gældende fondsbørslov.
 De i forhold til den gældende lov foretagne ændringer er en konsekvens af  

 udvidelsen af det regulerede område.
§§ 46 og 47 i lov om Københavns Fondsbørs er ikke videreført i forslaget,  

 idet Finanstilsynet i overensstemmelse med de almindelige forvaltningsretlige  

 regler gennemfører en skriftlig og i nogle tilfælde mundtlig forhandling,  

 forinden der træffes afgørelse i en given sag.
Der er således ikke behov for  

 de nævnte bestemmelser.
Tilsvarende bestemmelser forefindes heller ikke i  

 bank- og sparekasseloven.
 Strafansvaret ifølge fondsbørslovens § 44, stk. 1, forældes efter 2 år,  

 regnet fra den dag, da den strafbare virksomhed eller undladelse er ophørt.  

 jf. straffelovens § 93, stk. 1, nr. 1, og § 94, stk. 1.
Det har vist sig, at overtrædelser af fondsbørslovens bestemmelser i nogle  

 tilfælde først opdages på så sent et tidspunkt, at strafansvaret er forældet,  

 eller det ikke er muligt at gennemføre undersøgelse og efterforskning af  

 overtrædelserne, inden forældelsen indtræder.
Det gælder f.eks. overtrædelse  

 af reglerne om indberetningspligten for fondshandlere,  

 oplysningsforpligtelser for udstedere og udstedernes indberetningspligt  

 vedrørende erhvervelse og afhændelse af egne aktier.
 Det foreslåes derfor at forlænge forældelsesfristen i stk. 1 til 5 år,  

 svarende til bank- og sparekasselovens § 54, stk. 8.
Til § 117 Bestemmelsen svarer til § 44 a i lov om Københavns Fondsbørs, der  

 tilsigter at fastsætte en strafferamme, der svarer til straffen for  

 overtrædelser af en række formueforbrydelser i straffeloven, som insidersager  

 har betydelig lighed med.
Til § 118 Bestemmelsen svarer til fondsbørslovens § 45 og skal medvirke til at  

 Finanstilsynets krav i henhold til loven kan gennemtvinges, hvis det ikke  

 sker af frivillighedens vej.
Til § 119 Med forslaget til § 119 overføres bank- og sparekasselovens  

 strafbestemmelser om overtrædelse af tavshedspligten og afgivelse af urigtige  

 eller vildledende oplysninger, således at de også gælder for fondsbørser,  

 autoriserede markedspladser, clearingcentraler, værdipapircentraler,  

 autoriserede pengemarkedsmæglere, værdipapirmæglere eller kontoførende  

 institutter.
Til kapitel 33 Omdannelsesbestemmelser Til § 120 Formålet med lovforslaget er at skabe lovhjemmel for, at henholdsvis  

 Københavns Fondsbørs, Værdipapircentralen og Garantifonden for Danske  

 Optioner og Futures kan ændre selskabsretlig organisationsform ved at omdanne  

 sig fra fonde til aktieselskaber.
Omdannelsen foreslås at kunne ske på følgende to måder: Modellen i § 121,  

 hvor der etableres en erhvervsdrivende fond, der får overdraget aktier, som  

 modsvarer værdien af fondens reserver på omdannelsestidspunktet, eller den  

 anden model i § 124, hvor fondens reserver indskydes som en bunden  

 fondsreserve i et eller flere aktieselskaber.
Med § 127 gives der også  

 mulighed for at kombinere de to modeller.
De to grundmodeller for omdannelse  

 svarer til, hvad der gælder for sparekassers omdannelse, jf. bank- og  

 sparekasselovens §§ 52 c-52 j.
Siden gennemførelsen af lovgivningen for  

 omdannelse af sparekasser er aktieselskabsloven blevet tilpasset med regler  

 for spaltning, jf. aktieselskabsloven § 136. Disse regler er indarbejdet i  

 nedenstående omdannelsesbestemmelser.
Til § 121 Lovforslaget åbner mulighed for, at de i § 120 nævnte fonde kan træffe  

 beslutning om, at fonden eller fondene skal fusionere med et aktieselskab  

 efter reglerne om fusion i aktieselskabslovens §§ 134-134 i, eller spaltes  

 til et eller flere aktieselskaber efter reglerne om spaltning i  

 aktieselskabslovens § 136, der henviser til aktieselskabslovens §§ 134-134 i.
 I modsætning til, hvad der gælder i aktieselskabslovens § 136, kan  

 spaltning i lovforslaget ikke ske ved delvis overdragelse af aktiver og gæld  

 til et eller flere aktieselskaber.
 Ved at anvende aktieselskabslovens regler om fusion og spaltning,  

 hvorefter fondens eller fondenes aktiver og gæld som helhed overdrages til et  

 eller flere bestående aktieselskaber, opnås, at omdannelsen kan ske uden  

 likvidation, og at den oprindelige drift videreføres indenfor rammerne af  

 aktieselskaberne med ophør af fonden.
 For at sikre, at fondens reserver fortsat anvendes til børs-, clearing-  

 eller registreringsvirksomhed, alt efter hvilken af de i § 120 nævnte fonde  

 der er tale om, foreslås det, at der i forbindelse med fondens fusion med  

 eller spaltning til et eller flere aktieselskaber oprettes en  

 erhvervsdrivende fond, der får overdraget aktier i aktieselskaberne svarende  

 til fondens reserver.
 I det tilfælde, hvor de i § 120 nævnte fonde samtidig har overdraget  

 aktiver og gæld til samme aktieselskab(er), kan de nystiftede fonde, hvis  

 dette ønskes, sammenlægges med fondsmyndighedens godkendelse.
Erhvervsdrivende fonde er omfattet af lov om erhvervsdrivende fonde.
Når  

 en fond ved omdannelse efter lovforslaget opdeles i en fond og et eller flere  

 aktieselskaber undergives alle virksomheder en erhvervsøkonomisk regulering,  

 henholdsvis lov om erhvervsdrivende fonde, aktieselskabsloven og den i  

 forslaget omhandlede lov.
De i § 120 nævnte fondes hovedformål i dag er at drive børs-, clearing-  

 eller registreringsvirksomhed.
Aktieselskabets eller aktieselskabernes og  

 fondens formål bliver tilsammen at videreføre denne virksomhed.
Efter lov om erhvervsdrivende fonde vil en fond kunne have til formål  

 udelukkende at opretholde og videreføre en eller flere virksomheder.
Der  

 kræves ikke noget eksternt uddelingsformål.
 Fonden vil som følge af sit formål kunne geninvestere eventuelt udbetalt  

 udbytte som ny aktiekapital i aktieselskabet eller varetage anden tilknyttet  

 virksomhed.
 I vedtægten sikres, at de i fonden opbyggede reserver anvendes til samme  

 eller lignende formål, hvis hovedformålet konsolidering af børs-, clearing-  

 eller registreringsvirksomheden måtte ophøre.
Ved forslagets stk. 2 tilsigtes at åbne mulighed for en mere smidig  

 omdannelse, enten i tilfælde, hvor en af de i § 120 nævnte fonde har benyttet  

 sig af omdannelse efter stk. 1, eller hvor et andet aktieselskab har opnået  

 tilladelse til at drive virksomhed efter loven.
Den i § 120 nævnte fond kan  

 fusionere med et aktieselskab eller spaltes til flere aktieselskaber, der  

 allerede driver virksomhed efter lovens § 8 eller § 62 eller § 77.
 Ved denne model opnås, at der ikke stilles krav om, at en i § 120 nævnt  

 fond ved beslutning om omdannelse skal overdrage aktiver og gæld til et eller  

 flere af selv samme fond ejede eller oprettede aktieselskaber.
Det forudsættes herved, at der i det eller de pågældende aktieselskaber er  

 truffet beslutning om aktiekapitaludvidelse uden fortegningsret for de  

 tidligere aktionærer.
Denne aktieudvidelse (retningsbestemt emission)  

 tilsigter at vederlægge den ved omdannelsen efter stk. 2 nystiftede fond for  

 overdragelse af fondens aktiver efter fradrag af gæld til aktieselskabet.
 Fonden kan således efterfølgende indskyde sin kapital i eksempelvis et  

 aktieselskab, hvori en af de i § 120 nævnte fonde allerede har indskudt sin  

 kapital.
Hvis fonden vælger denne løsning, kan den nystiftede fond sammenlægges med  

 den allerede stiftede fond.
Efter lov om erhvervsdrivende fonde kræver denne  

 beslutning fondsmyndighedens tilladelse.
Med stk. 3 gives der endvidere mulighed for, at aktierne i det eller de  

 nye aktieselskaber kan overdrages til den eksisterende fond, i stedet for som  

 i stk. 1 og 2 til en nystiftet fond.
Dette svarer til den model, der blev  

 anvendt ved omdannelsen af realkreditinstitutter, jf. realkreditlovens  

 kapitel 12. Det er en betingelse for at anvende denne mulighed, at fondens  

 vedtægter giver mulighed herfor.
Det majoritetskrav, der stilles til beslutningen om omdannelse efter stk.  

 1-3, svarer til det krav, der stilles, når der skal vedtages væsentlige  

 beslutninger i øvrigt i de i § 120 nævnte fonde.
Majoritetskravet fremgår  

 således af de gældende vedtægter for Værdipapircentralen eller Garantifonden  

 for Danske Optioner og Futures eller af forretningsordenen for Københavns  

 Fondsbørs.
 Af stk. 4 fremgår endvidere, at der skal udarbejdes en  

 aktionæroverenskomst, der skal godkendes af erhvervsministeren.
Af stk. 5 fremgår det, at den fortsættende fond anses for erhvervsdrivende  

 efter lov om erhvervsdrivende fonde.
Ved den fortsættende fond forstås såvel  

 nystiftede fonde efter § 121, stk. 1, 2. pkt. og § 121, stk. 2, 2. pkt. samt  

 en evt. fortsættende fond efter § 121, stk. 1, 3. pkt. og § 121, stk. 2, 3.  

 pkt.
Desuden omfattes den eksisterende fond efter § 121, stk. 3.
Til § 122 Aktieselskabslovens fusions- og spaltningsregler i kapitel 15 omfatter  

 alene fusion og spaltning mellem aktieselskaber.
Ved udtrykkelig at gøre  

 disse regler anvendelige med de fornødne ændringer på fusion eller spaltning  

 mellem en fond og et eller flere aktieselskaber fastslås princippet om  

 universalsuccession, det vil sige, at aktieselskabet eller aktieselskaberne  

 indtræder i fondens rettigheder og forpligtelser uden debitorskifte i  

 traditionel forstand.
Bestemmelserne i stk. 2 og stk. 3 er konsekvensændringer som følge af, at  

 der gælder særlige regnskabsregler for aktieselskaber, der har tilladelse til  

 at drive virksomhed efter lovforslaget.
Stk. 4 fastslår, at Finanstilsynet  

 skal godkende omdannelsen.
De i § 121, stk. 5, omtalte fonde anses herefter  

 for erhvervsdrivende efter lov om erhvervsdrivende fonde.
Til § 123 I bestemmelsen foreslås, at de oprettede fonde hver ledes af en bestyrelse  

 på mindst 5 medlemmer.
 I lov om erhvervsdrivende fonde foreskrives det, at en erhvervsdrivende  

 fond ledes af en bestyrelse, der udover de bestyrelsesmedlemmer, der vælges  

 efter de i aktieselskabslovens fastsatte regler om medarbejderes valg af  

 bestyrelsesmedlemmer, består af mindst 3 medlemmer.
 Kravet om 5 bestyrelsesmedlemmer er indsat ud fra tilsvarende  

 betragtninger, som i lovforslagets § 17 begrunder kravet om 5  

 bestyrelsesmedlemmer i en fondsbørs.
 Det følger af det almindelige fondsbegreb i henhold til lov om  

 erhvervsdrivende fonde, at en fond skal have en selvstændig ledelse, hvilket  

 almindeligvis anses for opfyldt, såfremt mindst et af  

 fondsbestyrelsesmedlemmerne er uvildig og uafhængig i forhold til stifter af  

 fonden.
 Det følger endvidere af de almindelige regler om  

 koncernmedarbejderrepræsentation i lov om erhvervsdrivende fonde, at  

 fondsbestyrelsen suppleres med medarbejdervalgte bestyrelsesmedlemmer, hvis  

 fonden er en moderfond.
 Bortset fra reglerne om medarbejderrepræsentation og kravet om mindst 5  

 bestyrelsesmedlemmer bestemmes antallet herefter af fondens  

 vedtægtsbestemmelse herom efter § 7 i lov om erhvervsdrivende fonde.
I stk. 2 fastlægges en hovedregel for valget af bestyrelsen i den  

 fortsættende fond.
Et flertal af medlemmerne udpeges af det ved omdannelsen  

 oprettede aktieselskabs bestyrelse.
Dette flertal skal tillige være medlem af  

 aktieselskabets bestyrelse.
Med denne bestemmelse sikres, at de omdannede  

 institutioner får en handlekraftig ledelse uden interessemodsætninger mellem  

 fonden og aktieselskabet.
Der findes en tilsvarende bestemmelse i bank- og  

 sparekasselovens § 52 e, stk. 2, vedrørende sparekassers omdannelse.
I stk. 3 fastslås, at hovedreglen om bestyrelsens sammensætning kan finde  

 anvendelse, hvis fonden i forbindelse med omdannelsen erhverver aktier i et  

 enkelt aktieselskab.
Såfremt fonden erhverver aktier i flere aktieselskaber,  

 fastsættes bestyrelsens sammensætning i fondens vedtægter under hensyntagen  

 til dette.
Til § 124 Ved lovforslaget skabes endvidere en anden mulighed for omdannelse af de  

 i § 120 nævnte fonde til aktieselskaber uden etablering af en fond.
 Ved fusion mellem en af de nævnte fonde, og et af fonden oprettet eller  

 ejet aktieselskab, eller ved spaltning til flere af fonden oprettede eller  

 ejede aktieselskaber, indskydes fondens reserver som en bunden fondsreserve i  

 et eller flere aktieselskaber.
 Tilsvarende er der mulighed for, at flere af de i § 120 nævnte fonde  

 samtidig kan overdrage aktiver og passiver til samme aktieselskab(er),  

 således at fondenes fondsreserver sammenlægges i et eller flere  

 aktieselskaber.
 I tilfælde hvor fonden overdrager sine aktiver og passiver til flere  

 aktieselskaber (spaltning), giver lovforslaget mulighed for, at der kun i det  

 ene aktieselskab er indskudt fondsreserve.
Dette betyder, at fondsreserverne ikke nødvendigvis skal overdrages  

 forholdsmæssigt til aktieselskaberne.
Betingelsen for at undlade en  

 forholdsmæssig overdragelse er, at de overdragne aktivers værdi svarer til  

 eller overstiger værdien af den overdragne gæld.
 I lovforslagets stk. 2 gives mulighed for en mere smidig omdannelse i  

 tilfælde, hvor en af de i § 120 nævnte fonde har anvendt omdannelsesmodellen  

 efter stk. 1, eller hvor et andet aktieselskab driver virksomhed efter lovens  

 § 8 eller § 62 eller § 77.
 Modellen har den fordel, at fonden kan indskyde sin kapital i et eller  

 flere aktieselskaber, der allerede er oprettet, og hermed sammenlægge sine  

 aktiviteter med aktieselskabernes aktiviteter.
 Reserverne i fonden skal enten smeltes sammen med den i forvejen bundne  

 fondsreserve, der opstod ved omdannelsen af den første fond efter stk. 1  

 eller indkapsles som en bunden fondsreserve i et aktieselskab, der har opnået  

 tilladelse til at drive virksomhed efter loven.
Til § 125 Fondsreserven i aktieselskabet vil ikke kunne anvendes til  

 udbyttebetaling, men kan benyttes til dækning af underskud, hvis de frie  

 reserver ikke slår til.
 Hvis aktieselskabet senere indgår aftale om fusion uden at være det  

 overtagende selskab eller ønsker at spaltes til flere aktieselskaber, vil  

 fusionen eller spaltningen være betinget af, at fondsreserven overtages af et  

 fortsættende aktieselskab på samme vilkår, som gjaldt ved omdannelsen.
Fondsreserven hæfter som nævnt for underskud, når de frie reserver er  

 opbrugt, det vil sige forud for aktiekapitalen og overkursfonden.
Dette  

 gælder kun så længe aktieselskabet driver virksomhed.
Hvis aktionærerne  

 beslutter sig for at opløse aktieselskabet, eller i tilfælde af konkurs, vil  

 fondsreserven skulle udloddes til lignende eller samme formål, som reserven  

 hidtil har være anvendt til, forud for såvel de øvrige reserver som  

 aktiekapitalen.
Dette betyder, at fondsreserven fortsat vil kunne anvendes  

 til støtte af aktieselskaber, der driver børs-, clearing- eller  

 registreringsvirksomhed efter lovforslaget.
Der skal i  

 omdannelsesbeslutningen træffes nærmere afgørelse herom.
Til § 126 Fondsreserven opskrives med en henlæggelse på 10 pct. af den del af  

 aktieselskabets overskud, der ikke medgår til dækning af underskud fra  

 tidligere år.
På sigt må det forventes, at fondsreserven udgør en stadig  

 mindre del af aktieselskabets samlede reserver, og der er indsat en  

 overgrænse for den årlige opskrivning, der ikke må overstige en forrentning  

 svarende til den af skatteministeren fastsatte mindsterente efter skat.
Til § 127 Med stk. 1 bliver det muligt at gennemføre en omdannelse ved kombination  

 af de to grundmodeller beskrevet i §§ 121 og 124. Herved åbnes der mulighed  

 for, at den akkumulerede formue i de eksisterende fonde kan videreføres  

 delvist som aktiekapital i en fortsættende fond og delvist som bunden reserve  

 i et eller flere aktieselskaber med tilladelse til at udøve børs-, clearing-  

 eller registreringsvirksomhed.
Som i §§ 121 og 124 kan fondene i § 120 indskyde aktiver, gæld og bunden  

 fondsreserve i et eller flere aktieselskaber.
For hvert aktieselskab oprettet  

 efter stk. 1 vil det gælde, at aktier svarende til værdien af de modtagne  

 aktiver med fradrag af de modtagne passiver, dvs. gæld og bunden  

 fondsreserve, overdrages til en fortsættende fond.
 Den fortsættende fond kan enten være nystiftet, jf. § 121 stk. 1 og 2,  

 eller være den eksisterende fond, jf. § 121, stk. 3, men anses i begge  

 situationer som en erhvervsdrivende fond, omfattet af lov om erhvervsdrivende  

 fonde.
 I stk. 2 gøres regelsættet for omdannelse ved hjælp af grundmodellerne  

 gældende for den kombinerede omdannelse efter stk. 1 med de nødvendige  

 tilpasninger.
Til kapitel 34 Ændring af forskellige skatte- og afgiftslove Som et centralt element i børsreformen indgår, at den lovgivningsmæssige  

 fastfrysning af værdipapirmarkedets institutioner ophæves.
Det skal fremover  

 således være markedet, der afgør, hvor mange og hvilke institutioner, der  

 skal findes på værdipapirmarkedet.
 For at undgå konkurrenceforvridning skal der også på det skattemæssige  

 område skabes ligestilling både indbyrdes mellem de enkelte børser m.v. og på  

 tværs mellem de forskellige institutioner.
 En sådan skattemæssig ligestilling indebærer, at de 3 fonde (Københavns  

 Fondsbørs, Værdipapircentralen og Garantifonden for Danske Optioner og  

 Futures) skal være skattepligtige efter de almindelige regler for finansiel  

 virksomhed.
Bestemmelserne i kapitel 34 har på den baggrund for det første til formål  

 at indføre skattepligt analogt med, hvad der gælder for et aktieselskab, for  

 Københavns Fondsbørs, Værdipapircentralen og Garantifonden for Danske  

 Optioner og Futures.
Dette sker ved en særlig hjemmel i selskabsskattelovens  

 § 1. Efter bestemmelsen er skattepligten således uafhængig af fondens  

 selskabsretlige status på det tidspunkt, hvor skattepligten indtræder.
 Bestemmelserne har for det andet til formål at ændre fusionsskattelovens  

 regler således, at omdannelse af Københavns Fondsbørs, Værdipapircentralen og  

 Garantifonden for Danske Optioner og Futures til et aktieselskab ikke udløser  

 avancebeskatning af aktiverne i den indskydende fond.
Efter gældende skatteregler har omdannelse af en fond til et aktieselskab  

 skattemæssige konsekvenser for den indskydende fond, idet omdannelsen - i det  

 omfang fonden er skattepligtig - udløser skat af genvundne afskrivninger og  

 af avancer efter f. eks. kursgevinstloven, ejendomsavancebeskatningsloven og  

 aktieavancebeskatningsloven.
Dette gælder også i det tilfælde, hvor den  

 indskydende fond som foreslået er gjort selskabsskattepligtig efter en særlig  

 regel i selskabsskatteloven.
Efter fusionsskattelovens almindelige regler succederer det modtagende  

 selskab i de indskydende selskabers skattemæssige stilling.
Det foreslås, at  

 disse regler også skal finde anvendelse ved omdannelse af de 3 fonde til et  

 aktieselskab.
 Det modtagende aktieselskab vil være skattepligtig efter  

 selskabsskattelovens almindelige regler.
Efter de foreslåede regler i § 121 kan den eksisterende fond opløses uden  

 likvidation ved overdragelse af alle aktiver og al gæld til et eller flere af  

 fonden ejede eller oprettede aktieselskaber eller et eller flere andre  

 aktieselskaber, og vederlag svarende til forskellen mellem værdien af de  

 indskudte aktiver fratrukket gælden overdrages til en nystiftet fond i form  

 af aktier i et eller flere aktieselskaber.
Omdannelse kan også ske ved, at  

 aktierne i aktieselskabet overdrages til den eksisterende fond.
Efter de foreslåede regler i § 124 kan fonden ligeledes beslutte, at  

 fonden opløses uden likvidation ved overdragelse af aktiver og passiver til  

 et af fonden ejet eller oprettet aktieselskab eller et andet aktieselskab,  

 der har tilladelse til at drive virksomhed efter reglerne i lovforslaget.
I  

 aktieselskabet oprettes en bunden fondsreserve svarende til værdien af de  

 indskudte aktiver efter fradrag af fondens indskudte gæld.
Efter § 125 kan  

 fondsreserven kun anvendes til dækning af underskud, der ikke dækkes af  

 beløb, der kan anvendes til udbytte i aktieselskabet.
I forbindelse med sparekassernes adgang til omdannelse til aktieselskaber  

 i 1988 blev der skabt mulighed for, at sparekassens reserver kunne indskydes  

 som en bunden sparekassereserve i sparekasseaktieselskabet.
I lovforslaget  

 foreslås mulighed for at indskyde en bunden fondsreserve i det modtagende  

 selskab ved omdannelsen af de 3 fonde til et aktieselskab svarende til den  

 mulighed, der i 1988 blev for at oprette en bunden sparekassereserve.
 Lovforslagets § 127 giver mulighed for at kombinere de 2 modeller i  

 lovforslagets § 121 og § 124.
 Efter skattelovgivningens almindelige regler er udgangspunktet, at det  

 modtagende selskab vil være skattepligtig af en sådan modtaget bunden  

 reserve, idet det modtagende selskab ikke yder vederlag herfor.
 Der er imidlertid bindinger på reservens anvendelsesmuligheder, idet den  

 bundne fondsreserve kun kan anvendes til dækning af underskud og først på  

 dette tidspunkt herved komme aktionærerne til gode.
 Det lægges til grund, at det ved gennemførelsen af reglerne for  

 sparekassers omdannelse i 1988 har været lovgivers hensigt, at en bunden  

 sparekassereserve, der oprettes i det modtagende sparekasseaktieselskab, ikke  

 skulle beskattes.
 Det findes rimeligt, at en bunden fondsreserve, som efter lovforslaget kan  

 oprettes ved omdannelsen af de 3 fonde, undergives en skattemæssig behandling  

 svarende til den, som har været tilsigtet for en bunden sparekassereserve.
Det foreslås derfor, at det modtagende aktieselskab ikke skal beskattes af  

 den bundne fondsreserve.
Efter lovforslaget vil den bundne fondsreserve ikke  

 blive beskattet hos det modtagende aktieselskab, hverken når den oprettes,  

 eller når den måtte blive anvendt efter sit formål, dvs. at den anvendes til  

 underskudsdækning.
Der sker således ingen beskatning af den bundne  

 fondsreserve hverken på tidspunktet for oprettelsen eller anvendelsen.
Som nævnt ovenfor lægges det til grund, at det har været lovgivers  

 hensigt, at der ikke skulle ske beskatning af en bunden sparekassereserve i  

 det modtagende sparekasseaktieselskab.
Med lovforslaget sker der således en  

 lovfæstelse af de skattepolitiske intentioner.
 Det foreslås endvidere at fritage en række dokumenter, der oprettes i  

 forbindelse med afvikling af det lagdelte clearing- og afviklingssystem, for  

 stempelafgift.
Der foreslås endelig visse konsekvensændringer i skattekontrolloven.
Det  

 bemærkes i den forbindelse, at mulighederne for mere liberale handelsmåder  

 for værdipapirer i nogen grad kan medføre ulemper for skattekontrollen.
Der  

 vil senere efter nærmere overvejelser blive fremsat lovforslag til  

 imødegåelse heraf.
Til § 128 Til nr. 1 Selskabsskatteloven undtager Københavns Fondsbørs og Værdipapircentralen  

 for skattepligt.
Værdipapircentralen er efter selskabsskattelovens § 3, stk.  

 1, nr. 12, i sin helhed undtaget fra skattepligt, mens Københavns Fondsbørs  

 efter selskabsskattelovens § 3, stk. 1, nr. 18, kun er fritaget for  

 skattepligt af indtægt ved institutionens almindelige statutmæssige  

 virksomhed.
Skattefritagelsen gælder således ikke indtægt ved drift,  

 udlejning eller bortforpagtning af fast ejendom eller ved anden  

 erhvervsmæssig virksomhed.
Da Københavns Fondsbørs udelukkende har indtægter,  

 der vedrører den statutmæssige virksomhed, er Københavns Fondsbørs i praksis  

 fritaget for beskatning.
 Garantifonden for Danske Optioner og Futures er skattepligtig efter  

 selskabsskattelovens § 1, stk. 1, nr. 6. Efter denne bestemmelse er  

 Garantifonden kun skattepligtig af indtægt ved erhvervsmæssig virksomhed samt  

 fortjeneste eller tab ved afhændelse, afståelse eller opgivelse af  

 formuegoder, der har eller har haft tilknytning til den erhvervsmæssige  

 virksomhed.
Det foreslås, at Københavns Fondsbørs, Værdipapircentralen og  

 Garantifonden for Danske Optioner og Futures fra og med indkomståret 1997  

 bliver skattepligtige efter selskabsskattelovens regler for et aktieselskab.  

 Da der efter de foreslåede regler i lov om værdipapirhandel ikke er krav om,  

 at Københavns Fondsbørs og Værdipapircentralen skal være omdannet til et  

 aktieselskab på det tidspunkt, hvor skattepligten efter lovforslaget  

 indtræder, kan skattepligten for disse 2 fonde kun gennemføres ved en særlig  

 hjemmel i selskabsskattelovens § 1, stk. 1, nr. 2 c.
Tilsvarende gælder for  

 Garantifonden for Danske Optioner og Futures, der på det nævnte tidspunkt  

 overflyttes fra beskatning efter selskabsskattelovens § 1, stk. 1, nr. 6, til  

 beskatning som for et aktieselskab.
 Såfremt omdannelse af fonden til et aktieselskab sker efter de foreslåede  

 regler i § 121, stk. 3, hvorefter aktierne i det modtagende aktieselskab  

 overdrages til den eksisterende fond, vil den eksisterende fond (fortsat)  

 være skattepligtig efter den foreslåede bestemmelse i selskabsskattelovens §  

 1, stk. 1, nr. 2 c.
Der er efter gældende regler ikke mulighed for, at en erhvervsdrivende  

 fond, der beskattes efter fondsbeskatningslovens regler, kan opnå  

 sambeskatning med et aktieselskab m.v.
Lovforslaget indeholder derfor heller  

 ikke hjemmel til sambeskatning, når der er tale om en fond, der beskattes på  

 samme måde som et aktieselskab efter den særlige bestemmelse i  

 selskabsskattelovens § 1, stk. 1, nr. 2 c.
Til nr. 2 Efter selskabsskattelovens § 1, stk. 1, nr. 18, er Københavns Fondsbørs  

 undtaget fra skattepligt efter selskabsskatteloven.
Fritagelsen gælder dog  

 kun for indtægt ved institutionens almindelige statutmæssige virksomhed, men  

 ikke for indtægt ved drift, udlejning eller bortforpagtning af fast ejendom  

 eller ved anden erhvervsmæssig virksomhed.
Omdannelsen til et aktieselskab efter reglerne i kapitel 33 om  

 omdannelsesbestemmelser i lovforslaget kan ikke anses for et led i den  

 statutmæssige virksomhed for Københavns Fondsbørs.
Omdannelsen til et  

 aktieselskab vil som konsekvens have, at der udløses avancebeskatning hos  

 Københavns Fondsbørs.
 Med den foreslåede bestemmelse opnås, at omdannelsen til et aktieselskab  

 indtil den 31. december 1996 efter reglerne i lovforslagets §§ 121-127 ikke  

 medfører, at Københavns Fondsbørs herved bliver skattepligtig med den  

 konsekvens, at der skal ske beskatning af avancen af de ved omdannelsen til  

 et aktieselskab overdragne aktiver.
 Den i selskabsskattelovens § 3, stk. 1, nr. 18, foreslåede udvidelse af  

 skattefriheden til også at omfatte omdannelse af Københavns Fondsbørs til et  

 aktieselskab har som nævnt kun virkning ved omdannelse af Københavns  

 Fondsbørs til et aktieselskab til og med den 31. december 1996. Bestemmelsen  

 i selskabsskattelovens § 3, stk. 1, nr. 18, foreslås, jf. lovforslagets §  

 128, nr. 3, ophævet med virkning fra og med indkomståret 1997, hvor der efter  

 lovforslagets § 128, nr. 1, indtræder skattepligt for Københavns Fondsbørs.
Til nr. 3 Som en konsekvens af, at Københavns Fondsbørs og Værdipapircentralen  

 bliver skattepligtige efter den særlige hjemmel i selskabsskattelovens § 1,  

 stk. 1, nr. 2 c, kan bestemmelserne om skattefritagelse for de 2  

 institutioner i selskabsskattelovens § 3 ophæves.
Til nr. 4-6 Der er tale om konsekvensændringer som følge af den i lovforslagets § 128,  

 nr. 1, foretagne ændring af selskabsskatteloven.
Til nr. 7 og 10 Garantifonden for Danske Optioner og Futures er kun skattepligtig af  

 indtægt ved erhvervsmæssig virksomhed samt fortjeneste eller tab ved  

 afhændelse, afståelse eller opgivelse af formuegoder, der har eller har haft  

 tilknytning til den erhvervsmæssige virksomhed.
Garantifonden kan således  

 have såvel indkomst, der er skattepligtig efter selskabsskattelovens § 1,  

 stk. 1, nr. 6, som indkomst, der falder udenfor den nævnte bestemmelse, og  

 som dermed er skattefri.
 Der skal derfor ved indtræden af skattepligt både fastsættes regler for  

 indgangsværdier af aktiver, der hidtil ikke har været omfattet af  

 skattepligten, og regler for de aktiver, der er skattepligtige på tidspunktet  

 for overgangen til beskatning efter den foreslåede regel i  

 selskabsskattelovens § 1, stk. 1, nr. 2 c.
 For de aktiver, der allerede er skattepligtige på tidspunktet for  

 overflytning fra beskatning efter selskabsskattelovens § 1, stk. 1, nr. 6,  

 til beskatning efter selskabsskattelovens § 1, stk. 1, nr. 2 c, foreslås det  

 ved en ny bestemmelse i selskabsskattelovens § 35 J, stk. 5, at lade  

 bestemmelsen i selskabsskattelovens § 35 J, stk. 1, finde tilsvarende  

 anvendelse.
 Efter selskabsskattelovens § 35 J, stk. 1, finder selskabsskattelovens § 5  

 C, stk. 2, anvendelse, hvilket indebærer, at de formuegoder, der er i behold  

 hos fonden på tidspunktet for overgangen, anses som anskaffet på de  

 tidspunkter og til de anskaffelsessummer og formål, hvortil de oprindeligt er  

 erhvervet.
 For de aktiver, der ikke er skattepligtige på tidspunktet for overgang fra  

 og med indkomståret 1997 til beskatning efter selskabsskattelovens § 1, stk.  

 1, nr. 2 c, foreslås der regler for skattemæssige indgangsværdier ved en ny  

 bestemmelse i selskabsskattelovens § 35 K, stk. 7. Efter denne bestemmelse  

 finder selskabsskattelovens § 35 K, stk. 1-4, tilsvarende anvendelse.
Til nr. 8 Den foreslåede ændring vedrører både de 3 fonde, som lovforslaget gælder  

 for, samt selskaber og foreninger m.v., der skal anvende reglerne i  

 selskabsskattelovens § 35 K.
I selskabsskattelovens § 35 K, stk. 1, er der fastsat regler om, at en  

 forening ved overgang til beskatning for så vidt angår anskaffelsessummer for  

 aktier kan vælge mellem faktiske anskaffelsessummer og indgangsværdier.
Som  

 reglen er udformet, kan foreningen i alle tilfælde vælge den værdi, der giver  

 den mindste gevinst/det største tab.
Man kan således opnå, at gevinster, der  

 er optjent inden overgangen, ikke beskattes, medens man samtidig får  

 fradragsret for tab inden overgangen.
Dette stemmer imidlertid ikke overens  

 med de overgangsregler, der har været knyttet til de seneste ændringer af  

 aktieavancebeskatningsloven.
 På den baggrund foreslås det at ændre reglen således, at foreningens valg  

 mellem faktiske anskaffelsessummer og indgangsværdier skal træffes for  

 samtlige aktier under et.
Til nr. 9 Der er tale om en redaktionel ændring.
Til nr. 11 Det foreslås ved en ny bestemmelse i selskabsskattelovens § 35 N at lade  

 overgangsbestemmelserne i fondsbeskatningslovens §§ 16-19 og  

 selskabsskattelovens § 35 K, stk. 1-4, finde tilsvarende anvendelse for  

 Københavns Fondsbørs og Værdipapircentralen ved overgang til beskatning efter  

 selskabsskattelovens § 1, stk. 1, nr. 2 c.
 Efter de nævnte bestemmelser fastsættes særlige indgangsværdier for  

 aktiver og passiver, der ikke tidligere har være undergivet beskatning efter  

 selskabsskatteloven.
 Fondsbeskatningslovens §§ 16-19 indeholder regler for fastsættelsen af  

 indgangsværdier for opgørelsen af skattemæssige afskrivninger m.v. i det  

 tilfælde, hvor fonden efter de hidtil gældende regler ikke har kunnet  

 foretage skattemæssige afskrivninger på det pågældende aktiv.
Selskabsskattelovens § 35 K, stk. 1-4, indeholder regler, der fastsætter  

 indgangsværdier for opgørelse af fortjeneste eller tab ved afhændelse af fast  

 ejendom, værdipapirer og goodwill, der skal finde anvendelse ved gensidige  

 forsikringsforeningers overgang til beskatning.
Den foreslåede bestemmelse  

 indebærer, at Københavns Fondsbørs og Værdipapircentralen får samme  

 overgangsregler som dels de gensidige forsikringsforeninger, dels en række  

 andelsselskaber, der ved lov nr. 374 af 18. maj 1994 (Andelsselskaber) blev  

 overflyttet til almindelig selskabsbeskatning, har.
Til § 129, nr. 1, § 130, § 131, nr. 1, 2 og 4, § 132 og § 133 Der er tale om konsekvensændringer som følge af den i lovforslagets § 128,  

 nr. 1, foretagne ændring af selskabsskatteloven.
Til § 129, nr. 2 Der er tale om en redaktionel ændring som følge af lovforslagets § 3, stk.  

 1.
Efter den nævnte lovbestemmelse har kun pengeinstitutter,  

 fondsmæglerselskaber, realkreditinstitutter, kreditinstitutter med særlig  

 tilladelse, Danmarks Nationalbank samt Kongeriget Danmarks Hypotekbank og  

 Finansforvaltning ret til erhvervsmæssigt at rette henvendelse til  

 offentligheden og tilbyde sig som køber, sælger eller formidler af  

 værdipapirer.
Undtaget er dog omsættelige pantebreve med pant i fast ejendom  

 eller løsøre.
 Det fremgår heraf, at der kun i meget ringe omfang vil være adgang til at  

 drive personlig erhvervsmæssig virksomhed med køb, salg og formidling af  

 værdipapirer, herunder personlig virksomhed som vekselerer eller bankier.
 Det foreslås derfor, at kursgevinstlovens § 3, stk. 1, omformuleres,  

 således at vekselerere og bankierer ikke længere nævnes som eksempler på  

 personer, der skal medregne gevinst og tab på fordringer omfattet af  

 kursgevinstlovens § 1 til den skattepligtige indkomst.
 I det omfang der fortsat drives personlig vekselerer- eller  

 bankiervirksomhed, vil en sådan virksomhed fortsat være omfattet af  

 kursgevinstlovens § 3, stk. 1. Bestemmelsens anvendelsesområde ændres ikke.
Til § 131, nr. 3 § 4 i aktieavancebeskatningsloven handler om beskatning af aktier med en  

 ejertid på 3 år eller mere.
I bestemmelsen sondres der mellem børsnoterede og  

 unoterede aktier.
Børsnoterede aktier defineres med en henvisning til § 40 i  

 lov om Københavns Fondsbørs.
Denne lov ophæves i forbindelse med indførelsen  

 af lov om værdipapirhandel.
Dette nødvendiggør ændringen af  

 aktieavancebeskatningslovens § 4.
Efter forslaget til ændring af aktieavancebeskatningslovens § 4 er aktier  

 for det første børsnoterede aktier, der noteres på en dansk fondsbørs, som er  

 godkendt af Finanstilsynet i medfør af lovforslagets kapitel 3. For det andet  

 er det aktier, der noteres på en udenlandsk fondsbørs, som er godkendt af  

 Finanstilsynet i medfør af den foreslåede bestemmelse i lovforslagets § 7,  

 stk. 2. Det vil sige aktier, der kan handles på en dansk fondsbørs.
Andre  

 aktier (herunder aktier, der er suspenderet fra noteringen), anses efter  

 aktieavancebeskatningslovens § 4 for unoterede.
Til § 134 Forslagene er redaktionelle.
Til § 135 Til nr. 1 Ved lov nr. 843 af 21. december 1988 (Sparekassers omdannelse til  

 aktieselskaber) blev der i fusionsskatteloven fastsat regler for sparekassers  

 omdannelse til aktieselskaber.
Formålet var at foretage justeringer af  

 skattereglerne som følge af industriministerens forslag om ændring af bank-  

 og sparekasseloven, således at sparekasserne kunne omdannes til  

 aktieselskaber ved fusion med et sparekasseaktieselskab.
Skattereglerne går  

 ud på, at fusionen ikke udløser likvidationsbeskatning af den ophørende  

 sparekasse.
Ved et ændringsforslag til industriministerens lovforslag blev der i bank-  

 og sparekasseloven, §§ 52 h-j, skabt mulighed for omdannelse af sparekasser  

 til aktieselskaber uden etablering af en fond.
Ved fusionen mellem  

 sparekassen og det af sparekassen ejede eller oprettede aktieselskab  

 indskydes sparekassens reserver efter de nævnte regler som en bunden  

 sparekassereserve i sparekasseaktieselskabet.
Der sker således en indkapsling  

 af reserverne på en bunden konto i det modtagende pengeinstitut.
Det blev  

 endvidere fastsat, at sparekassereserven ikke kan anvendes til  

 udbyttebetaling, men den kan anvendes til dækning af underskud, hvis de frie  

 reserver ikke slår til.
Det lægges til grund, at det har været lovgivers intentioner, at den  

 bundne sparekassereserve ikke skal medregnes til den skattepligtige indkomst  

 hos det modtagende sparekasseaktieselskab.
Med lovforslaget sker der en  

 lovfæstelse af disse intentioner, idet det fastsættes, at den bundne  

 sparekassereserve ikke skal medregnes til den skattepligtige indkomst hos det  

 modtagende sparekasseaktieselskab.
 Hvis den bundne sparekassereserve som nævnt i § 52 h i lov om banker og  

 sparekasser m.v. herefter anvendes til dækning af underskud, sker der ingen  

 beskatning af den del af reserven, som anvendes til underskudsdækning.
 Der henvises i øvrigt til bemærkningerne nedenfor under lovforslagets §  

 135, nr. 2.
Til nr. 2 Efter reglerne i lovforslagets kapitel 33 kan Københavns Fondsbørs,  

 Værdipapircentralen og Garantifonden for Danske Optioner og Futures omdannes  

 til aktieselskaber.
 Ved omdannelsen er der alene tale om omstrukturering af en virksomhed, der  

 i øvrigt fortsætter uændret.
 Fusionsskatteloven omfatter ikke omdannelse af fonde, der er  

 skattepligtige efter selskabsskattelovens § 1, stk. 1, nr. 2 c (Københavns  

 Fondsbørs, Værdipapircentralen og Garantifonden for Danske Optioner og  

 Futures), når aktieselskabet er det modtagende selskab.
 Det foreslås derfor, at det i en ny bestemmelse i fusionsskattelovens § 14  

 h, stk. 1, fastsættes, at bestemmelserne i fusionsskattelovens § 5, § 6, stk.  

 1, 3, 4 og 6, § 7, § 8 og § 10, stk. 2, finder tilsvarende anvendelse.
 Efter lovforslaget kan overdragelse ske til flere aktieselskaber.
Det fastsættes derfor, at hvis overdragelsen sker til flere  

 aktieselskaber, kan det modtagende selskab alene overtage den del af den  

 indskydende fonds skattemæssige afskrivninger, nedskrivninger og  

 henlæggelser, der vedrører de overtagne aktiver.
Bestemmelsen svarer til  

 reglerne om spaltning i fusionsskattelovens § 15 b, stk. 2. Efter  

 lovforslaget finder fusionsskattelovens § 15 b, stk. 3, tilsvarende  

 anvendelse (i stedet for § 7, stk. 2). Efter denne bestemmelse påhviler det  

 de modtagende selskaber at indgive selvangivelse for tiden fra udløbet af  

 sidste sædvanlige indkomstår og indtil spaltningsdatoen.
 De foreslåede regler har den virkning, at der i den indskydende fond ikke  

 udløses skat af genvundne afskrivninger, goodwill eller af gevinster efter  

 kursgevinstloven.
Efter fusionsskatteloven succederer det modtagende selskab i de  

 indskydende selskabers skattemæssige stilling.
Dette princip vil efter  

 lovforslaget finde tilsvarende anvendelse, når de 3 nævnte fonde omdannes til  

 et aktieselskab.
Fondens formuegoder behandles ved opgørelsen af det modtagende selskabs  

 skattepligtige indkomst, som om de var anskaffet af det modtagende selskab på  

 de tidspunkter, hvor de er erhvervet af den indskydende fond.
Endvidere anses  

 fondens formuegoder ved indkomstopgørelsen for det modtagende selskab for  

 erhvervet af det modtagende selskab for de anskaffelsessummer, som fonden har  

 erhvervet de pågældende formuegoder for.
De skattemæssige konsekvenser af den  

 skattefrie succession er, at beskatningen af avancer eller tab først  

 indtræder, når selskabet afhænder aktivet.
 Når fonden den 1. januar 1997 eller senere omdanner sig til et  

 aktieselskab, jf. den foreslåede regel i fusionsskattelovens § 14 h, stk. 1,  

 bliver aktieselskabet skattepligtigt efter selskabsskattelovens § 1, stk. 1,  

 nr. 1. I denne situation succederer selskabet i de for fonden gældende  

 skattemæssige værdier.
Efter fusionsskattelovens almindelige regler, jf. § 8, stk. 6, er der ikke  

 adgang til at overføre underskud fra den indskydende fond til det modtagende  

 selskab.
Efter den nævnte bestemmelse kan underskud fra før fusionen ikke  

 fratrækkes ved opgørelsen af det modtagende selskabs skattepligtige indkomst,  

 medmindre selskaberne har været sambeskattede indtil fusionsdatoen og i de  

 seneste 5 indkomstår forud herfor.
Denne regel ændres der som udgangspunkt  

 ikke på for de pågældende 3 fonde.
I det tilfælde, hvor fonden omdanner sig til et aktieselskab ved at  

 overdrage aktiver og gæld som helhed til et aktieselskab, der ejes eller  

 stiftes af fonden, og hvori fonden på tidspunktet for overdragelse ejer alle  

 aktierne, er der imidlertid ingen mulighed for at spekulere i overførsel af  

 skattemæssige underskud fra et skattesubjekt til et andet.
Det foreslås i  

 denne situation at lade det modtagende aktieselskab fremføre fondens  

 eventuelle skattemæssige underskud fra tidligere indkomstår.
Det er fastsat  

 som en betingelse, at der er tale om et selskab, som ikke tidligere har  

 drevet erhvervsmæssig virksomhed, idet underskuddet i modsat fald ville kunne  

 udnyttes til modregning i et allerede eksisterende overskudsgivende  

 aktieselskab.
 Med den foreslåede bestemmelse i fusionsskattelovens § 14 h, stk. 2,  

 bliver det nævnte tilfælde undtaget fra den generelle bestemmelse i  

 fusionsskattelovens § 8, stk. 6.
 Det bemærkes, at den nystiftede fond, jf. § 121, stk. 1, der modtager  

 aktierne, som udgangspunkt vil være skattepligtig af værdien heraf.
Ved lov nr. 180 af 23. marts 1995 om afskaffelse af skatteårsbegrebet,  

 beskatning ved selskabers opløsning m.v. og objektivering og forenkling af  

 dispensationsbestemmelser m.v. er der gennemført regler om, at gaver til en  

 fonds bundne kapital alene skal medregnes til den skattepligtige indkomst,  

 såfremt gaven skal anvendes til uddeling, eller hvis det i vedtægten er  

 bestemt, at kapitalen i løbet af et nærmere fastsat tidsrum skal anvendes til  

 uddeling.
De ændrede regler har virkning fra den 1. juli 1995.
I den foreslåede § 125, stk. 1, fastsættes, at den bundne reserve kan  

 bruges til dækning af underskud, hvis de frie reserver ikke slår til.
Derimod  

 kan reserven ikke anvendes til udbyttebetaling.
Hvis aktieselskabet senere  

 indgår aftale om fusion uden at være det overtagende selskab eller spaltes  

 til flere selskaber, vil fusionen eller spaltningen efter den foreslåede §  

 125, stk. 3, være betinget af, at fondsreserven overtages af det fortsættende  

 selskab på samme vilkår, som der gjaldt ved omdannelsen af fonden til et  

 aktieselskab.
 I den foreslåede bestemmelse i fusionsskattelovens § 14 h, stk. 3,  

 fastsættes, at en bunden fondsreserve som nævnt i lovforslagets § 124, stk. 1  

 og 2, ikke medregnes ved opgørelsen af den skattepligtige indkomst for et  

 modtagende aktieselskab på tidspunktet for oprettelsen af den bundne  

 fondsreserve.
 Hvis den bundne reserve helt eller delvis anvendes efter sit formål, skal  

 den del af reserven, som anvendes til underskudsdækning, ikke medregnes ved  

 opgørelsen af selskabets skattepligtige indkomst.
 Efter den foreslåede bestemmelse i fusionsskattelovens § 14 h, stk. 4,  

 anses de aktier, som den erhvervsdrivende fond modtager, jf. lovforslagets §  

 121, stk. 1-3, eller § 127, for anskaffet på det tidspunkt, hvor omdannelsen  

 er vedtaget i den sidste af de involverede fonde eller selskaber.
Efter lovforslaget anses aktier i det modtagende selskab, som den  

 indskydende fond modtager i forbindelse med tilførslen, for at være erhvervet  

 for et beløb, der svarer til den skattemæssige værdi af de tilførte aktiver  

 og passiver på tilførselsdatoen.
Den skattemæssige værdi af de tilførte  

 aktiver og passiver skal efter forslaget opgøres efter de regler, der er  

 fastsat herom i 4, stk. 3 og 5, i lov om skattefri virksomhedsomdannelse.  

 Bestemmelsen svarer til bestemmelsen i fusionsskattelovens § 15 d, stk. 4.
 Den skattemæssige værdi er i de nævnte bestemmelser i lov om skattefri  

 virksomhedsomdannelse defineret som handelsværdien med fradrag af den  

 skattepligtige fortjeneste, der ville være konstateret ved et sådant salg.
Sker omdannelsen efter § 124, stk. 1 og 2, gælder efter de almindelige  

 regler, at aktier i det modtagende selskab, som tegnes af udefra kommende  

 aktionærer i forbindelse med omdannelsen, anses for erhvervet på  

 tegningstidspunktet og til tegningskursen.
Den kursstigning, der måtte følge  

 af, at aktionærerne vederlagsfrit og indirekte erhverver en andel i den  

 bundne fondsreserve, beskattes først som en eventuel avance ved afståelse af  

 aktierne.
Til § 136 Der er tale om en redaktionel ændring som følge af lovforslagets § 3, stk.  

 1.
 Der henvises til bemærkningerne til lovforslagets § 129, nr. 2.
Til § 137 Den foreslåede stempelfritagelse skal ses i sammenhæng med børsreformen og  

 målsætningen om at skabe rammerne for et effektivt og konkurrencedygtigt  

 dansk værdipapirmarked.
Et væsentligt element heri består i at få skabt et  

 velfungerende afviklingssystem, hvor afviklingen af værdipapirhandlen  

 samtidig sker på en sikker måde.
Efter de gældende stempelregler vil der ved etablering af et lagdelt  

 clearings- og afviklingssystem, hvor markedsdeltagernes risiko begrænses til  

 et minimum, skulle betales stempelafgift, idet långivning og  

 sikkerhedsstillelse i mange situationer vil være stempelpligtige.
Sådanne  

 stempelpligtige aftaler er dog hidtil kun blevet indgået i et meget begrænset  

 omfang.
 Den øgede fokusering på risici såvel hos myndigheder som blandt aktørerne  

 på de finansielle markeder har dog de senere år både skærpet kravet til  

 afviklingssystemernes indretning og har betydet, at selv kortvarige lån alene  

 ydes mod sikkerhed.
Det er på denne baggrund foreslået at gennemføre en stempelfritagelse på  

 et velafgrænset område, hvorved afsmittende virkninger på andre dele af  

 stempelafgiftsloven undgås.
De dokumenter, der er omfattet af den foreslåede  

 stempelfritagelse, oprettes næppe i dag, og i det omfang de gældende  

 stempelregler blev opretholdt, ville de næppe heller fremover blive oprettet.
 Bestemmelsen bygger på lovforslagets bestemmelser om clearing og  

 afvikling, hvor begreberne clearingcentraler og clearingdeltagere er  

 afgrænset.
Efter den foreslåede bestemmelse i stempellovens § 62, stk. 1, nr. 13,  

 stempelfritages dokumenter om sikkerhedsstillelse og andre forpligtelser  

 overfor clearingcentraler, clearingdeltagere eller selskaber eller  

 institutioner, der er omfattet af lovforslagets § 3, stk. 1, når  

 sikkerhedsstillelsen vedrører clearing og afvikling af køb af værdipapirer,  

 hvor en clearingcentral medvirker.
En eventuel kredittid må dog ikke  

 overstige 3 døgn.
Ved eventuel kredittid tænkes der på, at der vil være  

 maksimalt 3 døgn til at afslutte afviklingsforretningen.
Der er således ikke  

 tale om egentlig långivning.
Den foreslåede bestemmelse omfatter ethvert dokument om  

 sikkerhedsstillelse og andre forpligtelser overfor clearingcentraler,  

 clearingdeltagere og Danmarks Nationalbank, der oprettes i forbindelse med  

 clearing og afvikling af værdipapirtransaktioner.
Omfattet af  

 stempelfritagelsen er bl.a. garantierklæringer, hvor clearingdeltagere over  

 for clearingcentraler forpligter sig til at indestå for kunders køb af  

 værdipapirer, aftaler i medfør af den i værdipapirhandelsloven foreslåede  

 panteret, der skal tjene som sikkerhed for afviklingskreditter,  

 håndpantsætning for marginkrav og lignende.
Efter bestemmelsen fritages endvidere for stempelafgift dokumenter om  

 sikkerhedsstillelse for forpligtelser over for clearingcentraler og  

 clearingdeltagere som følge af marginkrav og lignende, eksempelvis ved  

 kontrakter om afledte instrumenter, og dokumenter om sikkerhedsstillelse i  

 forbindelse med afviklingsfremmende værdipapirudlån, der formidles af  

 clearingcentraler og -deltagere.
Det omfatter således også clearingcentralers  

 aktiviteter i forbindelse med netting.
Den netting, der finder sted gennem  

 betalingssystemer, og som skal afvikles over konti i Nationalbanken, jf.  

 bemærkningerne til § 74, er i forvejen efter de gældende regler fri for  

 stempelafgift.
Dokumenter om sikkerhedsstillelse i forbindelse med clearing og afvikling  

 af værdipapirhandel, der gennemføres uden en clearingcentrals medvirken, vil  

 derimod ikke være omfattet af den foreslåede stempelfritagelse.
Ved en  

 clearingcentrals medvirken forstås i denne forbindelse enhver transaktion,  

 der er indrapporteret til en clearingcentral, og som indgår i centralens  

 clearing og afvikling.
Det kræves derimod ikke, at clearingcentralen er part  

 i transaktionen.
Efter de gældende regler hæfter de kontoførende institutter solidarisk og  

 ubegrænset uden særskilt aftale herom for fejl begået i Værdipapircentralen.  

 Denne hæftelse medfører ikke stempelpligt, fordi det ikke er nødvendigt at  

 oprette særskilte dokumenter herom.
Ved den foreslåede bestemmelse i § 105  

 forudsættes det, at de kontoførende institutter påtager sig en beløbsmæssigt  

 begrænset hæftelse på 1 mia. kr.
Der henvises i øvrigt til bemærkningerne til  

 § 105.
 På baggrund af, at der er tale om en garantistillelse, som hidtil har  

 været stempelfri, fordi det ikke var nødvendigt at oprette særskilt dokument  

 herfor, er det fundet rimeligt at fritage den nu begrænsede, men  

 stempelpligtige garantistillelse for stempelafgiften på 3 promille.
 Endvidere foreslås det i nr. 2 at udvide kredsen af institutioner, der er  

 omfattet af stempelfritagelsen i stempellovens § 62, stk. 6.
 Efter de gældende bestemmelser er dokumenter om lån mod håndpant, som  

 pengeinstitutter og fondsbørsvekselerere som led i deres virksomhed optager i  

 pengeinstitutter, fritaget for stempelafgift.
 Efter forslaget udvides denne bestemmelse således, at den omfatter  

 samtlige de institutioner og selskaber, der er omfattet af lovforslagets § 3,  

 stk. 1. Det drejer sig udover pengeinstitutter om fondsmæglerselskaber,  

 realkreditinstitutter, kreditinstitutter med særlig tilladelse, Danmarks  

 Nationalbank og Kongeriget Danmarks Hypotekbank og Finansforvaltning.
 Endvidere udvides bestemmelsen til at omfatte lån mod håndpant ydet mellem  

 de ovenfor nævnte og clearingcentraler og en række institutionelle investorer  

 (Arbejdsmarkedets Tillægspension, Lønmodtagernes Dyrtidsfond, Den Sociale  

 Pensionsfond, livsforsikringsselskaber og pensionskasser), men ikke mellem  

 disse sidstnævnte indbyrdes.
 Dette forslag skal ses i sammenhæng med behovet for, at kapitalmarkedet  

 kan tilføres en ønsket likviditet og et varieret udbud ved omsætning i  

 forbindelse med såkaldte repoforretninger fra de værdipapirbeholdninger, der  

 findes hos de sidstnævnte deltagere.
Til kapitel 35 Ændring af lov om en værdipapircentral Til § 138 Som følge af et ønske om at styrke investorernes repræsentation i  

 Værdipapircentralens bestyrelse, indtil Centralen omdannes til et  

 aktieselskab, udvides denne med yderligere et medlem, som skal repræsentere  

 ejerne af fondsaktiverne.
 Da bestyrelsen herved kan komme til at bestå af et lige antal medlemmer  

 fastsættes, at der i vedtægterne kan bestemmes, at formandens stemme skal  

 være afgørende i tilfælde af stemmelighed.
Til kapitel 36 Ikrafttrædelses- og overgangsbestemmelser m.v.
Til § 139 Det er hensigten, at loven skal træde i kraft så hurtigt som det er  

 praktisk muligt.
Da loven er meget omfattende, og da en række af lovens  

 bestemmelser vil kræve større omlægninger i en række institutioner, dannelse  

 af nye institutioner, udarbejdelse af nye regelsæt m.v., er det vanskeligt at  

 fastsætte et fælles ikrafttrædelsestidspunkt for samtlige bestemmelser.
En  

 gradvis ikrafttrædelse vil derfor være nødvendig.
I stk. 1 gives der  

 erhvervsministeren bemyndigelse til at fastsætte de nærmere tidspunkter for  

 de enkelte bestemmelsers ikrafttræden.
For såvidt angår kap. 34, foreslås  

 det, at erhvervsministeren fastsætter tidspunktet efter drøftelse med  

 skatteministeren, dog således at § 128, nr. 2, 8 og 9 træder i kraft dagen  

 efter bekendtgørelsen i Lovtidende.
De områder, som har været reguleret i lov om Københavns Fondsbørs, lov om  

 en værdipapircentral og lov om prospekter ved første offentlige udbud af  

 visse værdipapirer vil fremover være reguleret i denne lov.
Ovennævnte love  

 skal derfor ophæves i forbindelse med ikrafttrædelsen af denne lovs  

 bestemmelser.
For af sikre en fleksibel overgang til det nye regelsæt og for  

 at undgå, at der opstår et lovgivningsmæssigt tomrum, må ophævelsen ske i  

 takt med ikrafttrædelsen af denne lov.
I stk. 2 gives der derfor erhvervsministeren bemyndigelse til at fastsætte  

 tidspunkterne for den gradvise ophævelse.
F.eks. vil det være hensigtsmæssigt  

 først at ophæve bestemmelserne og sammensætningen af bestyrelserne i  

 Værdipapircentralen og i Københavns Fondsbørs, når institutionerne beslutter  

 sig for omdannelse til aktieselskab.
 Det foreslås i stk. 3, at den del af lovforslaget, der vedrører indtræden  

 af skattepligt efter selskabsskattelovens § 1, stk. 1, nr. 2 c, for  

 Københavns Fondsbørs, Værdipapircentralen og Garantifonden for Danske  

 Optioner og Futures, ophævelsen af bestemmelserne om skattefrihed for  

 Københavns Fondsbørs og Værdipapircentralen samt reglerne for skattefri  

 fusion ved omdannelse af de 3 fonde til aktieselskaber skal have virkning fra  

 og med indkomståret 1997. Reglerne herom er indeholdt i lovforslagets § 128,  

 nr. 1, 3-7, 10 og 11, § 129, nr. 1, § 130, § 131, nr. 1, 2 og 4, § 132, § 133  

 og § 135, nr. 2.
Det bemærkes, at hvis fonden omdanner sig til et aktieselskab inden den 1.  

 januar 1997, bliver aktieselskabet skattepligtig efter selskabsskattelovens §  

 1, stk. 1, nr. 1, som ethvert andet nystiftet aktieselskab.
I denne situation  

 sidestilles overdragelsen til aktieselskabet med et salg, hvilket indebærer,  

 at der ikke sker skattemæssig succession.
I denne situation er  

 omdannelsestidspunktet anskaffelsestidspunktet.
 Det bemærkes endvidere, at hvis fonden omdanner sig til et aktieselskab i  

 løbet af 1997 med virkning fra den 1. januar 1997, vil det modtagende  

 selskabs skattemæssige indgangsværdier være de samme, som er fastsat for  

 fonden fra og med indkomståret 1997 (der påbegyndes den 1. januar 1997) ved  

 indtræden af skattepligt efter selskabsskattelovens § 1, stk. 1, nr. 2 c.
 Det foreslås i stk. 4, at den i lovforslagets § 128, nr. 8, foreslåede  

 tilføjede regel i selskabsskattelovens § 35 K, stk. 1, om anskaffelsessummen  

 for aktier skal have virkning for de selskaber og foreninger m.v., der fra og  

 med ikrafttræden af bestemmelsen bliver omfattet af reglerne i  

 selskabsskattelovens § 35 K.
 Det foreslås i stk. 5, at den i lovforslagets § 135, nr. 1, foreslåede  

 bestemmelse i fusionsskattelovens § 14 a, stk. 3, hvorefter den bundne  

 sparekassereserve ikke skal medregnes ved opgørelsen af den skattepligtige  

 indkomst for det modtagende sparekasseaktieselskab, får samme  

 virkningstidspunkt som de gældende bestemmelser i fusionsskattelovens § 14 a.  

 Fusionsskattelovens § 14 a blev gennemført ved lov nr. 843 af 21. december  

 1988 (Sparekassers omdannelse til aktieselskaber), der havde virkning fra og  

 med indkomståret 1988. Da den foreslåede regel går ud på skattefrihed for den  

 bundne sparekassereserve, foreslås det, at reglen i fusionsskattelovens § 14  

 a, stk. 3, har virkning fra og med indkomståret 1988.
 Det foreslås i stk. 6, at såfremt Københavns Fondsbørs og  

 Værdipapircentralen omdanner sig til et aktieselskab inden indkomståret 1997,  

 hvor der efter lovforslaget indtræder skattepligt efter selskabsskattelovens  

 § 1, stk. 1, nr. 2 c, skal de foreslåede regler i fusionsskattelovens § 14 h,  

 stk. 3, finde tilsvarende anvendelse.
 Det foreslås i stk. 7, at såfremt Garantifonden for Danske Optioner og  

 Futures omdanner sig til et aktieselskab inden indkomståret 1997, hvor der  

 efter lovforslaget sker overflytning fra beskatning efter  

 selskabsskattelovens § 1, stk. 1, nr. 6, til beskatning efter den foreslåede  

 bestemmelse i selskabsskattelovens § 1, stk. 1, nr. 2 c, finder den  

 foreslåede bestemmelse i fusionsskattelovens § 14 h tilsvarende anvendelse.
De foreslåede regler for ikrafttræden indebærer, at den foreslåede regel i  

 selskabsskattelovens § 1, stk. 1, nr. 2 c, skal finde anvendelse, hvis de  

 pågældende fonde ikke er omdannet til aktieselskaber inden indkomståret 1997,  

 jf. dog nedenfor.
I så fald finder beskatning sted efter den nævnte  

 bestemmelse i selskabsskatteloven indtil det tidspunkt, hvor fonden omdannes  

 til et aktieselskab, idet et sådant aktieselskab vil være skattepligtig efter  

 selskabsskattelovens § 1, stk. 1, nr. 1. Efter lovforslagets § 140 kan  

 Københavns Fondsbørs fortsætte som en fond indtil den 1. juli 1997, mens  

 Garantifonden for Danske Optioner og Futures og Værdipapircentralen kan  

 fortsætte som fonde indtil den 1. januar 1999. Senest på de anførte  

 tidspunkter bliver den foreslåede bestemmelse i selskabsskattelovens § 1,  

 stk. 1, nr. 2 c, overflødig for de respektive fonde, medmindre aktierne  

 overdrages til den eksisterende fond.
I så fald finder bestemmelsen  

 anvendelse for den eksisterende fond, jf. nedenfor.
 Hvis fonden (Københavns Fondsbørs, Værdipapircentralen og Garantifonden  

 for Danske Optioner og Futures) omdannes til et aktieselskab inden  

 indkomståret 1997, vil bestemmelsen i selskabsskattelovens § 1, stk. 1, nr. 2  

 c, følgelig ikke skulle finde anvendelse for den pågældende fond, medmindre  

 aktierne overdrages til den eksisterende fond, jf. nedenfor.
 Såfremt der sker omdannelse af fonden til et aktieselskab efter de  

 foreslåede regler i § 121, stk. 3, hvorefter aktierne i det nye aktieselskab  

 overdrages til den eksisterende fond, vil denne være skattepligtig efter  

 selskabsskattelovens § 1, stk. 1, nr. 2 c.
Til § 140 I stk. 1-3 gives der de tre eksisterende institutioner mulighed for at  

 udøve henholdsvis fondsbørsvirksomhed, clearingvirksomhed og  

 registreringsvirksomhed i fondsform i en overgangsperiode efter denne lovs  

 ikrafttræden.
Regelsættet for henholdsvis fondsbørser, clearingcentraler og  

 værdipapircentraler finder med undtagelse af aktieselskabskravet, herunder  

 kravet om indbetalt aktiekapital, anvendelse.
Dette betyder, at de krav, der  

 stilles i loven til fondsbørsers, clearingcentralers og værdipapircentralers  

 organisation og virksomhed, bestyrelsens ansvar og pligter m.v., vil gælde  

 for fondene i overgangsperioden.
 Bestemmelsen i stk. 1 medfører, at efter 1. juli 1997 skal  

 fondsbørsvirksomhed udøves i aktieselskabsform, mens det følger af  

 bestemmelserne i stk. 2 og 3, at clearing- og registreringsvirksomhed skal  

 udøves i aktieselskabsform senest den 1. januar 1999.
Til § 141 Det generelle startkapitalkrav til fondsbørser,clearingcentraler og  

 registreringscentraler i henholdsvis § 8, stk. 2, nr. 2, § 62, stk. 2, nr. 2  

 og § 77, stk. 3, nr. 2 indebærer, at der skal være en aktiekapital på  

 tilladelsestidspunktet på 40 mio. kr.
Med § 130 gives de institutioner, der  

 omdannes til aktieselskaber efter § 124 med en bunden fondsreserve og § 127  

 mulighed for at udøve henholdsvis virksomhed som fondsbørs, clearingcentral  

 eller registreringscentral, selvom aktiekapitalen er mindre end de 40 mio.  

 kr., der normalt kræves.
Dette kræver dog, at der findes anden form for  

 ansvarlig kapital, hvilket i dette tilfælde vil være den bundne fondsreserve.  

 For institutioner omdannet efter § 121 er startkapitalkravet en aktiekapital  

 på 40 mio. kr.
Til § 142 Med bestemmelsen i § 142 gives der en frist for værdipapirhandlere til at  

 indhente kundesamtykke i forbindelse med anvendelse af samledepot senest 18  

 måneder efter § 6, stk. 3, 1. pkt., er trådt i kraft.
(* 1) Loven indeholder bestemmelser, der implementerer Rådets direktiv nr.  

 93/22/EØF af 10. maj 1993 om investeringsservice i forbindelse med  

 værdipapirer, EF-tidende, nr.
L 141, s. 27.
