Bekendtgørelse om statsrefusion og tilskud samt regnskabsaflæggelse og revision på Social- og Integrationsministeriets, Beskæftigelsesministeriets, Ministeriet for By, Bolig og Landdistrikters og Ministeriet for Børn og Undervisnings ressortområder I medfør af § 85 i lov om retssikkerhed og administration på det sociale område, jf. lovbekendtgørelse nr. 656 af 15. juni 2011, § 47, stk. 1, i lov om integration af udlændinge i Danmark (integrationsloven), jf. lovbekendtgørelse nr. 1062 af 20. august 2010, som ændret ved lov nr. 1364 af 28. december 2011, § 13, stk. 3, i repatrieringsloven, jf. lovbekendtgørelse nr. 369 af 6. april 2010, som ændret ved lov nr. 429 af 28. april 2010 og lov nr. 759 af 29. juni 2011, § 15, stk. 2, og § 16 b, stk. 13, i lov om danskuddannelse til voksne udlændinge m.fl., jf. lovbekendtgørelse nr. 1010 af 16. august 2010, som ændret ved lov nr. 462 af 18. maj 2011, § 64, stk. 1, og § 75 i lov om almene boliger m.v., jf. lovbekendtgørelse nr. 884 af 10. august 2011, § 33 i lov om boliger for ældre og personer med handicap, jf. lovbekendtgørelse nr. 666 af 17. juni 2010, § 16, stk. 3, og § 19, stk. 4, i lov om friplejeboliger, jf. lovbekendtgørelse nr. 897 af 17. august 2011, § 82 a, stk. 6, i lov om arbejdsløshedsforsikring m.v., jf. lovbekendtgørelse nr. 838 af 4. juli 2011, og efter forhandling med Beskæftigelsesrådet, social- og integrationsministeren, ministeren for by, bolig og landdistrikter og ministeren for børn og undervisning fastsættes:
Afsnit I Anvendelsesområde og bogføring m.v.
Kapitel 1 Anvendelsesområde § 1. Bekendtgørelsen anvendes for udbetaling af refusion og tilskud, regnskabsaflæggelse og revision af regnskaber for udgifter omfattet af ordninger om refusion eller tilskud fra staten, efter følgende love:
 1) Lov om social service.
 2) Lov om social pension.
 3) Lov om højeste, mellemste, forhøjet almindelig og almindelig førtidspension m.v.
 4) Lov om børnetilskud og forskudsvis udbetaling af børnebidrag.
 5) Lov om individuel boligstøtte.
 6) Lov om almene boliger m.v.
 7) Lov om boliger for ældre og personer med handicap.
 8) Lov om friplejeboliger.
 9) Lov om en aktiv beskæftigelsesindsats.
 10) Lov om ansvaret for og styringen af den aktive beskæftigelsesindsats.
 11) Lov om aktiv socialpolitik.
 12) Lov om sygedagpenge.
 13) Lov om delpension.
 14) Lov om fleksydelse.
 15) Lov om integration af udlændinge i Danmark (Integrationsloven).
 16) Lov om danskuddannelse til voksne udlændinge m.fl.
 17) Repatrieringsloven.
 18) Lov om ret til orlov og dagpenge ved barsel.
 19) Lov om kompensation til handicappede i erhverv m.v.
 20) Lov om seniorjob.
 21) Lov om ophævelse af lov om servicejob.
 22) Lov om en 2-årig forsøgsordning om jobpræmie til enlige forsørgere.
 Stk. 2. Reglerne om berigtigelse samt revision og kontrol i § 69 samt kapitel 11 og 14 finder tilsvarende anvendelse ved registreringer og beregninger til brug for opgørelse af kommunernes bidrag til medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige, jf. § 82 a i lov om arbejdsløshedsforsikring m.v.
Kapitel 2 Bogføring, kontoplan og betingelser for statsrefusion og tilskud § 2. Kommuner og regioner skal foretage en fuldstændig og løbende bogføring af samtlige udgifter og indtægter, der i årets løb afholdes eller modtages i henhold til de love og lovbestemmelser, som bekendtgørelsen omfatter, jf. § 1.
 Stk. 2. Konteringen skal følge de regler, som Økonomi- og Indenrigsministeriet fastsætter i »Budget- og regnskabssystem for kommuner«, og i »Budget og regnskabssystem for regioner«.
 § 3. For at opnå statsrefusion eller tilskud skal følgende betingelser være opfyldt:
1) Ydelsen eller tilskuddet skal være tildelt i overensstemmelse med lovgivningen, 2) Udgifterne skal være bogført i overensstemmelse med konteringsreglerne og 3) Kravene i denne bekendtgørelse skal være opfyldt.
Afsnit II Udgifter, herunder administrationsudgifter m.v.
Kapitel 3 Administrationsudgifter m.v.
 § 4. Kommunerne afholder endeligt udgifter til rådgivning, tilsyn og administration m.v., som finder sted i forvaltningen, samt uden for forvaltningen i tilknytning til eller som led i et tilbud eller udbetaling af en ydelse eller et tilskud, jf. dog stk. 4-6.
 Stk. 2. Udgifterne i stk. 1 omfatter udgifter til vejledning, sagsbehandling, det individuelle kontaktforløb, udarbejdelse af jobplaner, konsulentstøtte, lægeerklæringer, regnskabsføring og revision, særlig tilrettelagt rådgivning eller vejledning evt. tilrettelagt som opsøgende arbejde m.v.
Stk. 3. Tolkeudgifter i forbindelse med en kommunes generelle vejledningsforpligtelse er en ikke-refusionsberettigende administrationsudgift, uanset om tolkebistanden vedrører mennesker med hørehandicap eller personer med et andet sprog.
Udgifter til tolkebistand, der er et nødvendigt led i en i øvrigt refusionsberettigende foranstaltning, anmeldes til refusion efter samme regler, som gælder for foranstaltningen.
 Stk. 4. Staten refunderer 50 pct. af kommunens udgifter til gratis advokatbistand efter § 72 i lov om social service.
 Stk. 5. Refusionsberettigende tilbud omfattet af §§ 176 og 177, nr. 5, i lov om social service baseres på omkostningsbaserede takster, jf. § 174 i lov om social service.
Kapitel 4 Udgifter vedrørende boformer efter §§ 109 og 110 i lov om social service § 5. Kommunen (betalingskommunen) betaler den takst, der er fastsat ifølge loven, når borgere opholder sig i boformer efter §§ 109 og 110 i lov om social service.
Staten yder refusion for betalingskommunens takstudgifter, jf. § 177, nr. 5, i lov om social service.
 Stk. 2. Staten yder refusion til betalingskommunen efter stk. 1 for udgifter til de boformer, der er registreret i Tilbudsportalen, jf. § 14 i lov om social service.
 Stk. 3. For så vidt angår boformer efter §§ 109 og 110 i lov om social service, jf. § 177, nr. 5, i lov om social service, yder staten refusion til betalingskommunen for udgifter til bistands-, støtte-, beskæftigelses- og aktivitetstilbud m.v.
 Stk. 4. Kun sædvanlige udgifter til vederlag for arbejde (arbejdsdusør), der udføres som kommunal foranstaltning, kan anmeldes til statsrefusion.
 Stk. 5. Ved anmeldelse af udgifter til statsrefusion fradrages beboerbetaling.
 § 6. Udgifter til lægetilsyn, sygeplejeassistance og medicin på tilbud efter § 110 kan anmeldes til refusion i det omfang, den offentlige sygesikring ikke dækker.
Kapitel 5 Vilkår for refusion og tilskud efter integrationsloven, repatrieringsloven samt lov om danskuddannelse til voksne udlændinge m.fl.
 Refusion efter § 100, stk. 2, i lov om aktiv socialpolitik af kommunernes udgifter til kontanthjælp, og efter integrationslovens § 45, stk. 2, af kommunernes udgifter til hjælp i særlige tilfælde m.v.
 § 7. Staten refunderer 50 pct. af en kommunes udgifter til hjælp efter kapitel 4 i lov om aktiv socialpolitik til personer, der er omfattet af et integrationsprogram efter integrationsloven, jf. lov om aktiv socialpolitik § 100, stk. 2, samt udgifter til hjælp i særlige tilfælde, udgifter til dækning af den enkelte udlændings udgifter i forbindelse med deltagelse i integrationsprogrammet og udgifter til hjælpemidler i form af arbejdsredskaber og mindre arbejdspladsindretninger, jf. integrationslovens § 45, stk. 2.
 Stk. 2. Staten refunderer ikke en kommunes udgifter til ydelser efter lov om aktiv socialpolitik kapitel 4 (kontanthjælp) for sygemeldte udlændinge, hvor kommunen ikke har foretaget en vurdering af behovet for udarbejdelse af en plan for sygdomsafklaring, optræning og andre beskæftigelsesfremmende aktiviteter, udarbejdet en sådan plan, eller foretaget opfølgning på en sådan plan, jf. lov om aktiv socialpolitik § 100 a.
Stk. 3. Ophør af refusion, jf. stk. 2, gælder fra det tidspunkt, hvor vurderingen, udarbejdelsen af planen eller opfølgningen skulle være foretaget, og frem til det tidspunkt, hvor kommunen har foretaget vurderingen, udarbejdet planen eller foretaget opfølgningen.
Kommunen vil på ny kunne få refunderet sine udgifter til introduktionsydelse fra det tidspunkt, hvor det fremgår af udlændingens sag, at kommunen har foretaget vurderingen, udarbejdet planen eller foretaget opfølgningen.
Refusion efter integrationslovens § 45, stk. 4 og 5, vedrørende udlændinge, der deltager i et integrationsprogram eller introduktionsforløb § 8. Staten refunderer inden for det i integrationslovens § 45, stk. 4, 2. pkt., og § 45, stk. 5, 2. pkt., anførte rådighedsbeløb i introduktionsperioden 50 pct. af en kommunes udgifter til integrationsprogrammer og introduktionsforløb, herunder danskuddannelse, jf. integrationslovens § 21, kursus i danske samfundsforhold og dansk kultur og historie, jf. integrationslovens § 22, og tilbud efter integrationslovens §§ 23-23 d.
 Stk. 2. Refusion efter stk. 1 omfatter de af kommunens driftsudgifter, der er direkte relateret til integrationsprogrammet henholdsvis introduktionsforløbet.
 Stk. 3. Refusionen efter stk. 1 af udgifter til danskuddannelse og kursus i danske samfundsforhold, og dansk kultur og historie, jf. integrationslovens §§ 21 og 22, ydes for de udgifter, som kommunalbestyrelsen har forpligtet sig til at betale til udbyderen af danskuddannelse henholdsvis kursus i danske samfundsforhold og dansk kultur og historie.
Stk. 4. I tilfælde af, at en udlænding, der har fået tilbudt et integrationsprogram eller et introduktionsforløb, udebliver fra aktiviteter, der indgår i integrationsprogrammet henholdsvis introduktionsforløbet, og som kommunalbestyrelsen har forpligtet sig til at betale for, kan kommunen hjemtage refusion i op til 3 måneder efter, at udeblivelsen er konstateret.
Dog kan der maksimalt indregnes den aktivitet, som kommunen har forpligtet sig til at betale for.
 Stk. 5. Det er for introduktionsydelsesmodtageres vedkommende en forudsætning for hjemtagelse af refusion efter stk. 1, at kommunen kan dokumentere, at der er foretaget en systematisk opfølgning på indberetninger om udeblivelse fra deltagelse i integrationsprogrammet.
 Stk. 6. Ved nettoopgørelsen af de i stk. 1 nævnte udgifter modregnes ikke modtagne resultattilskud.
Grundtilskud efter integrationslovens § 45, stk. 3, i den 3-årige introduktionsperiode § 9. Grundtilskuddet efter integrationslovens § 45, stk. 3, ydes til dækning af sociale merudgifter og generelle udgifter vedrørende udlændinge, der skal tilbydes eller bliver tilbudt et integrationsprogram, jf. integrationslovens § 16, stk. 1 eller 7. Grundtilskuddet ydes også til dækning af sociale merudgifter og generelle udgifter til udlændinge, der i medfør af integrationslovens § 21, stk. 2, § 22, stk. 2, eller § 23, stk. 4, ikke tilbydes en eller flere dele af integrationsprogrammet.
 Stk. 2. Grundtilskuddet ydes til den kommunalbestyrelse, der efter udlændingens registrering i Det Centrale Personregister er ansvarlig for integrationsindsatsen, jf. integrationslovens § 4 og § 10.
Stk. 3. Grundtilskuddet ydes i den 3-årige introduktionsperiode.
Tilskuddet ydes for den første måned af introduktionsperioden for udlændinge, som kommunalbestyrelsen har overtaget ansvaret for inden den 16. i måneden, ellers udbetales grundtilskuddet først fra den efterfølgende måned.
Tilskuddet ydes for den sidste måned af introduktionsperioden for udlændinge, som kommunen har ansvaret for efter den 15. i måneden, ellers udbetales grundtilskuddet kun for den foregående måned.
 Stk. 4. Hvis udlændingen flytter til en anden kommune, ydes grundtilskuddet til denne kommune efter reglen i stk. 3.
Tilskud efter integrationslovens § 45, stk. 6, til mindreårige uledsagede asylansøgere med opholdstilladelse efter udlændingelovens §§ 7-8 eller § 9, c, stk. 3 § 10. Tilskud efter integrationslovens § 45, stk. 6, ydes for hver mindreårig uledsaget asylansøger, der har opholdstilladelse efter udlændingelovens §§ 7-8 eller § 9 c, stk. 3, og som bor eller opholder sig i kommunen.
Tilskuddet ydes, indtil den mindreårige uledsagede asylansøger fylder 18 år, eller den pågældendes forældre får lovligt ophold her i landet.
 Stk. 2. Der ydes ikke grundtilskud efter integrationslovens § 45, stk. 3, eller refusion efter integrationslovens § 45, stk. 4, samtidig med tilskud efter integrationslovens § 45, stk. 6.
 Stk. 3. Tilskuddet ydes til den kommunalbestyrelse, der er ansvarlig for integrationsindsatsen, jf. integrationslovens § 4.
Stk. 4. Tilskuddet ydes for den første måned af integrationsindsatsen for mindreårige uledsagede flygtninge, som kommunekommunalbestyrelsen har overtaget ansvaret for inden den 16. i måneden, ellers udbetales tilskuddet først fra den efterfølgende måned.
Tilskuddet ydes for den sidste måned af integrationsindsatsen for mindreårige uledsagede flygtninge, som kommunalbestyrelsen har ansvaret for efter den 15. i måneden, ellers udbetales tilskuddet kun for den foregående måned.
 Stk. 5. Hvis den mindreårige uledsagede flygtning flytter til en anden kommune, ydes tilskuddet til denne kommune efter reglen i stk. 4.
Resultattilskud efter integrationslovens § 45, stk. 7 § 11. Resultattilskud efter integrationslovens § 45, stk. 7, nr. 1, kommer til udbetaling hvis udlændingen inden for den 3-årige introduktionsperiode kommer i ordinær ustøttet beskæftigelse.
Stk. 2. Beskæftigelsen efter stk. 1 skal have en sammenhængende varighed på mindst 6 måneder i gennemsnitligt mindst 20 timer om ugen.
Beskæftigelsen skal være påbegyndt inden den 3-årige introduktionsperiodes afslutning.
 Stk. 3. I tilfælde, hvor antallet af timer i beskæftigelse efter stk. 1 ikke eller kun vanskeligt kan kontrolleres, finder reglerne om omregning til timer i lov om arbejdsløshedsforsikring tilsvarende anvendelse.
 § 12. Resultattilskud efter integrationslovens § 45, stk. 7, nr. 2, kommer til udbetaling, hvis udlændingen efter den 1. juli 2007 og inden for den 3-årige introduktionsperiode påbegynder en studie- eller erhvervskompetencegivende uddannelse og fortsætter uddannelsesforløbet i en sammenhængende periode på mindst 6 måneder og under studieforløbet kan modtage SU, elevløn el.lign., der sikrer udlændingen et forsørgelsesgrundlag.
 Stk. 2. Ved studiekompetencegivende uddannelser efter stk. 1 forstås uddannelser, som giver adgang til det videre uddannelsessystem, herunder HF, HTX, HHX eller almen gymnasial uddannelse.
 Stk. 3. Ved erhvervskompetencegivende uddannelser efter stk. 1 forstås uddannelser, som kommunalbestyrelsen vurderer i almindelighed giver et godt grundlag for at opnå beskæftigelse på det ordinære arbejdsmarked.
 Stk. 4. Uddannelse efter stk. 1 anses for påbegyndt på udlændingens første aktive studiedag.
 Stk. 5. Et sammenhængende uddannelsesforløb på mindst 6 måneder kan blandt andet dokumenteres ved en udtalelse fra uddannelsesinstitutionen eller ved en tilskudsopgørelse, herunder en SU-oversigt eller lønsedler fra elevløn.
 § 13. Resultattilskud efter integrationslovens § 45, stk. 7, nr. 3, kommer til udbetaling, hvis udlændingen inden for introduktionsperioden indstiller sig til prøve i dansk og senest ved første prøvetermin efter introduktionsperiodens udløb består prøve i dansk på det niveau, der i samarbejde med udbyderen af danskuddannelse er fastsat som mål i integrationskontrakten, jf. integrationslovens § 19.
§ 14. Resultattilskud efter integrationslovens § 45, stk. 7, nr. 4, kommer til udbetaling, hvis en udlænding, der efter introduktionsperiodens udløb tilbydes danskuddannelse efter § 2, stk. 5, i lov om danskuddannelse til voksne udlændinge m.fl., 1) indstiller sig til prøve i dansk inden uddannelsestilbuddets ophør, dog senest 1 år efter introduktionsperiodens udløb, jf. integrationslovens § 16, stk. 6, og 2) senest ved første prøvetermin herefter består prøve i dansk på det niveau, der i samarbejde med udbyderen af danskuddannelse er fastsat som mål i integrationskontrakten, jf. integrationslovens § 19.
 § 15. Resultattilskud efter integrationsloven udbetales kun for udlændinge, som har fået udarbejdet en integrationskontrakt, jf. integrationslovens § 19.
 § 16. Resultattilskuddene efter §§ 11-14 udbetales til den kommunalbestyrelse, der på det tidspunkt, hvor udlændingen ansættes første gang i den 6 måneders beskæftigelsesperiode, påbegynder uddannelsesforløbet eller består danskprøven, er ansvarlig for eller ved introduktionsperiodens udløb, jf. integrationslovens § 16, stk. 6, har været ansvarlig for integrationsindsatsen, jf. integrationslovens § 4.
 Stk. 2. Hvert af tilskuddene efter §§ 11-14 kan kun komme til udbetaling én gang.
 Refusion efter lov om danskuddannelse til voksne udlændinge m.fl.
 § 17. Staten refunderer 50 pct. af en kommunes udgifter til danskuddannelse for kursister, som ikke er omfattet af integrationsloven eller henvist til danskuddannelse i medfør af lov om en aktiv beskæftigelsesindsats, jf. § 15, stk. 1, i lov om danskuddannelse til voksne udlændinge m.fl.
 Stk. 2. Der skal foretages en løbende kontrol af, at refusionsopgørelsen efter stk. 1 ikke omfatter udlændinge, der er omfattet af integrationsloven eller henvist til danskuddannelse i medfør af lov om en aktiv beskæftigelsesindsats.
Stk. 3. Refusionen efter stk. 1 ydes til den kommune, som efter registrering i Det Centrale Personregister er den enkelte kursists bopælskommune eller for så vidt angår udlændinge omfattet af § 2 a i lov om danskuddannelse til voksne udlændinge m.fl. til den kommune, hvor EU-grænsependlerens arbejdssted ligger, eller hvor den pågældende har etableret selvstændig virksomhed.
For så vidt angår udlændinge, som har fast ophold i medfør af EU-reglerne om ophævelse af indrejse- og opholdsbegrænsninger i forbindelse med arbejdskraftens frie bevægelighed, etablering og udveksling af tjenesteydelser m.v., og som ikke er registeret i Det Centrale Personregister, ydes refusionen til den kommune, hvor den pågældende har bopæl.
 Stk. 4. Refusionen efter stk. 1 udgør 50 pct. af de udgifter, som kommunalbestyrelsen har forpligtet sig til at betale til udbyderen af danskuddannelse.
Refusion efter repatrieringsloven § 18. Staten refunderer en kommunes udgifter til repatriering efter repatrieringslovens §§ 7 og 8 og reintegrationsbistand efter repatrieringslovens § 10.
Kommunernes registrering via Udlændingeinformationsportalen § 19. Beskæftigelsesministeriet fastsætter retningslinjer for kommunernes registrering via Udlændingeinformationsportalen (UIP) af oplysninger om det tilbudte integrationsprogram eller introduktionsforløb, tidspunkt for påbegyndelse af integrationsprogram eller introduktionsforløb og eventuel undladelse af at tilbyde et fuldt integrationsprogram henholdsvis introduktionsforløb.
Kapitel 6 Kommunernes og regionernes refusionsberettigende udgifter med tilbagebetalingspligt § 20. En ydelse med tilbagebetalingspligt anmeldes fuldt ud til refusion, når den udbetales.
Tilbagebetalinger skal, når de indgår, føres til fradrag i den løbende opgørelse af de refusionsberettigende udgifter.
 Stk. 2. Hvis en person, der har modtaget en ydelse med tilbagebetalingspligt, flytter til en anden kommune, skal fraflytningskommunen sørge for opkrævningen og føre betalingen til fradrag i den løbende opgørelse af de refusionsberettigende udgifter.
 Stk. 3. Hvis et beløb, der har været holdt uden for refusionsordningen, tilbagebetales til en kommune, holdes tilbagebetalingen uden for refusionsordningen.
 Stk. 4. Beløb, der kræves tilbagebetalt på grund af modtagerens forhold, behandles som beskrevet i stk. 1 og 2, jf. dog stk. 5.
Stk. 5. Rejser kommunen overfor en boligstøttemodtager krav om tilbagebetaling af uretmæssigt modtaget boligstøtte, fradrages kravet herom i den løbende opgørelse af de refusionsberettigende udgifter i det kvartal, hvori tilbagebetalingskravet rejses.
Staten refunderer kommunens eventuelle tab, når det konstateres, at tilbagebetalingskravet ikke kan opkræves.
Ved refusionen anvendes den refusionssats, der gælder for det pågældende år efter § 75 i lov om individuel boligstøtte.
Kapitel 7 Udgifter til udlændinge efter lov om social service, lov om aktiv socialpolitik, lov om en aktiv beskæftigelsesindsats, lov individuel boligstøtte og lov om almene boliger m.v.
 § 21. Kommunens udgifter til udlændinge, jf. § 181 i lov om social service, § 107 i lov om aktiv socialpolitik, § 124 i lov om en aktiv beskæftigelsesindsats, samt kapitel 11, § 64 d, stk. 3, og § 75, stk. 4, i lov om individuel boligstøtte, og § 62 i lov om almene boliger m.v., kan anmeldes til statsrefusion.
§ 22. Udgifter i forbindelse med optagelse i et døgnophold (boformer eller foranstaltninger), jf. lov om social service, § 181, stk. 2 og 3, opgøres som den gennemsnitlige udgift pr. plads.
Denne udgift kan anmeldes til statsrefusion.
Der skal dermed ikke foretages en særskilt opgørelse af foranstaltningens udgifter til udlændinge.
 Stk. 2. Ejendomsudgifter i daginstitutioner opgøres som 9 procent af institutionens driftsudgifter, og en forholdsmæssig andel heraf kan anmeldes til refusion.
 § 23. Når en udlænding optages i en boform eller foranstaltning, jf. § 22, hvor opholdskommunen har ret til mellemkommunal refusion fra en tidligere opholdskommune efter § 9 c i lov om retssikkerhed og administration på det sociale område, hjemtages statsrefusion for udgifter efter lov om social service af den kommune, der har pligt til at yde hjælp efter denne lov, jf. § 9 i lov om retssikkerhed og administration på det sociale område.
§ 24. Når der ydes hjælp til en familie, hvor hjælpen til kun den ene ægtefælle er omfattet af udlændingebestemmelserne, jf. § 21, skal udgifterne konteres på en sådan måde, at det er muligt at udskille den andel, der gælder udlændingen.
Hjælp til fællesbørn fordeles med halvdelen til hver af forældrene.
Udgifter til hjælp, der alene vedrører den anden ægtefælle, kan ikke anmeldes til statsrefusion som udgifter til udlændinge.
 § 25. Når en asylansøger indgår ægteskab med en person, der er dansk statsborger eller har permanent opholdstilladelse i Danmark uden at være omfattet af § 181 i lov om social service, § 107 i lov om aktiv socialpolitik eller § 124 i lov om en aktiv beskæftigelsesindsats, og ægteparret herefter har behov for hjælp, er der ikke adgang til refusion efter § 181 i lov om social service, § 107 i lov om aktiv socialpolitik eller § 124 i lov om en aktiv beskæftigelsesindsats.
Kapitel 8 Opkrævning af børnebidrag Opkrævning af forskudsvis udbetalte børnebidrag § 26. Opkrævning af forskudsvis udbetalte børnebidrag hos den bidragsskyldige skal ske efter reglerne i kapitel 3 i lov om børnetilskud og forskudsvis udbetaling af børnebidrag.
 Stk. 2. Tilsidesættelse af reglerne i kapitel 3 i lov om børnetilskud og forskudsvis udbetaling af børnebidrag, jf. stk. 1, vil efter omstændighederne kunne medføre, at retten til statsrefusion bortfalder.
Opkrævning af børnebidrag i Danmark § 27. Den kommune, der udbetaler et bidrag, skal opkræve bidraget, hvis den bidragsskyldige bor i kommunen.
Bor den bidragsskyldige i en anden kommune, skal udbetalingskommunen sende anmodning om opkrævning af bidraget til opholdskommunen.
Opholdskommunen kvitterer for modtagelse af anmodningen.
 Stk. 2. Indbetalte bidrag fra den bidragsskyldige indtægtsføres i den kommune, der opkræver bidraget, og fradrages i denne kommunes løbende opgørelse vedrørende statsrefusion.
Stk. 3. Flytter den bidragsskyldige, skal den kommune, der opkræver bidrag hos den bidragsskyldige, sende sagen om opkrævning og en specifikation af det skyldige bidrag til den nye opholdskommune.
Den nye opholdskommune skal kvittere for, at sagen er modtaget, jf. stk. 1, og den tidligere opholdskommune skal samtidig give udbetalingskommunen meddelelse om, at sagen er oversendt.
 Stk. 4. Dør den bidragsskyldige, skal den kommune, der opkræver bidrag hos den bidragsskyldige, straks underrette udbetalingskommunen om dødsfaldet.
Afsnit III Dokumentations- og registreringssystemer samt statsrefusion og tilskud Kapitel 9 Dokumentations- og registreringssystemet i kommunerne og regionerne § 28. Det påhviler kommunalbestyrelsen eller regionsrådet at sikre, at kommunen eller regionen har etableret betryggende og hensigtsmæssige forretningsgange for sagsbehandling, udbetaling og regnskabsaflæggelse for ydelser eller tilskud omfattet af denne bekendtgørelse, herunder for de anvendte edb-systemer, samt at der er etableret betryggende og dokumenterede interne kontroller.
De opstillede retningslinjer for dokumentations- og kvalitetskontrol, herunder retningslinjer for personalemæssig adskillelse må ikke fraviges.
 Stk. 2. Hvis en kommune ved registrering af sagen og beregning af ydelsen eller tilskuddet anvender et edb-system, eller hvis databehandlingen helt eller delvis foretages af andre end den dataansvarlige kommune, skal kommunalbestyrelsen sikre, at der foreligger en uafhængig revisorerklæring om, at det pågældende system fungerer i et edb-miljø med en tilfredsstillende system- og datasikkerhed, og at de interne kontroller i systemerne sikrer en fuldstændig og nøjagtig behandling af godkendte transaktioner.
 § 29. Der skal i hver kommune foreligge et dokumentations- og regnskabssystem bestående af følgende:
1) Journal, 2) Personbogføring, 3) Tilskuds- og aktivitetsregistrering for aktiviteter efter integrationsloven og lov om danskuddannelse til voksne udlændinge m.fl. og 4) Arkiv.
Journalen, personsager § 30. Al relevant dokumentation vedrørende ydelser eller tilskud til personer, hvor der ydes statsrefusion eller -tilskud, skal journaliseres, jf. dog §§ 43-44 og §§ 48-49 og § 53. Personsagen skal indeholde al relevant dokumentation eller henvisninger hertil.
Dokumentationen skal være lettilgængelig for revisionen.
Anvendes forskellige journalsystemer vedrørende samme person, skal dette, tillige med oplysning om, hvor ansvaret for pågældendes sag til enhver tid er placeret, fremgå af kommunens retningslinjer for sagsbehandlingen og af oversigtsjournalen.
§ 31. Af hver enkelt sag skal fremgå grundlaget for tildeling af ydelsen eller tilskuddet, jf. § 3, herunder beregningsmetoden, og alle oplysninger om senere ændringer af forholdene, der kan medføre en ændring i tildelingen eller udmålingen af hjælpen, samt dokumentation herfor.
Hvis hjælpen er ydet med tilbagebetalingspligt, skal årsagen hertil anføres.
 Stk. 2. Boligstøtten, jf. lov om individuel boligstøtte, kan nedsættes foreløbigt på baggrund af boligstøttemodtagerens oplysninger.
 Stk. 3. Hvis en ydelse eller et tilskud er tilkendt eller ændret på et grundlag, som afviger fra de normale regler, skal der anføres særlig bemærkning herom.
 Stk. 4. I mere omfattende sager, herunder også mere omfattende boligstøttesager, typisk sager med flere ydelses- eller foranstaltningstyper, skal der foreligge en samlet oversigt i kronologisk rækkefølge over henvendelser, ydelser/tilskud og afgørelser i et regnskabsår (summarisk datooversigt).
 § 32. I forbindelse med oprettelse af en sag, og inden der udbetales ydelser eller tilskud til en person i henhold til de love, som bekendtgørelsen omfatter, jf. § 1, skal følgende fremgå af personsagen og være dokumenteret:
1) Personens CPR-nummer eller henvisningsnummer, 2) Statsborgerforhold herunder opholdsgrundlag, 3) Bopæl, 4) Civilstand, 5) Ægtefælle og børn (ved CPR-nummer og henvisningsnummer), jf. dog § 34, 6) Personens og en eventuel ægtefælles eller samlevers indtægts- og formueforhold af betydning for tildeling eller udmåling af en ydelse, og ændring heraf og 7) Beregningsmetode ved udmåling af en ydelse.
Beregningsmetoden anses for dokumenteret ved henvisning til typekoder i kommunens edb-baserede program.
§ 33. I boligstøttesager skal kun oplysninger om børn og ægtefælle med ophold på adressen fremgå af sagen og være dokumenteret.
Herudover skal følgende oplysninger fremgå af sagen og være dokumenteret: Andre, der har fast ophold i boligen uden at være logerende.
Husstandsmedlemmernes indtægts- og formueforhold.
Oplysninger om samtlige elementer, der indgår i boligudgiftens beregning, jf. kapitlerne 2, 3 og 4 a, i lov om individuel boligstøtte.
 § 34. I sager vedrørende boligydelse i form af lån, jf. kapitel 7 i lov om individuel boligstøtte, skal oplysning om ejendomsværdien endvidere fremgå af sagen og være dokumenteret.
 § 35. Hvis en person deltager i et tilbud, og dermed udløser et tilskud efter lov om en aktiv beskæftigelsesindsats, skal beregningsmetode og -grundlag ved udmåling af tilskud endvidere fremgå af personsagen og være dokumenteret.
 Stk. 2. Hvis en person deltager i et tilbud og dermed udløser tilskud eller refusion efter integrationsloven eller lov om danskuddannelse til voksne udlændinge m.fl., skal følgende oplysninger endvidere fremgå af sagen og være dokumenteret:
1) Den tilbudte danskuddannelse i henhold til lov om danskuddannelse til voksne udlændinge m.fl., herunder løbende indberetninger fra udbyderen af danskuddannelse om kursistens sproglige udvikling m.v. og eventuelle øvrige tilbagemeldinger fra udbyderen af danskuddannelse om kursisten.
For udlændinge, der modtager ydelser efter integrationsloven, lov om aktiv socialpolitik eller lov om arbejdsløshedsforsikring m.v., skal indberetninger om kursistens fravær fremgå af sagen.
På personsager, hvor personen er henvist efter lov om danskuddannelse til voksne udlændinge m.fl. skal der endvidere foreligge dokumentation for kommunens opfølgning på udbyderens indberetninger.
 2) Løbende kontrol af, at refusionsopgørelsen alene omfatter den personkreds, der er anført i § 15, stk. 1, i lov om danskuddannelse til voksne udlændinge m.fl.
 3) Henvisning til opholdstilladelse som mindreårig uledsaget asylansøger for den i § 10, stk. 1, nævnte persongruppe.
 4) Grundlag for hjemtagelse af tilskud efter integrationslovens § 45, stk. 7, nr. 1-4 (resultattilskud). Dokumentationen kan f.eks. bestå i dokumentation for a-skattebetaling, kopi af ansættelsesbrev, kopi af eksamensbevis m.v., tilskudsopgørelse i forbindelse med uddannelse, erklæring fra uddannelsesinstitution m.v.
 Stk. 3. Hvis en person deltager i et tilbud, som udløser refusion efter integrationsloven eller lov om danskuddannelse til voksne udlændinge m.fl., skal tilbudstype med henvisning til den konkrete foranstaltning, som personen deltager i (aktør, uddannelsesinstitution, projekt, virksomhed, el.lign.) og underskrevne aftaler om underretningspligt mellem kommunalbestyrelsen og de enkelte tilbudsudbydere eller den enkelte person, endvidere fremgå af personsagen og være dokumenteret.
 § 36. Hvis en person er optaget i et tilbud, som udløser refusion efter §§ 109 og 110 i lov om social service, skal samtlige ydelser være dokumenteret og kunne henføres til et CPR-nr., jf. dog stk. 2. Endvidere skal tilbudstypen med henvisning til den konkrete foranstaltning, som personen er optaget i (boformen) fremgå af personsagen og være dokumenteret.
Stk. 2. Hvis en kvinde, der deltager i et tilbud efter § 109 i lov om social service, ønsker anonymitet, herunder uden CPR-registrering, skal kvindens ønske respekteres, jf. lovens § 109, stk. 2. Hvis en kvinde ønsker anonymitet ved optagelse i et § 109-tilbud, som udløser refusion efter § 177 i lov om social service, vil det dog være et krav, at kvinden over for kvindekrisecentrets leder dokumenterer eller i det mindste oplyser, hvilken kommune hun kommer fra.
Oplysningen herom skal tillige kunne efterprøves af revisionen.
 § 37. Udbetales der løntilskud m.v. til en virksomhed efter lov om aktiv socialpolitik, lov om en aktiv beskæftigelsesindsats eller integrationsloven, skal den indgåede aftale, herunder virksomhedens navn, CVR-nr., tlf.nr., kontaktperson og kontonummer endvidere fremgå af personsagen og være dokumenteret.
 § 38. Deltager personen i et kommunalt tilbud efter kap. 10 i lov om en aktiv beskæftigelsesindsats, hvor driftsudgifterne afholdes af kommunen, jf. §§ 117-120 i lov om en aktiv beskæftigelsesindsats, skal det fremgå af personsagen, jf. dog § 51.
 Stk. 2. Hvis en person deltager i et tilbud efter kap. 10 eller 11 i lov om en aktiv beskæftigelsesindsats skal tilbudstype med henvisning til den konkrete foranstaltning, som personen deltager i (aktør, uddannelsesinstitution, projekt, virksomhed el.lign.) fremgå af personsagen og være dokumenteret.
 Stk. 3. Hvis en person deltager i selvvalgt uddannelse efter § 73 b eller kapitel 8 a i lov om en aktiv beskæftigelsesindsats, skal foranstaltningen, som personen deltager i (herunder uddannelsesinstitution), fremgå af personsagen og være dokumenteret.
 Stk. 4. Er personen optaget i et kommunalt tilbud efter §§ 109 og 110 i lov om social service, hvor driftsudgifterne afholdes af kommunen, skal det fremgå af personsagen.
 § 39. Tidspunkt for registrering i CPR, og tidspunkt for meddelelse af opholds- og arbejdstilladelse skal også fremgå og være dokumenteret på sager efter integrationsloven og repatrieringsloven.
 § 40. Hvis en person har navne- og adressebeskyttelse i CPR, skal dette ligeledes fremgå af sagen.
§ 41. Borgeren skal ved sagens start udtrykkelig orienteres om, at afgivne oplysninger ved sagens start og senere sagsopfølgning vil blive kontrolleret også ved indhentelse af supplerende oplysninger, herunder i elektronisk form.
Dette skal fremgå af sagen og være dokumenteret.
 § 42. Det skal fremgå af personsagen, hvilke ydelser og tilskud, herunder løntilskud, der er ydet til hver person eller familie, herunder om hjælpen er ydet med tilbagebetalingspligt, og om der er ydet hjælp eller iværksat foranstaltninger af anden art end kontante ydelser, som er af betydning for en oversigt over familiens samlede økonomi.
§ 43. Oplysninger, der på tidspunktet for revisionens kontrol er umiddelbart tilgængelige i forvaltningen via elektroniske medier, betragtes som tilstrækkeligt dokumenteret.
Det skal fremgå af sagen, hvornår og på hvilken måde de forskellige oplysninger er dokumenteret.
 § 44. Foreligger der undtagelsesvis ikke sædvanlig dokumentation i form af udskrifter eller lignende fra folkeregistre, skatteforvaltninger, andre myndigheder, skoler, arbejdsgivere, udbydere af danskuddannelse eller udlejere m.v. samt kopi af oplysninger om økonomiske forhold i øvrigt, skal årsagen hertil fremgå af sagen.
§ 45. Grundlaget for helt eller delvis skønsmæssig afgørelse om og med hvilke beløb en ydelse eller et tilskud udbetales, skal fremgå af sagen.
De overvejelser og skøn, som i øvrigt ligger til grund for beslutninger i den enkelte sag, skal også fremgå af sagen.
Det gælder, uanset om overvejelser og skøn vedrører en gruppe af ensartede sager.
§ 46. Oplysninger om husstandsmedlemmernes økonomiske forhold i boligstøttesager kontrolleres årligt bagud efter reglerne om efterregulering i lov om individuel boligstøtte.
Antallet af husstandsmedlemmer ajourføres løbende efter CPR.
 § 47. Det skal registreres på den enkelte sag, hvornår sagen skal tages frem med henblik på opfølgning og fornyet vurdering af økonomiske eller andre forhold, jf. kravene i de enkelte love.
Stk. 2. Sagen skal indeholde oplysning om grundlaget for og resultatet af den foretagne vurdering.
Dette gælder dog ikke for den årlige fastsættelse af pensionen efter lov om social pension og den årlige omregning af boligstøtte efter lov om individuel boligstøtte.
 Stk. 3. Det skal af de enkelte sager fremgå, hvornår der har været foretaget opfølgning på integrationskontrakten, jf. § 50. Den anvendte fremgangsmåde, herunder hvilke forhold der er kontrolleret, og hvilke oplysninger og erklæringer der er indhentet, skal ligeledes fremgå.
§ 48. I sager, hvor kommunen skal tage hensyn til ansøgerens økonomiske forhold for at tage stilling til, hvad der kan ydes af hjælp, kan kommunalbestyrelsen vælge at fravige reglerne om dokumentation og beslutte, at det ikke er nødvendigt, at der er kopi i sagen af de bilag, som dokumenterer ansøgerens økonomiske situation.
Det er herved en forudsætning, at sagsbehandleren har set den nødvendige dokumentation for de økonomiske oplysninger, og at de økonomiske oplysninger samt dokumentationens art er noteret i sagen.
 § 49. Kommunalbestyrelsen kan beslutte, at det inden for en beløbsgrænse ikke er nødvendigt, at der ved følgende typer ydelser foreligger dokumentation (kvittering) for, hvorledes hjælpen er anvendt:
 1) Hjælp efter §§ 81-85 i lov om aktiv socialpolitik.
 2) Hjælp efter § 14, stk. 1, og § 14 a i lov om social pension, samt § 17, stk. 2, og § 18 i lov om højeste, mellemste, forhøjet almindelig og almindelig førtidspension m.v.
 3) Hjælp efter § 23 f og §§ 35-39 i integrationsloven.
Stk. 2. Den beløbsgrænse, som kommunalbestyrelsen fastsætter, kan højst være på 3.000 kr. pr. udbetaling ved enkeltudgifter og højst 1.000 kr. pr. måned ved løbende ydelser.
Sagerne skal i øvrigt være dokumenteret på sædvanlig vis, herunder med journalnotater.
 Stk. 3. Uanset stk. 1 og 2 kan kommunalbestyrelsen efter konkret vurdering bestemme, at der i sager om enkeltpersoner skal være sædvanlig dokumentation.
Integrationskontrakt for udlændinge omfattet af integrationsprogrammet i medfør af integrationsloven og for udlændinge som har været omfattet af integrationsprogrammet § 50. For udlændinge omfattet af integrationsprogrammet i medfør af integrationslovens § 16 skal sagen indeholde en integrationskontrakt, jf. integrationslovens § 19.
Stk. 2. Det skal af kontrakten fremgå, hvilket integrationsprogram, der er lagt for den enkelte udlænding i hvilke perioder.
Omfanget og indholdet af det tilbudte forløb skal endvidere fremgå.
 Stk. 3. Der skal løbende efter behov ske opfølgning på integrationskontrakten, jf. integrationslovens § 20, stk. 1.
Stk. 4. Indtil udlændingen har opfyldt de mål, som er fastsat eller aftalt i integrationskontrakten, jf. § 19, stk. 4, 1. pkt., skal opfølgning finde sted 1) mindst hver 12. måned, hvis udlændingen er i ordinær beskæftigelse eller ordinær uddannelse og ikke modtager introduktionsydelse, 2) senest 6 måneder efter barnets fødsel, hvis udlændingen benytter sig af en ret til fravær i medfør af barselsloven, og derefter i forbindelse med den lovlige fraværsperiodes udløb eller 3) mindst hver 3. måned for øvrige udlændinge.
 Stk. 5. Har udlændingen opfyldt målene i integrationskontrakten, skal kommunalbestyrelsen alene følge op på kontrakten, hvis der opstår behov herfor.
Stk. 6. Integrationskontrakten gælder, indtil udlændingen meddeles tidsubegrænset opholdstilladelse.
Udlændinge, der efter udløbet af introduktionsperioden modtager hjælp til forsørgelse efter lov om aktiv socialpolitik eller arbejdsløshedsdagpenge efter lov om arbejdsløshedsforsikring m.v., omfattes af § 31 a i lov om en aktiv beskæftigelsesindsats.
Journalen, ikke-personsager § 51. En kommunes driftsudgifter vedrørende tilbud, jf. §§ 117-120 i lov om en aktiv beskæftigelsesindsats, skal registreres særskilt på en sag.
Følgende oplysninger skal fremgå af sagen og være dokumenteret:
1) Tilbuddets/foranstaltningens navn, 2) CVR-nr., 3) Tlf.nr., 4) Ansvarlig, 5) Evt. giro- eller kontonummer, 6) Tilbudstype, 7) Budget, 8) Disponerede og udbetalte beløb og 9) Tilknyttede CPR-numre til tilbuddet med angivet varighed af deltagelse.
 Stk. 2. Driftsudgifterne til tilbud skal være dokumenterede.
 Stk. 3. Arbejdsmarkedsstyrelsen udarbejder en vejledning om dokumentationskrav vedr. opgørelse og refusion af driftsudgifter efter §§ 117-120 i lov om en aktiv beskæftigelsesindsats, herunder vejledning om afgrænsning af refusionsberettigende driftsudgifter fra de i § 4 nævnte administrationsudgifter m.v. samt vejledning om opgørelse af helårspersoner ved beregningen af rådighedsbeløbet efter § 118, stk. 2, i lov om en aktiv beskæftigelsesindsats.
Personbogføring § 52. Personbogføringen omfatter ydelser og tilskud til en person eller familie efter de love, bekendtgørelsen omfatter, og skal indeholde oplysninger om følgende:
 1) Personens CPR-nummer.
 2) Ydelses- og tilskudsart (kontonummer eller anden angivelse af den tilkendte ydelse eller tilskud).
 3) Beløb.
 4) Dato for udbetaling af ydelser og tilskud.
Stk. 2. Personbogføringen skal foretages på en sådan måde, at der umiddelbart kan foretages en opgørelse over ydelser og tilskud, herunder løntilskud, til hver person eller familie, jf. § 42, og om hjælpen er ydet med tilbagebetalingspligt.
Ved boligstøttesager ydet som lån skal det til enhver tid værende lånebeløb med tilskrevne renter opgøres.
 Stk. 3. Ved årets udgang skal det fremgå af personbogføringen, om der er tale om ydelser med skattepligt.
Stk. 4. Af kommunens finansielle status skal fremgå de samlede udestående fordringer vedrørende hjælp ydet med tilbagebetalingspligt efter lov om aktiv socialpolitik og integrationsloven.
De udestående fordringer skal være specificeret på samme måde som tilbagebetalingerne efter kontoplanen i »Budget og regnskabssystem for kommuner«.
Det samme gælder fordringer på bidragsskyldige som følge af forskudsvis udbetalt børnebidrag efter lov om børnetilskud og forskudsvis udbetaling af børnebidrag.
Stk. 5. Bestemmelsen i stk. 2 gælder dog ikke ydelser efter § 14, stk. 1, og § 14 a i lov om social pension, samt § 17, stk. 2, og § 18 i lov om højeste, mellemste og forhøjet almindelig og almindelig førtidspension m.v., når tillægget ydes til dækning af medicinudgifter og fodbehandling.
Personbogføringen skal således ikke indeholde beløbsangivelser vedrørende disse ydelser, men de øvrige oplysninger jf. stk. 1 skal registreres.
Stk. 6. Personbogføring af ydelser og tilskud skal ske løbende i overensstemmelse med den autoriserede kontoplan, udarbejdet af Økonomi- og Indenrigsministeriet i Budget- og regnskabssystem for kommuner og i Budget- og regnskabssystem for regioner.
Refusions- og tilskudsgrundlaget udgøres af hver af de anvendte konti i den autoriserede kontoplan.
Registreringerne skal ske i overensstemmelse med rækkefølgen i den autoriserede kontoplan og dennes ordlyd, herunder med henvisning til de anvendte lovbestemmelser.
Dette gælder også de særlige konti for hjælp med tilbagebetalingspligt, jf. stk. 4.
 § 53. Hjælpen skal registreres som ydet til den person, der modtager hjælpen eller er anledning til udgiften, jf. dog stk. 2 og 3. I den enkelte kommune skal registreringen ske efter ensartede regler.
 Stk. 2. Ydes hjælp til samlevende ægtefæller, hvor det ikke kan fastslås, hvem af ægtefællerne der modtager hjælpen eller er anledning til udgiften, registreres hjælpen som ydet til den ene af ægtefællerne.
Stk. 3. Hjælp til børn efter § 41 i lov om social service registreres på barnets CPR-nummer.
Hjælp til tabt arbejdsfortjeneste efter § 42 i lov om social service registreres som ydet til den af forældrene, som har modtaget hjælpen.
Hjælp i øvrigt i forbindelse med børn registreres som ydet til den af forældrene, som forsørger barnet i hjemmet, jf. § 9 a, stk. 2, i lov om retssikkerhed og administration på det sociale område.
Hvis barnet har selvstændig opholdskommune, jf. § 9 a, stk. 3 og 4, i lov om retssikkerhed og administration på det sociale område, registreres hjælpen på barnets CPR-nummer.
Stk. 4. Hjælp til en kvinde under 18 år i forbindelse med svangerskab registreres som ydet til hende.
Ophører svangerskabet uden fødsel, registreres eventuel senere hjælp på ny som hjælp til kvindens forsørger.
 § 54. Boligstøtten efter lov om individuel boligstøtte registreres som ydet til den person, som er berettiget til ydelsen.
 § 55. Børnetilskud efter lov om børnetilskud og forskudsvis udbetaling af børnebidrag, registreres som ydet til den, som ydelserne udbetales til, jf. lovens § 8. Børnebidrag efter lov om børnetilskud og forskudsvis udbetaling af børnebidrag registreres som ydet til den, som kan kræve bidraget fastsat, jf. lovens § 11.
 Tilskuds- og aktivitetsregistreringen efter integrationsloven og lov om danskuddannelse til voksne udlændinge m.fl.
 § 56. Tilskuds- og aktivitetsregistreringen skal omfatte tilskud til kommunen efter integrationslovens § 45, stk. 3, 6 og 7, og skal mindst indeholde oplysninger om følgende:
 1) Personens CPR-nummer, tidspunkt for meddelelse af opholdstilladelse, opholdsgrundlag, dato for registrering i CPR-systemet og dato for første påbegyndelse af integrationsprogram.
 2) Tilskudsart (kontonummer eller anden angivelse).
 3) Tilskudsbeløb.
 4) Tilskudsperiode.
Stk. 2. Tilskuds- og aktivitetsregistreringen efter stk. 1 skal ske pr. person, der udløser tilskud i overensstemmelse med den af Økonomi- og Indenrigsministeriet udarbejdede budgetspecifikation, som danner grundlag for udbetalingen af tilskud til kommunen.
I den enkelte kommune skal registreringen ske efter ensartede regler.
 Stk. 3. Tilskuds- og aktivitetsregistreringen efter stk. 1 skal udformes således, at der umiddelbart skal kunne foretages en opgørelse over tilskud udløst pr. person.
Stk. 4. Aktivitetsregistreringen for refusion efter lov om danskuddannelse til voksne udlændinge m.fl. til danskuddannelse kan foretages pr. person, der udløser refusion, eller som samlet registrering for de personer, som kommunen hjemtager refusion for.
Der skal af sagen eller registreringen, eksempelvis via lister fra udbyderne af danskuddannelse, fremgå oplysninger om personens CPR-nummer eller dokumentation for registrering hos skattemyndighederne samt oplysninger om personens sproglige udvikling.
 Stk. 5. Kommunen kan opfylde registreringskravene efter stk. 1-4 ved at tilslutte sig til landsdækkende eller eget edb-system.
Stk. 6. Driftsudgifterne til tilbud i forbindelse med integrationsprogrammet skal være dokumenterede, og der skal foreligge tidsregistreringer for hver enkelt af de medarbejdere, der både udfører refusionsberettigede og ikke-refusionsberettigede opgaver.
Tidsregistreringen opgøres med antal timer på projektet.
Tidsregistreringen skal attesteres af projektleder.
Arkiv § 57. De gældende regler for arkivering og kassation af andet kommunalt arkivmateriale anvendes på det i § 29 nævnte arkiv.
Kapitel 10 Anvisning og berigtigelse af statsrefusion og tilskud Anmodning om statsrefusion og tilskud § 58. Anmodning om statsrefusion og tilskud fremsættes kvartalsvis over for det ministerium, som lovene henhører under, jf. § 1, jf. dog §§ 67 og 68.
Stk. 2. Anmodningen skal indeholde en opgørelse af de forventede refusionsberettigende udgifter og den forventede tilskudsberettigende aktivitet i året til og med tilskudskvartalet.
Opgørelsen af de refusionsberettigende udgifter og de tilskudsberettigende aktiviteter skal reguleres efter de faktiske udgifter herunder udgifter til berigtigelser af beløb gennem den løbende restafregning.
Opgørelserne foretages på skemaer udarbejdet af ressortministeriet.
 Stk. 3. Anmodning om statsrefusion af udgifter til lejetab og garantier for flygtninges fraflytningsudgifter efter lov om individuel boligstøtte, og § 62 i lov om almene boliger m.v. fremsættes kvartalsvis bagud på baggrund af kvartalsopgørelser af dokumenterede udgifter.
Anvisning af statsrefusion og tilskud § 59. Ressortministeriet anviser efter en vurdering af de anmeldte kvartalsbeløb refusion og tilskud med 1/3 pr. måned af kvartalsbeløbet.
Dog anvises børnetilskud, jf. lov om børnetilskud og forskudsvis udbetaling af børnebidrag, og boligsikring og boligydelse som tilskud, jf. lov om individuel boligstøtte, med det fulde kvartalsbeløb i kvartalets første måned.
Når de enkelte kommuners refusions- og tilskudsbeløb for et kvartal er fastlagt af ressortministeriet, kan der ikke foretages ændring af kvartalsbeløbet.
 Stk. 2. Refusion af udgifter til lån til betaling af beboerindskud, boligsikringslån, og boligydelseslån efter lov om individuel boligstøtte samt udgifter til betaling af beboerindskud efter lov om almene boliger m.v., lov om boliger for ældre og personer med handicap og lov om friplejeboliger, anviser ressortministeriet bagud på baggrund af halvårlige opgørelser, jf. § 66, efter reglerne i § 75 i lov om individuel boligstøtte, § 74, stk. 5, i lov om almene boliger m.v., § 16, stk. 6, i lov om boliger for ældre og personer med handicap og § 19, stk. 4, i lov om friplejeboliger.
 Stk. 3. Refusion af udgifter til lejetab og garantier for flygtninges fraflytningsudgifter efter lov om individuel boligstøtte og lov om almene boliger m.v. anviser ressortministeriet bagud på baggrund af kvartalsopgørelser efter reglerne i § 75 i lov om individuel boligstøtte og § 62 i lov om almene boliger m.v.
 Stk. 4. Refusion af udgifter til betaling af kompensation for højere nettoboligudgift efter lov om friplejeboliger anviser ressortministeriet bagud på baggrund af halvårlige opgørelser, jf. § 66, efter reglerne i § 16, stk. 3, i lov om friplejeboliger.
§ 60. Refusion og tilskud samt restafregning anvises til kommunens og regionens konto i Offentlig Betalingssystem (OBS), jf.
Lov om offentlige betalinger m.v.
 § 61. Refusionen efter § 177, nr. 5, i lov om social service til kommunen anvises, så den er til disposition den næstsidste bankdag i måneden før hver af de tre tilskudsmåneder.
 Stk. 2. Refusionen efter § 176 i lov om social service udbetales, så den er til disposition for kommunen den sidste bankdag før den 16. i hver af kvartalets måneder.
 § 62. Refusionen og tilskud til kommunen eller regionen anvises efter reglerne i stk. 210.
Stk. 2. Refusion udbetales, så den er til disposition for kommunen den næstsidste bankdag i måneden forud for den måned, refusionen vedrører, for så vidt angår kommunens udgifter til 1) ydelser eller tilskud efter lov om social pension, 2) ydelser eller tilskud efter lov om højeste, mellemste, forhøjet almindelig og almindelig førtidspension m.v., 3) ydelser eller tilskud efter lov om aktiv socialpolitik, 4) ydelser eller tilskud efter lov om en aktiv beskæftigelsesindsats for personer, som er omfattet af lovens § 2, nr. 2-7 og 9-10, samt for personer, som er omfattet af lovens § 2, nr. 8, og som ikke er medlem af en arbejdsløshedskasse, samt for beskæftigede, som er omfattet af loven, og som ikke er medlem af en arbejdsløshedskasse, 5) ydelser eller tilskud efter lov om ophævelse af lov om servicejob, 6) ydelser eller tilskud efter lov om seniorjob, 7) ydelser eller tilskud efter lov om fleksydelse, 8) ydelser eller tilskud efter lov om social service, 9) forskudsvis udbetaling af børnebidrag, jf. lov om børnetilskud og forskudsvis udbetaling af børnebidrag, 10) drift ved aktivering, der refunderes efter § 118 i lov om en aktiv beskæftigelsesindsats, samt 11) jobpræmie efter lov om en 2-årig forsøgsordning om jobpræmie til enlige forsørgere.
 Stk. 3. Refusion vedrørende kommunens udgifter til børnetilskud, jf. lov om børnetilskud og forskudsvis udbetaling af børnebidrag, udbetales, så den er til disposition for kommunen den næstsidste bankdag inden den 20. i den første måned af kvartalet.
 Stk. 4. Refusion vedrørende kommunens udgifter til boligsikring og boligydelse som tilskud, jf. lov om individuel boligstøtte, udbetales, så den er til disposition for kommunen den næstsidste bankdag i den første måned af kvartalet.
 Stk. 5. Refusion vedrørende kommunens og regionens udgifter til lån til betaling af beboerindskud, boligsikringslån og boligydelseslån, jf. lov om individuel boligstøtte, samt udgifter til betaling af beboerindskud efter lov om almene boliger m.v., lov om boliger for ældre og personer med handicap og lov om friplejeboliger udbetales, så den er til disposition for kommunen eller regionen den næstsidste bankdag i september og marts.
 Stk. 6. Refusion vedrørende kommunens udgifter til lejetab og garantier for flygtninges fraflytningsudgifter, jf. lov om individuel boligstøtte og lov om almene boliger m.v., udbetales, så den er til disposition for kommunen den næstsidste bankdag i den sidste måned af det kvartal, refusionen vedrører.
 Stk. 7. Refusion vedrørende kommunens udgifter til betaling af kompensation for højere nettoboligudgift efter lov om friplejeboliger udbetales, så den er til disposition for kommunen den næstsidste bankdag i september og marts.
 Stk. 8. Refusion vedrørende kommunens udgifter til ydelser og tilbud m.v. efter integrationsloven, repatrieringsloven og danskuddannelsesloven udbetales, så den er til disposition for kommunen den første bankdag i måneden i hver af de tre tilskudsmåneder.
Stk. 9. Refusion udbetales med 1/3, så den er til disposition for kommunen den sidste bankdag inden den 16. i hver af kvartalets måneder, for så vidt angår kommunens udgifter til 1) dagpenge ved sygdom, 2) dagpenge ved barsel, 3) ydelser eller tilskud efter lov om kompensation til handicappede i erhverv m.v., 4) ydelser eller tilskud efter lov om en aktiv beskæftigelsesindsats for personer, som er omfattet af lovens § 2, nr. 1, samt for personer, som er omfattet af lovens § 2, nr. 8, og som er medlem af en arbejdsløshedskasse, samt for beskæftigede, som er omfattet af loven, og som er medlem af en arbejdsløshedskasse, jf. dog stk. 2, nr. 10, 5) ydelser eller tilskud efter lov om en aktiv beskæftigelsesindsats for personer med uddannelsesaftaler eller elevkontrakter, hvortil virksomheder, regioner og kommuner får løntilskud efter lovens §§ 98c-98g samt 6) ydelser eller tilskud for personer i jobrotation, hvortil private og offentlige arbejdsgivere får jobrotationsydelse efter lovens §§ 98a-98b.
 Stk. 10. Refusion vedrørende kommunens udgifter til delpension udbetales med 1/3, så den er til disposition for kommunen den næstsidste bankdag i hver af kvartalets måneder.
 § 63. Udbetaling eller afregning af den løbende restafregning sker med det samlede beløb for kvartalet, så det er til rådighed for eller afregnet med kommunen den næstsidste bankdag i den sidste måned af det kvartal, refusionen vedrører, jf. dog § 66, stk. 3.
§ 64. Foreløbig restafregning finder sted en gang årligt, og foretages af ressortministeriet.
Den foreløbige restafregning sker i tilknytning til udløbet af den regnskabsmæssige supplementsperiode.
I forbindelse hermed skal kommunalbestyrelsen afgive en foreløbig refusions- og tilskudsopgørelse for det foregående regnskabsår herunder opgørelse af berigtigelser vedrørende tidligere år i underskrevet stand senest den 20. marts.
 Stk. 2. Udviser den foreløbige refusionsopgørelse et forskelsbeløb mellem den refusion eller tilskud, som kommunen er berettiget til ifølge den foreløbige refusionsopgørelse, og den refusion eller tilskud, der er blevet udbetalt, regulerer ressortministeriet snarest efter tidsfristens udløb, jf. stk. 1, den udbetalte statsrefusion.
 Stk. 3. Der foretages ikke foreløbig restafregning for udgifter omfattet af § 66.
 § 65. Endelig restafregning sker en gang årligt og foretages af ressortministeriet, når kommunens regnskab er revideret og forsynet med påtegning af kommunens revision.
Stk. 2. Kommunalbestyrelsen skal afgive den endelige refusions- og tilskudsopgørelse, herunder opgørelse af berigtigelser vedrørende tidligere år, til ressortministeriet, så snart revisor har forsynet opgørelsen med påtegning og senest den 1. juli.
I den endelige opgørelse af det modtagne refusions- og tilskudsbeløb medregnes indbetalinger eller udbetalinger fra ressortministeriet ifølge den foreløbige opgørelse pr. 20. marts.
 Stk. 3. Udviser den endelige refusionsopgørelse et forskelsbeløb mellem den refusion eller tilskud, som kommunen er berettiget til ifølge den endelige refusionsopgørelse, og den refusion eller tilskud, der er blevet udbetalt, regulerer ressortministeriet snarest efter tidsfristens udløb, jf. stk. 2, den udbetalte statsrefusion.
 Stk. 4. Den endelige restafregning af udgifter til lån til betaling af beboerindskud, boligsikringslån og boligydelseslån efter lov om individuel boligstøtte samt udgifter til betaling af beboerindskud efter lov om almene boliger m.v., lov om boliger for ældre og personer med handicap og lov om friplejeboliger foretages efter § 66, stk. 4.
 Stk. 5. Stk. 4 finder tilsvarende anvendelse for udgifter til betaling af kompensation for højere nettoboligudgift efter lov om friplejeboliger.
§ 66. Kommunen aflægger halvårligt regnskab for henholdsvis boligydelseslån og boligsikringslån efter lov om individuel boligstøtte samt for modtagne renter, afdrag, og forfaldne lånebeløb.
Kommunen aflægger halvårligt regnskab for beboerindskudslån m.v. efter lov om individuel boligstøtte samt for modtagne renter, afdrag, og eventuelle indekstillæg.
Kommunen eller regionen aflægger halvårligt regnskab for udgifter til beboerindskud efter lov om almene boliger m.v., lov om boliger for ældre og personer med handicap og lov om friplejeboliger samt for beløb modtaget af udlejeren.
Kommunen aflægger halvårligt regnskab for udgifter til kompensation for højere nettoboligudgift efter lov om friplejeboliger.
Regnskaberne skal godkendes af kommunalbestyrelsen eller regionsrådet.
 Stk. 2. På baggrund af de halvårlige regnskaber for boligydelseslån og for boligsikringslån og for beboerindskudslån m.v., for beboerindskud samt for kompensation for højere nettoboligudgift, jf. stk. 1, foretages en opgørelse af de refusionsberettigede udgifter på særskilte skemaer, som rekvireres i Social- og Integrationsministeriet.
Stk. 3. Skemaet for første halvår indsendes til Social- og Integrationsministeriet senest 1. september.
Skemaet for andet halvår indsendes til Social- og Integrationsministeriet senest 1. marts i det efterfølgende år.
Udbetaling af refusion sker med det samlede beløb for halvåret.
Stk. 4. Når kommunens eller regionens årsregnskab er revideret, fremsender kommunalbestyrelsen eller regionsrådet senest d. 1. juli kopi af refusionsskema for andet halvår med revisionspåtegning til Social- og Integrationsministeriet.
Har revisionsgennemgangen givet anledning til ændringer i regnskabet, regulerer kommunen eller regionen alle forskelsbeløb i refusionsskemaet for første halvår af det efterfølgende år.
 § 67. Ressortministeriet fastsætter retningslinjer om fremgangsmåde og frister for anmodning om og anvisning af refusion og tilskud, samt løbende, foreløbig og endelig restafregning.
 § 68. Beskæftigelsesministeriet og Ministeriet for By, Bolig og Landdistrikter kan indgå aftale med Social- og Integrationsministeriet om, at Social- og Integrationsministeriet varetager opgaverne efter §§ 58-65 og § 67 på ministeriernes vegne.
 Berigtigelse af statsrefusion og tilskud samt bidrag til finansiering af arbejdsløshedsdagpenge mv.
 § 69. Udgifter, der ikke er afholdt efter reglerne, kan ikke refunderes, jf. dog stk. 5 og 6. Tilsvarende gælder, at opgørelse af bidrag til medfinansiering af udgifterne til arbejdsløshedsdagpenge, uddannelsesydelse og befordringsgodtgørelse til forsikrede ledige skal være opgjort efter reglerne i bekendtgørelse om kommunernes medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige, jf. dog stk. 5 og 6.
 Stk. 2. Hvis revisionen har påpeget, at et beløb med urette er anmeldt til statsrefusion eller tilskud, eller at et bidrag til medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige ikke er opgjort efter reglerne, og godkender kommunalbestyrelsen, regionsrådet eller ressortministeriet revisionens bemærkning herom, skal det beløb, der anmeldes til refusion eller tilskud ved førstkommende kvartalsanmodnings løbende restafregning, eller det bidrag, der vedrører medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige, der er indberettet ved førstkommende månedsafregning, berigtiges med det beløb, der har været anmeldt eller indberettet med urette.
 Stk. 3. Hvis kommunalbestyrelsen eller regionsrådet ikke berigtiger de konstaterede fejl og mangler, og dette har eller kan have medført økonomisk tab for staten, kan ressortministeriet foretage modregning.
 Stk. 4. Berigtigelse af fejl og mangler, herunder misforståelser, skal ske uden hensyn til, om de ansvarlige har været i god tro, eller om fejlen eller manglen på anden måde har været undskyldelig, jf. dog stk. 5 og 6.
 Stk. 5. Berigtigelse af allerede afholdte udgifter eller korrektion af bidrag til medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige skal dog ikke ske, hvis der er tale om ganske uvæsentlige udgifter, eller hvis den administrative indsats for at rette fejlen i den konkrete sag vil være uforholdsmæssig stor sammenlignet med det resultat, som vil kunne opnås.
 Stk. 6. Ressortministeriet kan se bort fra kravet om berigtigelse, når der foreligger ganske særlige grunde.
Stk. 7. Har revisionen fundet, at der ved forkert anvendelse af reglerne er sket fejl og mangler i et større antal ensartede sager, vil disse kunne rettes ved, at kommunalbestyrelsen eller regionsrådet foretager en skønsmæssig beregning af, hvor meget statens refusion eller tilskud eller kommunernes medfinansiering af arbejdsløshedsdagpenge, uddannelsesydelse og befordringsgodtgørelse til forsikrede ledige ville være blevet ændret, hvis reglerne var blevet fulgt.
Dette skøn kan efterprøves ved sædvanlig revisionsmæssig bedømmelse af refusionsopgørelsen.
Stk. 8. Selv om revisionen konstaterer fejl og mangler, har kommunen ikke pligt til at gennemgå de øvrige sager inden for vedkommende område med henblik på yderligere berigtigelser.
Ressortministeriet kan dog beslutte, at kommunen foretager en gennemgang af de øvrige sager, hvis dette er nødvendigt på grund af fejlenes eller manglernes karakter og omfang.
Afsnit IV Revision Kapitel 11 Revisionens udførelse § 70. Revisionen af kommunernes og regionernes regnskaber vedrørende de områder, der er omfattet af denne bekendtgørelse, udføres af den revision, der er godkendt af tilsynsmyndigheden, jf. lov om kommunernes styrelse og lov om regioner og om nedlæggelse af amtskommunerne, Hovedstadens Udviklingsråd og Hovedstadens Sygehusfællesskab.
§ 71. Revisionen efterprøver, om regnskabet er rigtigt, og om de dispositioner, der er omfattet af regnskabsaflæggelsen, er i overensstemmelse med meddelte bevillinger, love og andre forskrifter, samt indgåede aftaler og sædvanlig praksis.
Revisionen foretager en vurdering af, hvorvidt der er taget skyldige økonomiske hensyn ved forvaltningen af de midler og ved driften af de virksomheder, der er omfattet af regnskabet.
 Stk. 2. Revisionen udføres i overensstemmelse med god offentlig revisionsskik, som det er fastlagt i § 3 i lov om revisionen af statens regnskaber m.m.
Stk. 3. Revisionen efterprøver ved revisionsbesøg i løbet af året, om kommunens eller regionernes administrative og regnskabsmæssige praksis på områder omfattet af denne bekendtgørelse, herunder forretningsgange, interne kontrolprocedurer samt procedurer for sagsbehandling, er hensigtsmæssige og fungerer på betryggende vis.
Ved revisionsbesøgene i en kommune efterprøver revisionen tillige, om kommunen har hensigtsmæssige procedurer til at forebygge og afdække tilfælde af uberettiget modtagelse af ydelser mod bedre vidende på områder omfattet af denne bekendtgørelse, og om procedurerne fungerer på betryggende vis.
Revisionen omfatter kommunens eller regionens anvendelse af edb-systemer i tilknytning hertil.
 Stk. 4. Revisionen tilrettelægges under hensyn til dens betydning for de statslige myndigheders styring og kontrol.
 Stk. 5. Revisionen gennemføres ved en kombination af system- og substansrevision baseret på revisors faglige vurdering af kommunens eller regionens systemer, forretningsgange, kontrolmiljø mv.
Stk. 6. Revisionen gennemføres ved stikprøvevis undersøgelser, hvor metoden kan være såvel rent statistisk baseret som baseret på revisors konkrete og generelle erfaringer med fejlrisikoen på det enkelte område.
Udvælgelsen af stikprøver skal ske med særlig vægt på nyetablerede personsager og på sagsområder og sager, hvor der ved tilkendelse eller beregning af ydelser eller tilskud indgår et skøn.
Udvælgelsen af stikprøver skal endvidere ske ud fra et væsentlighedskriterium, hvori der bl.a. indgår forhold af økonomisk, sagsbehandlingsmæssig, principiel og lokal karakter.
Stk. 7. På baggrund af ressortministeriets analyser og vurderinger kan ministeriet forlange, at revisor foretager revision på et eller flere sagsområder udmeldt af ministeriet.
De udmeldte sagsområder indgår i revisors planlægning af den samlede årlige revision af sagsområder omfattet af bekendtgørelsen.
 § 72. Revisionen af personsager planlægges og gennemføres ud fra revisors faglige vurdering af væsentlighed og risiko for ydelser og tilskud omfattet af bekendtgørelsen, jf. dog § 71, stk. 7, om ministeriernes udmelding af særlig revision og § 83 om Beskæftigelsesministeriets fokusrevisioner.
 Stk. 2. Revisionen af personsager skal indenfor en kortere årrække være foretaget på alle konti, for hvilke der skal ske personbogføring, uanset antallet af sager eller beløbenes størrelse, jf. dog § 71, stk. 4, om revisionens tilrettelæggelse.
Stk. 3. En forudsætning for, at revisor kan undlade årlig personsagsgennemgang på enkelte områder og konti er, at revisor på anden måde har tilvejebragt en begrundet overbevisning om at sagsbehandlingen på området er betryggende, samt at revisor har udarbejdet en turnusrevisionsplan for de konti, der ikke bliver revideret hvert år.
Revisionen redegør for og begrunder fravalget.
 Stk. 4. Revisionen efterprøver, om man ved sagsoprettelse og ved opfølgning udnytter mulighederne for at foretage kontrol af oplysninger om økonomiske forhold, herunder i fornødent omfang sammenholder oplysninger fra forskellige registre.
 Stk. 5. Revisionen efterprøver, om betingelserne for at opnå statsrefusion, jf. § 3, er opfyldt.
Stk. 6. Revisionen påser, at lån ydet efter lov om individuel boligstøtte sikres som anført i § 36 i lov om individuel boligstøtte.
Revisionen påser endvidere, at kommunalbestyrelsen i behørigt omfang rejser krav om tilbagebetaling af uretmæssigt modtaget boligstøtte og af lån efter lov om individuel boligstøtte.
Revisionen påser endelig, at tilbagebetalte lån fuldt ud fradrages i refusionsopgørelsen.
 Stk. 7. Revisionen påser, at opkrævning af underholdsbidrag, af tilbagebetalingspligtige beløb efter lov om individuel boligstøtte og beløb efter § 62 i lov om almene boliger m.v. samt af andre ydelser og tilskud med tilbagebetalingspligt foretages i overensstemmelse med love og administrative forskrifter herom.
 Revisionens adgang til oplysninger m.v.
 § 73. Kommunalbestyrelsen eller regionsrådet giver revisionen de oplysninger samt den adgang til at foretage undersøgelser m.v., som revisionen finder nødvendige, og yder revisionen den bistand, som revisionen anser for påkrævet for at udføre hvervet.
Opgørelse af statsrefusion og tilskud § 74. Den endelige årlige refusions- og tilskudsopgørelse og opgørelse af tilskud med tilhørende specifikationer forsyner revisionen med en påtegning om, at opgørelsen er revideret, og at revisionen er udført i overensstemmelse med kommunens eller regionens revisionsregulativ og denne bekendtgørelse.
 Stk. 2. Påtegningen skal indeholde revisionens erklæring om, at opgørelsen er foretaget i overensstemmelse med lovgivningen.
§ 75. Har revisionen påpeget, at et beløb med urette er anmeldt til refusion, eller at der er hjemtaget for store tilskud fra staten, påhviler det kommunalbestyrelsen eller regionsrådet at sikre, at der sker tilsvarende fradrag i beløb, der senere anmeldes til refusion, henholdsvis kommer til udbetaling i form af tilskud.
Revisionen påser som led i revisionen det efterfølgende år, at det er sket rettidigt.
Beretning om revision af kommunernes og regionernes regnskaber § 76. Revisionen afgiver hvert år, senest samtidig med afgivelse af beretning om revisionen af kommunens eller regionens øvrige regnskaber, beretning om revisionen af kommunens eller regionens regnskaber af ydelser og tilskud omfattet af denne bekendtgørelse, jf. § 1.
Stk. 2. I beretningen redegøres for den udførte revision samt for alle væsentlige forhold, der har givet anledning til bemærkninger.
Redegørelsen for resultaterne af personsagsgennemgangen efter § 72 skal som minimum specificeres på den autoriserede kontoplans funktionsniveau (3. niveau). Desuden redegøres der for forhold af principiel eller økonomisk betydning, som revisor finder anledning til at fremdrage, herunder tilfælde, hvor fortolkning af gældende regler giver anledning til tvivl.
I beretningen redegøres i et særskilt afsnit for revisionen af udgifter, der er eller kunne være anmeldt til statsrefusion efter de særlige regler om finansiering af udgifter til udlændinge.
Stk. 3. I beretningen redegøres for, i hvilket omfang kommunen eller regionen har sikret kontrol af de oplysninger om økonomiske forhold, som modtagere af ydelser har givet.
I sager efter lov om individuel boligstøtte redegøres også for kommunens kontrol af de øvrige relevante oplysninger, som modtagere af ydelser har givet.
 Stk. 4. Hvis beretningen vedrører revision af en kommunes regnskaber, redegøres i beretningen for, i hvilket omfang kommunen har etableret procedurer til at forebygge og afdække tilfælde af uberettiget modtagelse af ydelser mod bedre vidende på områder omfattet af denne bekendtgørelse, og om procedurerne fungerer på betryggende vis.
Stk. 5. Der redegøres i beretningen for alle væsentlige fejl og mangler i de udtagne sager, og om fejl er blevet berigtiget.
Revisionen redegør for fejlens refusionsmæssige betydning og størrelsen heraf.
Endvidere redegøres for konstaterede systematiske fejl og mangler, og om der er foretaget berigtigelser for hele populationen på et område, hvor der er konstateret fejl af mere systematisk karakter på området.
 Stk. 6. Revisionen redegør i beretningen for og begrunder fravalg af personsagsområder, jf. § 72, stk. 3.
§ 77. Senest samtidig med at revisionsberetninger m.v. for kommunens eller regionens regnskaber sendes til den kommunale eller regionale tilsynsmyndighed, sender kommunalbestyrelsen eller regionsrådet den beretning, der er nævnt i § 76, og svar på revisionsbemærkninger i 1 eksemplar til ressortministeriet.
Samtidig sendes 1 eksemplar af besvarelsen til revisionen.
Stk. 2. Hvis revisionsberetningen indeholder anbefalinger om væsentlige ændringer i kommunens eller regionens administration m.v., som ikke er blevet gennemført inden beretningens afgivelse til kommunalbestyrelsen eller regionsrådet, skal kommunalbestyrelsen eller regionsrådet ved fremsendelse af revisionsberetningen til ministerierne redegøre for eventuelle påtænkte ændringer og angive frister for gennemførelsen heraf.
Det påhviler kommunalbestyrelsen eller regionsrådet efterfølgende at orientere ministerierne og kommunens eller regionens revisor, når foranstaltningerne er blevet gennemført.
 Stk. 3. Ressortministeriet gennemgår revisionsberetningerne og tager stilling til revisionsbemærkninger vedrørende de områder, der er nævnt i § 1. Ministeriet meddeler kommunalbestyrelsen eller regionsrådet og revisionen ministeriets afgørelse af spørgsmål af betydning for statsrefusion og tilskud samt yder den vejledning, som gennemgangen har givet anledning til.
 Stk. 4. Har revisionen i årets løb afgivet delberetning på områder, der er omfattet af denne bekendtgørelse, jf. § 1 skal revisionen underrette ressortministeriet herom.
Kapitel 12 Særlige regler for revisionen af tilskud og statsrefusion efter integrationsloven, repatrieringsloven og lov om danskuddannelse til voksne udlændinge m.fl.
 § 78. Revisionen af regnskabet for statslige tilskud og refusion skal som udgangspunkt omfatte et antal sager inden for hvert enkelt tilskuds- og refusionsområde samt for hver enkelt konto, jf. § 2 og § 52, stk. 2.
Stk. 2. Revisor skal efterprøve om kommunens opgørelse af tilskud og refusion er korrekt, herunder 1) at betingelserne for, at kommunen kan opnå tilskud og refusion, er opfyldt og dokumenteret i sagen, jf. kap. 5 og 9, 2) at der fra kommunens side er foretaget løbende opfølgning på den enkelte udlændings deltagelse i det tilbudte integrationsprogram efter integrationsloven, 3) at antallet af introduktionsmåneder inden for de enkelte tilskudskategorier er opgjort korrekt, 4) at der foreligger underskrevne og daterede aftaler for så vidt angår tilbud efter integrationslovens § 23, 5) at de tilbudte forløb efter integrationsloven §§ 23 og 24 a er i overensstemmelse med integrationslovens bestemmelser og bekendtgørelser på området, 6) at der foreligger integrationskontrakter, jf. § 50, 7) at indrapporteringer fra udbydere af danskuddannelse og tilbud efter integrationslovens §§ 23 og 24 a, herunder underskrevne og daterede uddannelsesbeviser for de pågældende udlændinge, foreligger på sagen, og 8) at rådighedsbeløbet, for hvilket der kan hjemtages refusion for udgifter til integrationsprogrammet henholdsvis introduktionsforløbet, er opgjort korrekt.
Stk. 3. En forudsætning for, at revisionen kan undlade at foretage gennemgang hvert år på områder eller konti er, at revisor på anden måde har tilvejebragt en begrundet overbevisning om, at sagsbehandlingen på området er betryggende, samt at revisor har udarbejdet et turnusrevisionsplan for de konti, der ikke bliver revideret hvert år.
Revisionen redegør for og begrunder fravalget.
Kapitel 13 Særlige regler om revision af kommunernes regnskaber vedrørende boformer efter §§ 109 og 110 i lov om social service § 79. Kommunen eller regionen, der driver boformer efter §§ 109 og 110 i lov om social service fremsender takstbaserede regninger til kommunen (betalingskommunen), hvis borgere anvender tilbuddene.
Stk. 2. Revisionen for kommunen eller regionen, der driver boformer efter §§ 109 og 110 i lov om social service, efterprøver, 1) at regningen efter stk. 1 er beregnet efter de gældende bestemmelser for takstberegning på det sociale område, og 2) at der i forbindelse med brugere af boformer efter servicelovens § 109 foreligger oplysninger (opgørelse) om, hvilken kommune brugerne kommer fra.
§ 80. Revisionen for betalingskommunen efterprøver, 1) om betingelserne for at opnå statsrefusion, jf. § 3, er opfyldt, 2) om de boformer, som kommunen har benyttet efter §§ 109 og 110 i lov om social service, fremgår af Tilbudsportalen, jf. § 14 i lov om social service, 3) om der af Tilbudsportalen fremgår en revisorpåtegnet takstberegning for de boformer, som kommunen har benyttet efter §§ 109 og 110 i lov om social service, 4) om den hjemtagne refusion er i overensstemmelse med kommunens faktisk afholdte udgifter til takstbetaling på området, og 5) om kommunalbestyrelsen i betalingskommunen har behandlet indkomne underretninger fra kommunen eller regionen, der har driftsansvaret, om forbehold eller øvrige revisionsbemærkninger vedrørende årsregnskaber for botilbud efter §§ 109 og 110 i lov om social service.
Revisionens udførelse vedrørende tilbud der ikke udføres af kommunen eller regionen § 81. Udføres opgaver for kommunen eller regionen af private, som ikke har egen revision, efterprøver kommunens eller regionens revision de revisionsarbejder, der er nævnt i §§ 71 og 79 samt efterprøver, om opgaverne løses i overensstemmelse med grundlaget for driften af tilbuddet i form af vedtægt, aftale eller andet.
 § 82. Udføres opgaver for kommunen eller regionen af private, som har egen revision, skal kommunen eller regionen sikre, at den private udførers revision er bekendt med kravene i denne bekendtgørelse.
Stk. 2. Den private udførers revision foretager de revisionsarbejder, der er nævnt i § 81, herunder efterprøver, om opgaverne løses i overensstemmelse med grundlaget for driften af tilbuddet i form af vedtægt, aftale eller andet.
Den private udførers revision påtegner regnskabet og afgiver revisionsberetning, jf. § 76, om institutionens forhold samt evt. anlægsregnskab inden for den af kommunen eller regionen fastsatte frist.
 Stk. 3. Den private udførers revision skal straks give den private udfører og kommunen eller regionen meddelelse, hvis der ved revisionen konstateres tilsidesættelser af lovgivningen, der skønnes at have betydning for midlernes forvaltning.
 Stk. 4. Kommunens eller regionens revisor skal vurdere, om den i stk. 2 udførte revision kan lægges til grund ved revisionen af kommunens eller regionens regnskab.
Kapitel 14 Særlige regler for revision af tilskud og statsrefusion på Beskæftigelsesministeriets område § 83. Beskæftigelsesministreret kan iværksætte særlige årlige fokusrevisioner af sagsområder på ministeriets områder og fastsætte retningslinjer herfor.
Retningslinjerne kan angive:
 1) Typer af sager, der skal revideres.
 2) Revisionsmetoden som skal anvendes for eksempel systemrevision, substansrevision, forvaltningsrevision, m.v.
 3) Kriterierne for udvælgelsen af de relevante stikprøver på områderne samt stikprøvernes størrelse.
 4) Rapporteringsgrundlaget for fokusrevision, herunder afrapporteringens indhold, afrapporteringens form, detaljeringsniveau og skematik.
Kapitel 15 Særlige regler om revision af regnskaber, når opgaven udføres af andre end kommuner § 84. Udføres opgaver for kommunen af andre aktører, herunder private, som ikke har egen revision, efterprøver kommunens revision de andre aktørers revisionsarbejder samt efterprøver, om opgaverne løses i overensstemmelse med grundlaget for driften af tilbuddet i form af vedtægt, aftale eller andet.
Stk. 2. Kravene i stk. 1 kan fraviges, hvis der alene er tale om køb af enkeltpladser, eller hvis den anden aktør er undergivet offentlig revision efter anden lovgivning.
Ressortministeriet kan udarbejde nærmere retningslinjer herom.
§ 85. Udføres opgaver for kommunen af andre aktører, herunder private, som har egen revision, skal kommunalbestyrelsen sikre, at den anden aktørs revision er bekendt med kravene i denne bekendtgørelse.
Kommunens revision påser, at regnskabet er undergivet betryggende revision.
Den anden aktørs revision udfører revisionsarbejderne, herunder efterprøver, om opgaverne løses i overensstemmelse med grundlaget for driften af tilbuddet i form af vedtægt, aftale eller andet.
Den anden aktørs revision påtegner regnskabet og afgiver revisionsberetning, jf. § 76, om aktørens forhold til kommunen inden for den frist, kommunen fastsætter.
 Stk. 2. Den anden aktørs revision skal straks give den anden aktør og kommunen meddelelse, hvis der ved revisionen konstateres tilsidesættelser af lovgivningen, der skønnes at have betydning for midlernes forvaltning.
Stk. 3. Kravene i stk. 1 og 2 kan fraviges, hvis der alene er tale om køb af enkeltpladser, eller hvis den anden aktør er undergivet offentlig revision efter anden lovgivning.
Ressortministeriet kan udarbejde nærmere retningslinjer herom.
Kapitel 16 Rigsrevisors regnskabsgennemgang § 86. Rigsrevisor udfører regnskabsgennemgang på de områder, der er nævnt i § 1 i overensstemmelse med bestemmelserne i §§ 5 og 6 i lov om revisionen af statens regnskaber m.m.
 Stk. 2. Rigsrevisor kan af kommunalbestyrelsen og regionsrådet forlange alle sådanne oplysninger, som efter rigsrevisors skøn er af betydning for regnskabsgennemgangen, jf. § 12 i lov om revisionen af statens regnskaber m.m.
 Stk. 3. Rigsrevisor kan til enhver tid foretage den i stk. 1 nævnte regnskabsgennemgang på det sted, hvor regnskaberne føres, eller hvor det nødvendige materiale i øvrigt findes, jf. § 13 i lov om revisionen af statens regnskaber m.m.
Kapitel 17 Ikrafttræden § 87. Bekendtgørelsen træder i kraft den 1. januar 2012 og har virkning fra og med udbetaling af forskudsrefusion, der vedrører 1. kvartal 2012.
Stk. 2. Samtidig ophæves bekendtgørelse nr. 858 af 2. juli 2010 om statsrefusion og tilskud, samt regnskabsaflæggelse og revision på Socialministeriets, Beskæftigelsesministeriets og Ministeriet for Flygtninge, Indvandrere og Integrations ressortområder.
Bekendtgørelsen anvendes dog for regnskabsaflæggelse og revision for regnskabsåret 2011, samt for udbetaling af statsrefusion og tilskud, der vedrører regnskabsåret 2011.
