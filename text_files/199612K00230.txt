Nr LSF 230 Forslag til Lov om aktiv socialpolitik Fremsat af socialministeren (Karen Jespersen) den 16. april 1997 Vedtaget ved tredjebehandling den 30. maj 1997 Lov nr. 455 af 10/06/1997 Kapitel 1 Formål og den enkeltes ansvar § 1. Formålet med denne lov er 1) at forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 2) at skabe et økonomisk sikkerhedsnet for enhver, som ikke på anden måde  

 kan skaffe det nødvendige til sig selv og sin familie.
Stk. 2. Formålet med at give hjælp til forsørgelse er at sætte  

 modtageren i stand til at klare sig selv.
Modtageren og ægtefællen skal  

 derfor efter evne udnytte og udvikle deres arbejdsevne, herunder ved at tage  

 imod tilbud om arbejde eller aktivering.
 Stk. 3. Modtageren skal ud fra sine behov og forudsætninger have  

 mulighed for indflydelse og medansvar ved tilrettelæggelsen af hjælpen.
 § 2. Enhver mand og kvinde har i forhold til det offentlige ansvar  

 for at forsørge sig selv, sin ægtefælle og sine børn under 18 år.
 Stk. 2. Ansvaret for at forsørge en ægtefælle ophører ved  

 separation eller skilsmisse.
 Stk. 3. Ansvaret for at forsørge et barn ophører, hvis barnet selv  

 har ansvar for at forsørge en ægtefælle eller et barn.
 Stk. 4. Kommunen giver uafhængigt af forældrenes  

 forsørgelsesansvar hjælp til en gravid datter under 18 år til dækning af de  

 behov, der er en følge af graviditeten.
Kapitel 2 Statsborgerskab og bopæl § 3. Enhver, der opholder sig lovligt her i landet, har ret til  

 hjælp efter denne lov.
Stk. 2. For at få vedvarende hjælp til forsørgelse skal modtageren 1) være dansk statsborger, 2) være statsborger i en EU/EØS-medlemsstat eller familiemedlem til en  

 sådan og være berettiget til ophold efter fællesskabsretlige regler eller 3) være omfattet af en aftale efter § 4.
 Stk. 3. Hjælp til forsørgelse anses for vedvarende, hvis den er  

 ydet i mere end 1 år eller må påregnes at ville vare mere end 1 år.
Stk. 4. Hvis en udlænding, der ikke er omfattet af stk. 2, nr. 2  

 eller 3, får behov for vedvarende hjælp, afgør Den Sociale Sikringsstyrelse,  

 om udlændingen skal hjemsendes.
Sikringsstyrelsen kan dog ikke træffe  

 afgørelse om hjemsendelse efter denne lov, hvis udlændingen med henblik på  

 varigt ophold lovligt har boet her i landet i mere end de sidste 3 år.
Stk. 5. Ved afgørelser efter stk. 4, 1. pkt., lægges bl.a. vægt  

 på, 1) om udlændingen er gift og samlever med en dansk statsborger, en  

 flygtning eller en udlænding, der lovligt har boet her i landet med henblik  

 på varigt ophold i mere end 3 år, 2) varigheden af opholdet her i landet, 3) helbredsmæssige forhold, 4) den familiemæssige og øvrige tilknytning til landet i forhold til  

 hjemlandet, og 5) om en person, der har påtaget sig at forsørge udlændingen, overholder  

 eller burde overholde denne pligt.
 § 4. Der kan ved aftale med andre stater eller internationale  

 organisationer gives personer, der ikke er danske statsborgere, ret til  

 vedvarende hjælp til forsørgelse under ophold her i landet.
 § 5. Personer, der opholder sig i udlandet, kan ikke få hjælp  

 efter denne lov.
Stk. 2. Kommunen kan dog i særlige tilfælde tillade, at retten til  

 hjælp bevares under kortvarige ophold i udlandet, hvis 1) modtageren deltager i aktiviteter, der er led i aktivering eller  

 revalidering efter denne lov, 2) modtageren udøver aftalt eller fastsat samvær, som ikke kan foregå her  

 i landet, med egne børn under 18 år, 3) modtageren har brug for nødvendig lægebehandling, som den pågældende  

 ikke kan få her i landet, eller 4) der i øvrigt foreligger ganske særlige forhold, f.eks. besøg hos en nær  

 pårørende, der er alvorligt syg.
 Stk. 3. Det er en betingelse for at bevare hjælpen i udlandet, at  

 opholdet ikke hindrer, at modtageren kan opfylde de almindelige betingelser  

 for hjælp, herunder at den pågældende kan tage imod tilbud om arbejde eller  

 aktivering.
 § 6. Den Sociale Sikringsstyrelse kan bestemme, at en dansk  

 statsborger, som har opholdt sig mange år i udlandet, kan få hjælp til  

 forsørgelse, når hjemrejse derved kan undgås og andre forhold taler herfor.  

 Det er en betingelse, at hverken ansøgeren eller ægtefællen har indtægter  

 eller formue, der kan dække det nødvendige behov.
Stk. 2. Hjælpen efter stk. 1 fastsættes på grundlag af en  

 indstilling fra udenrigstjenesten med udgangspunkt i ansøgerens udgifter og  

 levevilkårene i det pågældende land.
Hjælpen kan ikke overstige et månedligt  

 beløb, der svarer til folkepensionens grundbeløb med fradrag for eventuelle  

 indtægter.
Kapitel 3 Vejledning og opfølgning Vejledning § 7. Når en person søger om hjælp, skal kommunen straks vurdere,  

 om der er behov for at yde vejledning om, hvordan den pågældende så vidt  

 muligt ved egen hjælp kan klare øjeblikkelige eller kommende økonomiske  

 problemer.
 Stk. 2. Vejledningen kan bestå i oplysninger om, hvordan den  

 pågældende kan forbedre mulighederne for arbejde eller uddannelse.
Behandling og vurdering af ansøgninger § 8. Kommunen skal behandle ansøgninger og spørgsmål om hjælp  

 efter reglerne herom i lov om retssikkerhed og administration på det sociale  

 område.
 Stk. 2. Når en person har brug for hjælp til forsørgelse i  

 forbindelse med ledighed, kan kommunen normalt gå ud fra, at behovet kan  

 opfyldes ved kontanthjælp og aktivering efter reglerne i kapitel 4.
Stk. 3. Efter lov om retssikkerhed og administration på det  

 sociale område skal kommunen hurtigst muligt og senest 8 uger efter første  

 udbetaling af løbende hjælp vurdere, om hjælp efter kapitel 4 er  

 tilstrækkelig til, at modtageren kan klare sig selv.
Vurderer kommunen, at  

 dette ikke er tilfældet, skal den så vidt muligt give andre egnede tilbud,  

 f.eks. revalidering, skånejob med løntilskud eller lignende.
Skriftlige planer § 9. Kommunen kan ved aktivering lave en skriftlig plan, når den  

 skønner, at det vil fremme en sammenhængende indsats.
Planen skal ud fra  

 personens egne ønsker og forudsætninger beskrive mål for arbejde eller  

 uddannelse og fastlægge de aktiviteter, der kan føre frem til målet.
Er  

 arbejde eller uddannelse ikke for tiden et realistisk mål, kan planen gå ud  

 på at stabilisere og forbedre personens almindelige livssituation.
 Stk. 2. Kommunen skal lave en erhvervsplan, jf. § 50, for en  

 person, der skal modtage hjælp til revalidering.
Opfølgning § 10. Kommunen skal løbende følge sager efter denne lov for at  

 sikre sig, at betingelserne for at give hjælp fortsat er opfyldt.
Samtidig  

 skal kommunen være opmærksom på, om der er grundlag for at yde andre former  

 for hjælp.
Stk. 2. Kommunen skal foretage opfølgning af en sag, jf. stk. 1,  

 senest 3 måneder efter, at hjælpen er udbetalt første gang eller sagen har  

 været vurderet efter § 7 i lov om retssikkerhed og administration på det  

 sociale område.
Herefter skal opfølgning ske senest 3 måneder efter, at sagen  

 sidst har været vurderet eller der er lavet en skriftlig plan efter § 9.
 Stk. 3. Der gælder særlige regler om opfølgning i følgende  

 tilfælde:
 1) Kommunen skal følge op på en erhvervsplan efter § 50 efter 6 måneder.
2) I sager om fleksjob og skånejob med løntilskud efter kapitel 7 skal  

 kommunen foretage opfølgning senest 6 måneder efter, at tilskuddet er  

 udbetalt første gang.
Herefter skal opfølgningen ske senest 12 måneder efter,  

 at sagen sidst har været vurderet.
Kapitel 4 Kontanthjælp og aktivering § 11. Kommunen yder hjælp i form af kontanthjælp og aktivering.
Stk. 2. Det er en betingelse for at få hjælpen, 1) at ansøgeren har været ude for ændringer i sine forhold, f.eks. i form  

 af sygdom, arbejdsløshed eller samlivsophør, 2) at ændringerne bevirker, at ansøgeren ikke har mulighed for at skaffe  

 det nødvendige til sin egen eller familiens forsørgelse, og 3) at behovet ikke kan dækkes gennem andre ydelser.
Personer under uddannelse § 12. Der kan ikke ydes hjælp til personer under uddannelse.  

 Socialministeren kan dog fastsætte regler om, at der i særlige tilfælde kan  

 ydes hjælp til personer under uddannelse.
 Stk. 2. Når der ydes hjælp til en person, hvis ægtefælle er under  

 uddannelse, beregnes der ikke hjælp til ægtefællen.
Udnyttelse af arbejdsmulighederne § 13. Det er en betingelse for at få hjælp efter § 11, at  

 ansøgeren og ægtefællen ikke har et rimeligt tilbud om arbejde.
 Stk. 2. Det er en betingelse for at få hjælp, at ansøgeren og  

 dennes ægtefælle tager imod et rimeligt tilbud om aktivering eller andre  

 tilbud, som kan forbedre mulighederne for at få et arbejde  

 (beskæftigelsesfremmende foranstaltninger).
Stk. 3. Der kan dog ikke stilles krav om, at ansøgeren eller  

 ægtefællen tager imod arbejde efter stk. 1 eller tilbud efter stk. 2, hvis  

 for eksempel 1) det fremgår af en lægeerklæring, at den pågældende ikke kan arbejde på  

 grund af sygdom, eller at der er risiko for, at helbredet forringes, hvis det  

 hidtidige arbejde fortsættes, 2) den pågældende har ret til fravær ved graviditet, barsel og adoption  

 efter reglerne i lov om ligebehandling af mænd og kvinder med hensyn til  

 beskæftigelse og barselorlov m.v., 3) den pågældende er nødt til at passe sine børn og der ikke kan anvises  

 anden pasningsmulighed, eller 4) arbejdet omfatter udvikling og fremstilling af krigsmateriel.
 Stk. 4. Reglerne i stk. 1 og 2 gælder ikke for ansøgerens  

 ægtefælle, når ægtefællen modtager en offentlig forsørgelsesydelse, som ikke  

 er betinget af, at modtageren udnytter sine arbejdsmuligheder.
 Stk. 5. En person, hvis ægtefælle er berettiget til hjælp efter §  

 11, og som udelukkende har arbejdet i hjemmet, kan vælge ikke at udnytte sine  

 arbejdsmuligheder efter reglerne i stk. 1 og 2. I så fald bliver hjælpen til  

 ægteparret beregnet efter reglerne i § 26, stk. 3, og § 34, stk. 3.
Formue § 14. Kommunen kan ikke yde hjælp, hvis ansøgeren og ægtefællen  

 har formue, som kan dække det økonomiske behov.
Kommunen ser dog bort fra  

 beløb på op til 10.000 kr., for ægtefæller 20.000 kr.
 Stk. 2. Der ses desuden bort fra den del af en formue, der er  

 nødvendig for at kunne bevare eller opnå en nødvendig boligstandard, eller  

 som bør bevares af hensyn til ansøgerens og familiens erhvervs- eller  

 uddannelsesmuligheder.
 Stk. 3. Kommunen ser endvidere bort fra formue, som skyldes beløb,  

 der er udbetalt som godtgørelse for varigt men og ikkeøkonomisk skade samt  

 ydelser fra godkendte sociale fonde, stiftelser, foreninger m.v., der er  

 fritaget for beskatning hos modtageren, jf. ligningslovens § 7, litra z.
 Kapitalpensioner m.v.
 § 15. Socialministeren kan fastsætte regler for, i hvilke tilfælde  

 der ses bort fra formue i form af kapitalpensioner, anden opsparing, der er  

 beregnet til fratræden fra arbejdsmarkedet, og livsforsikringer m.v. med  

 tilbagekøbsret.
Tilbud om aktivering § 16. Kommunen tilbyder aktivering eller andre  

 beskæftigelsesfremmende foranstaltninger til personer, som er omfattet af §§  

 11 og 13.
 Stk. 2. Aktivering efter denne lov kan omfatte en eller flere af  

 følgende aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Jobtræning med løntilskud hos private eller offentlige arbejdsgivere,  

 jf. §§ 12-14 i lov om en aktiv arbejdsmarkedspolitik.
 3) Individuel jobtræning hos private eller offentlige arbejdsgivere, jf.  

 §§ 22 og 24 i lov om en aktiv arbejdsmarkedspolitik.
 4) Særligt tilrettelagte uddannelsesaktiviteter.
 5) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 6) Frivillige og ulønnede aktiviteter efter personens eget ønske, som  

 kommunen anser for at have samfundsmæssig betydning eller betydning for den  

 pågældendes uddannelses- eller arbejdsmæssige situation.
 7) Voksen- eller efteruddannelse efter personens eget ønske, jf. § 19.
 8) Ordninger om jobrotation, hvor ledige erstatter beskæftigede, jf. § 20  

 i lov om en aktiv arbejdsmarkedspolitik.
 Stk. 3. Socialministeren fastsætter regler om, hvilke  

 uddannelsesaktiviteter kommunen kan tilbyde efter stk. 2, nr. 4.
 Stk. 4. Når en kommune tilbyder aktivering, skal den så vidt  

 muligt give flere tilbud at vælge i mellem.
Om jobtræning og individuel jobtræning § 17. Personer under 25 år, der modtager hjælp, fordi de har  

 afvist et tilbud om uddannelse efter § 32 a i lov om en aktiv  

 arbejdsmarkedspolitik, kan ikke få tilbud om jobtræning.
 Stk. 2. Reglen i stk. 1 gælder ikke for dem, der har gennemført et  

 tilbud om aktivering, og som efter § 24 skal have et nyt tilbud om  

 aktivering.
§ 18. Arbejdsvilkårene for personer i jobtræning og individuel  

 jobtræning skal svare til de overenskomstmæssige eller til de vilkår, der  

 sædvanligt gælder for tilsvarende arbejde.
Dog fastsætter kommunen  

 arbejdstiden efter aftale med arbejdsgiveren.
Stk. 2. Personer i jobtræning og individuel jobtræning er omfattet  

 af lovgivningen for lønmodtagere.
Dog er personer i individuel jobtræning  

 ikke omfattet af lov om ferie, lov om dagpenge ved sygdom eller fødsel og lov  

 om Arbejdsgivernes Elevrefusion.
 Stk. 3. Arbejdsministeren kan fastsætte undtagelser fra stk. 2, 1.  

 pkt.
Om voksen- eller efteruddannelse § 19. Personer, der er fyldt 25 år, og som i en sammenhængende  

 periode på 6 måneder har modtaget hjælp efter § 11, kan deltage i voksen-  

 eller efteruddannelse, der er optaget på positivlisten for uddannelsesorlov.  

 Det er en betingelse for at deltage i uddannelsen, at uddannelsen indgår i en  

 skriftlig plan efter § 9, stk. 1, og at der ikke er rimelig udsigt til, at  

 personen får stabilt og ustøttet arbejde i den planlagte uddannelsesperiode.
 Stk. 2. Kommunen kan yde hjælp til betaling af deltagerudgifter,  

 hvis udgiften ikke er urimelig i forhold til betydningen for den pågældendes  

 senere arbejdsmuligheder.
 Tilbuds omfang og varighed m.v.
 § 20. Personer under 30 år skal have tilbud om aktivering senest  

 efter en sammenhængende periode med 13 ugers kontanthjælp.
Stk. 2. Når den pågældende modtager hjælp på grund af ledighed,  

 skal tilbudet være på 1) 18 måneder, når den pågældende ikke har en uddannelse, der berettiger  

 til optagelse i en arbejdsløshedskasse, og 2) 6 måneder, når den pågældende har gennemført en uddannelse, der  

 berettiger til optagelse i en arbejdsløshedskasse.
 Stk. 3. Tilbud efter stk. 2 skal have et sådant omfang, at  

 aktiveringen sammen med eventuelt ustøttet deltidsarbejde er på mindst 30  

 timer om ugen.
 Stk. 4. Tilbud til personer under 30 år, der modtager hjælp på  

 grund af problemer ud over ledighed, skal have en varighed på 18 måneder.  

 Kommunen fastsætter det ugentlige timetal i tilbudet.
§ 21. Personer, der er fyldt 30 år, skal have tilbud om aktivering  

 senest efter en sammenhængende periode med 12 måneders kontanthjælp.
Kommunen  

 fastsætter det ugentlige timetal og varigheden af tilbudet.
 § 22. Personer, der som hjemmearbejdende er omfattet af § 13, stk.  

 5, er efter ansøgning berettiget til tilbud om aktivering efter reglerne i §§  

 20 og 21.
 § 23. I tilbud om aktivering, bortset fra jobtræning, der har en  

 sammenhængende varighed på 12 måneder eller mere, skal der ud over den  

 fastlagte aktiveringsperiode indlægges en friperiode på 1 måned, således at  

 aktiveringen ikke overstiger 11 måneder inden for en 12-måneders-periode.  

 Kommunen skal tilstræbe, at friperioden lægges efter aftale med den  

 aktiverede.
 Stk. 2. I friperioden er den aktiverede ikke omfattet af pligten  

 til at udnytte sine arbejdsmuligheder efter § 13, stk. 1 og 2.
 § 24. Personer under 30 år, som har gennemført et tilbud om  

 aktivering efter § 20, skal senest have et nyt tilbud om aktivering, når de  

 pågældende har modtaget kontanthjælp i en sammenhængende periode på 3  

 måneder.
Hjælp til forsørgelse § 25. Hjælpen udgør et månedligt beløb på 1) 9.100 kr. for personer, der er fyldt 25 år, og som har  

 forsørgelsespligt over for børn, 2) 6.825 kr. for andre personer, der er fyldt 25 år, 3) 4.384 kr. for personer under 25 år, der ikke bor hos en eller begge  

 forældre, og 4) 2.144 kr. for personer under 25 år, som bor hos en eller begge  

 forældre.
 Stk. 2. En person under 25 år får 9.100 kr., når den pågældende  

 forsørger eget barn i hjemmet.
Stk. 3. En kvinde under 25 år får 6.825 kr., når hun er gravid og  

 har passeret 12. svangerskabsuge.
Personer under 25 år får ligeledes 6.825  

 kr., når de i en sammenhængende periode på 18 måneder umiddelbart før ændring  

 i forholdene ved ustøttet arbejde hver måned har haft indtægter, der  

 overstiger 6.825 kr.
Stk. 4. En person under 25 år, der har en dokumenteret  

 bidragspligt over for et barn, og som modtager hjælp efter stk. 1, nr. 3  

 eller 4, eller stk. 3, 2. pkt., får et månedligt tillæg, der svarer til det  

 fastsatte bidrag, dog højst normalbidraget.
Er bidraget forskudsvis udlagt på  

 tidspunktet for udbetaling af hjælp, benyttes tillægget til afdrag på  

 bidragsgælden.
Hjælpen inkl. tillæg kan højst udgøre 9.100 kr.
 Stk. 5. En person, der alene har forsørgelsespligt over for børn,  

 der opholder sig i udlandet, kan kun få 9.100 kr. efter stk. 1, nr. 1, hvis  

 den pågældende kan dokumentere forsørgelsespligten, og at den pågældende  

 faktisk opfylder forsørgelsespligten.
 § 26. Hjælpen til ægtepar beregnes som summen af de beløb, som  

 hver af ægtefællerne er berettiget til efter § 25.
 Stk. 2. Hvis kun en af ægtefællerne er berettiget til hjælp efter  

 § 11 og den anden ægtefælle modtager en offentlig forsørgelsesydelse,  

 beregnes der ikke hjælp til den ægtefælle, der modtager en offentlig  

 forsørgelsesydelse.
Stk. 3. Hvis kun en af ægtefællerne er berettiget til hjælp efter  

 § 11 og den anden ægtefælle har valgt ikke at udnytte sine arbejdsmuligheder  

 efter § 13, stk. 5, beregnes hjælpen til den berettigede ægtefælle efter  

 reglerne i § 25 med et tillæg på 2.144 kr.
Hjælpen beregnes efter stk. 1 fra  

 den 1. i måneden efter, at den hidtil hjemmearbejdende har meddelt kommunen,  

 at pågældende ønsker at udnytte sine arbejdsmuligheder efter § 13, stk. 1 og  

 2.
Særlige regler om hjælp til visse persongrupper § 27. Hjælpen udgør et månedligt beløb, der svarer til, hvad der  

 ydes en gift folkepensionist uden andre indtægter end folkepensionen, til  

 personer, 1) der er fyldt 60 år, 2) som ikke kan få social pension på grund af betingelserne om optjening,  

 og 3) som ikke har forsørgelsespligt over for børn under 18 år.
 § 28. Der kan undtagelsesvis ydes hjælp til udlændinge, der har  

 søgt asyl, men endnu ikke har fået afgjort deres ansøgning om  

 opholdstilladelse her i landet, hvis de efter udlændingeloven har ret til at  

 opholde sig her i landet, mens deres ansøgning behandles.
Stk. 2. Det er en betingelse for hjælpen, at det ikke påhviler  

 udlændingemyndighederne at afholde udgifterne til forsørgelsen efter reglerne  

 i udlændingeloven.
Hjælpen kan normalt højst udgøre det beløb, der efter  

 udlændingeloven kunne have været udbetalt til udlændingen.
Socialministeren  

 fastsætter regler for hjælpen, herunder i hvilke tilfælde der kan ydes  

 yderligere hjælp.
§ 29. Socialministeren kan uanset reglerne i §§ 25 og 34 fastsætte  

 regler om hjælp til 1) personer, hvis forsørgelse helt eller delvis dækkes af det offentlige  

 efter anden lovgivning, og 2) personer, der er varetægtsfængslet, afsoner straf eller er idømt andre  

 retsfølger af strafbare handlinger.
 Indtægter m.v.
 § 30. Har ansøgeren og ægtefællen indtægter, trækkes disse fra i  

 hjælpen, jf. dog §§ 31- 33.
 Stk. 2. Når hjælpen til en gift person beregnes efter § 26, stk.  

 2, trækker kommunen kun den del af den anden ægtefælles indtægt fra, som  

 overstiger henholdsvis 9.100 kr. eller 6.825 kr. afhængigt af, om den  

 pågældende har forsørgelsespligt over for børn eller ikke.
 Arbejdsindtægter m.v.
§ 31. Har ansøgeren eller ægtefællen arbejdsindtægter eller  

 indtægter som led i aktivering eller andre beskæftigelsesfremmende  

 foranstaltninger, ses der ved beregningen af hjælpen efter § 25 bort fra 10  

 kr. pr. udført arbejdstime.
Det beløb, der samlet kan ses bort fra, kan ikke  

 beregnes på grundlag af mere end 160 timer pr. måned pr. person.
Stk. 2. For personer, der ikke har en fastsat arbejdstid, beregnes  

 timetallet ud fra indtægten divideret med den omregningsfaktor, som er  

 fastsat efter lov om arbejdsløshedsforsikring m.v.
Socialministeren  

 fastsætter regler for omregningen.
Feriegodtgørelse § 32. Feriegodtgørelse efter ferielovgivningen bliver trukket fra  

 i hjælpen, når ferien holdes.
Der kan kun foretages fradrag svarende til  

 hjælpen for det antal dage, som feriegodtgørelsen er bestemt til at dække.
 Andre indtægter m.v.
 § 33. Der foretages ikke fradrag i hjælpen for:
 1) Invaliditetsydelse, invaliditetsbeløb samt bistands- og plejetillæg  

 efter lov om social pension.
 2) Godtgørelse efter § 38.
 3) Vederlag som tilforordnet ved valg.
 4) Ydelser fra godkendte sociale fonde, stiftelser m.v., der er fritaget  

 for beskatning hos modtageren, jf. ligningslovens § 7, litra z.
 5) Børns indtægter og indtægter, der vedrører børn.
6) Værdien af kost m.v. under indlæggelse på sygehus eller lignende  

 behandlingsinstitutioner.
Hvis sygehusopholdet har varet i mere end 3  

 måneder, kan der dog foretages fradrag svarende til den besparelse, der er en  

 følge af indlæggelsen.
 Stk. 2. Godtgørelse for varigt men og godtgørelse for  

 ikkeøkonomisk skade, samt indtægter, der hidrører herfra, trækkes ikke fra i  

 hjælpen.
Særlig støtte § 34. Personer, der opfylder betingelserne i § 11, og som har høje  

 boligudgifter eller stor forsørgerbyrde, kan særskilt eller i forbindelse med  

 udbetaling af hjælp efter § 25 få en særlig støtte.
 Stk. 2. Inden kommunen giver støtte, skal det undersøges, om der  

 kan skaffes en rimelig, billigere bolig.
 Stk. 3. Følgende personer kan ikke få særlig støtte:
 1) Ægtepar, der er omfattet af § 13, stk. 5.
 2) Personer under 25 år, som får hjælp efter § 25, stk. 1, nr. 3 og 4.
 3) Personer, der får hjælp efter § 28.
 4) Personer, der modtager orlovsydelse efter lov om orlov.
 Stk. 4. Socialministeren fastsætter regler for beregningen af  

 støtten efter stk. 1, herunder regler om begrænsning af støtten og fradrag  

 for indtægter.
Særlige ydelser under aktivering § 35. Til personer i jobtræning udbetaler arbejdsgiveren  

 overenskomstmæssig løn.
Hvis arbejdet ikke er omfattet af en overenskomst, er  

 lønnen den sædvanlige for tilsvarende arbejde.
Offentlige arbejdsgivere kan  

 dog højst udbetale 85,10 kr. pr. time (1. oktober 1996) eksklusive feriepenge  

 m.v. i løn.
 § 36. Til personer i individuel jobtræning udbetaler kommunen en  

 hjælp, der beregnes efter § 25. Hjælpen skal dog mindst udgøre 30 kr. pr.  

 aktiveringstime.
Stk. 2. Kommunen yder ud over hjælpen efter stk. 1 et  

 beskæftigelsestillæg pr. aktiveringstime.
Tillægget er på 10 kr.
 § 37. Når en person deltager i et særligt tilrettelagt aktiverende  

 forløb og der i dette forløb indgår perioder med jobtræning eller individuel  

 jobtræning, modtager den pågældende i disse perioder løn efter § 35 eller  

 ydelser efter § 36.
Godtgørelse under aktivering § 38. Kommunen kan beslutte at udbetale op til 1.000 kr. om  

 måneden i hel eller delvis godtgørelse til anslåede udgifter ved at deltage i  

 tilbud om aktivering.
Godtgørelse kan dog ikke udbetales til personer i  

 jobtræning.
I individuel jobtræning kan godtgørelsen alene udbetales, når  

 udgifterne ved at deltage kun i meget begrænset omfang er dækket af  

 beskæftigelsestillægget efter § 36, stk. 2.
 Stk. 2. I ganske særlige tilfælde kan kommunen beslutte at  

 udbetale en højere godtgørelse, dog højst 1.500 kr. om måneden.
Stk. 3. Kommunen fastsætter nærmere retningslinjer for udbetaling  

 af godtgørelsen.
Kommunen giver information til kommunens borgere om  

 indholdet af retningslinjerne.
Fradrag i hjælpen § 39. Udebliver en person eller dennes ægtefælle uden rimelig  

 grund fra et tilbud om aktivering eller anden beskæftigelsesfremmende  

 foranstaltning, kan kommunen nedsætte hjælpen efter § 25. Nedsættelsen skal  

 ske inden 3 måneder efter, at den pågældende er udeblevet.
Stk. 2. Hjælpen efter § 25 nedsættes forholdsmæssigt svarende til  

 det antal timer, som den pågældende er udeblevet.
Nedsættelsen beregnes i  

 forhold til månedens samlede tilbud om aktivering eller anden  

 beskæftigelsesfremmende foranstaltning.
Den månedlige hjælp efter § 25 kan  

 højst nedsættes med 20 pct.
 § 40. I individuel jobtræning nedsætter kommunen  

 beskæftigelsestillægget efter § 36, stk. 2, med det antal timer, som  

 deltageren uden rimelig grund er udeblevet fra.
 Stk. 2. Kommunen kan foretage et forholdsmæssigt fradrag i  

 godtgørelsen efter § 38, når deltageren uden rimelig grund udebliver fra et  

 tilbud om aktivering.
Ophør af hjælpen § 41. Hjælpen ophører, hvis modtageren eller ægtefællen uden  

 rimelig grund afviser et tilbud om arbejde, aktivering efter § 16, stk. 2,  

 nr. 1-5 og 8, eller anden beskæftigelsesfremmende foranstaltning, så længe  

 muligheden for at benytte tilbudet består.
Kapitel 5 Igangsætningsydelse § 42. Kommunen kan beslutte at udbetale igangsætningsydelse til en  

 person, der ønsker at etablere og drive selvstændig virksomhed, hvis den  

 pågældende har modtaget ydelser efter kapitel 4 i en sammenhængende periode  

 på 6 måneder.
§ 43. Igangsætningsydelsen udgør 50 pct. af den månedlige hjælp  

 efter §§ 25 og 34, som den pågældende modtog i måneden forud for den måned,  

 hvor udbetalingen af ydelsen begynder.
Hvis den pågældende er i jobtræning  

 efter § 16, stk. 2, nr. 2, beregnes igangsætningsydelsen som 50 pct. af den  

 hjælp efter §§ 25 og 34, som den pågældende ellers ville have været  

 berettiget til.
 Stk. 2. Indtægterne fra den selvstændige virksomhed trækkes ikke  

 fra i igangsætningsydelsen.
 Stk. 3. Kommunen udbetaler igangsætningsydelsen i 21/2 år.
 § 44. Igangsætningsydelsen ændres ikke i udbetalingsperioden, men  

 ophører, hvis modtageren får lønindtægter eller andre erhvervsmæssige  

 indtægter ved siden af virksomheden.
 § 45. Hvis ægtefællen til en person, som modtager  

 igangsætningsydelse, er berettiget til kontanthjælp, beregnes hjælpen efter §  

 26, stk. 2, og § 30, stk. 2.
Kapitel 6 Revalidering § 46. Revalidering er erhvervsrettede aktiviteter og økonomisk  

 hjælp, der kan bidrage til, at en person med begrænsninger i arbejdsevnen  

 fastholdes eller kommer ind på arbejdsmarkedet, således at den pågældendes  

 mulighed for at forsørge sig selv og sin familie forbedres.
En person, der er  

 berettiget til sådan hjælp, kaldes en revalidend.
Aktiviteter, som  

 revalidenden gennemfører, før det erhvervsmæssige sigte er afklaret, kaldes  

 forrevalidering.
Det er aktiviteter med et erhvervsmodnende eller afklarende  

 sigte for revalidenden.
 Stk. 2. Kommunen giver tilbud om revalidering, når erhvervsrettede  

 aktiviteter efter denne eller anden lovgivning ikke er tilstrækkelige til, at  

 den pågældende kan klare sig selv.
 Stk. 3. En revalidend har ret til revalidering uden hensyn til  

 ægtefællens indtægts- og formueforhold.
 § 47. Kommunen tilrettelægger revalideringen i samarbejde med  

 revalidenden således, at tilbudet er tilpasset den enkeltes forudsætninger.
 Stk. 2. En revalidering kan bl.a. bestå af en eller flere af  

 følgende aktiviteter:
 1) Arbejdsprøvning.
 2) Erhvervsmodnende eller afklarende aktiviteter.
 3) Uddannelse.
 4) Optræning hos private eller offentlige arbejdsgivere.
 5) Hjælp til selvstændig virksomhed.
Stk. 3. Økonomisk hjælp til revalidering kan omfatte 1) revalideringsydelse efter § 52, 2) helt eller delvis løntilskud efter § 62, 3) særlig støtte efter §§ 63 og 64 og 4) støtte til at etablere selvstændig virksomhed efter § 65.
 Stk. 4. Revalidenden bevarer sit hidtidige forsørgelsesgrundlag  

 under forrevalideringen.
 § 48. Såvel kommunen som amtskommunen kan etablere  

 erhvervsmodnende og erhvervsintroducerende kurser og  

 jobindslusningsprojekter.
Revalideringsperioden § 49. Kommunen skal tilrettelægge en revalidering, herunder en  

 forrevalidering, således, at den kan gennemføres på så kort tid som muligt,  

 og således at revalidendens behov tilgodeses.
Kommunen kan højst planlægge,  

 at revalidenden får revalideringsydelse i 5 år.
Uddannelse, som indgår i en  

 revalidering, forudsættes gennemført på den normerede uddannelsestid.  

 Betingelserne for forlængelse af perioden, hvor revalidenden får  

 revalideringsydelse, fremgår af § 56.
 Stk. 2. Har revalidenden betydelige begrænsninger i arbejdsevnen,  

 og taler revalidendens personlige forudsætninger, interesser og evner i  

 udpræget grad for en længerevarende videregående uddannelse, kan kommunen  

 planlægge en revalidering, hvor revalidenden får revalideringsydelse i mere  

 end 5 år.
Erhvervsplanen § 50. Kommunen udarbejder i samarbejde med revalidenden en  

 erhvervsplan, når det erhvervsmæssige sigte er afklaret for den pågældende.  

 Planen skal angive mål, tidsrammer og indhold.
 Stk. 2. Erhvervsplanen kan indeholde et eller flere af følgende  

 elementer:
 1) Arbejdsprøvning.
 2) Optræning.
 3) Nødvendig forberedende undervisning.
 4) Kurser og projekter.
 5) Uddannelse.
Stk. 3. Erhvervsplanen skal indeholde en beskrivelse af de enkelte  

 elementer i forløbet.
Planen skal være realistisk med hensyn til  

 revalidendens forudsætninger, evner og interesser samt muligheder for  

 optagelse på en uddannelse og for endelig erhvervsmæssig placering.
 Stk. 4. Kommunen skal revidere erhvervsplanen, når individuelle  

 eller generelle betingelser for at gennemføre den ændrer sig.
Hjælpen § 51. Kommunen giver revalidenden revalideringsydelse efter § 52,  

 når der er iværksat en revalidering i overensstemmelse med en fastlagt  

 erhvervsplan.
Stk. 2. Kommunen giver dog hjælpen 1) som helt eller delvis løntilskud til arbejdsgiveren, når revalidenden  

 er under optræning eller uddannelse efter § 60, og 2) som tilskud til forsørgelse i forbindelse med start af selvstændig  

 virksomhed, jf. § 65.
 Stk. 3. En revalidend, der får dækket sine leveomkostninger efter  

 anden lovgivning, kan ikke samtidig få revalideringsydelse.
 Stk. 4. En ung revalidend, der netop har forladt skolesystemet, og  

 som kan klare sig med de normale støtteordninger til dækning af  

 leveomkostninger, f.eks. fra Statens Uddannelsesstøtte, kan kun få  

 revalideringsydelse, hvis den pågældende har betydelige begrænsninger i  

 arbejdsevnen eller af andre grunde har særligt begrænsede erhvervsmuligheder.
 § 52. Revalideringsydelsen beregnes som et månedligt beløb på  

 grundlag af højeste dagpengebeløb efter § 47 i lov om  

 arbejdsløshedsforsikring m.v.
 Stk. 2. En revalidend under 25 år får halvdelen af beløbet i stk.  

 1, og det udbetales til udløbet af den måned, hvori den pågældende fylder 25  

 år.
Stk. 3. En revalidend under 25 år får dog revalideringsydelse  

 efter stk. 1, når 1) den pågældende forsørger egne børn i hjemmet eller 2) den pågældende har haft arbejdsindtægter, som giver ret til højeste  

 sygedagpenge.
Stk. 4. Personer, der får hjælp efter stk. 2, og som har en  

 dokumenteret bidragspligt over for et barn, får et månedligt tillæg, der  

 svarer til det fastsatte bidrag, dog højst normalbidraget.
Er bidraget  

 forskudsvis udlagt på tidspunktet for udbetaling af hjælp, benyttes tillægget  

 til afdrag på bidragsgælden.
Hjælpen inkl. tillæg kan højst udgøre 9.100 kr.
 § 53. Revalidenden har kun ret til revalideringsydelsen, hvis den  

 pågældende følger erhvervsplanen.
 § 54. Revalidenden bevarer revalideringsydelsen ved kortvarige  

 afbrydelser i revalideringsforløbet, der ikke har betydning for at gennemføre  

 erhvervsplanen med hensyn til mål og indhold.
 § 55. Revalidenden bevarer revalideringsydelsen, når den  

 pågældende har ret til fravær ved graviditet, barsel og adoption efter  

 reglerne i lov om ligebehandling af mænd og kvinder med hensyn til  

 beskæftigelse og barselorlov m.v.
Forlængelse af revalideringsperioden § 56. Kommunen kan i forhold til den fastsatte tid forlænge den  

 periode, som revalidenden kan få revalideringsydelse i, 1) hvis revalidenden ikke kan gennemføre erhvervsplanen på grund af nedsat  

 fysisk eller psykisk funktionsevne eller andre helt specielle forhold, eller 2) hvis sygdom, pasning af syge børn eller børn med nedsat fysisk eller  

 psykisk funktionsevne, barsel, manglende pasningsmulighed af børn eller  

 særlige sociale forhold midlertidigt forsinker revalidenden i at gennemføre  

 erhvervsplanen.
Arbejde under revalidering § 57. Revalidenden må ikke have andet arbejde, når  

 erhvervsplanen gennemføres.
Kommunen kan dog tillade andet arbejde i  

 begrænset omfang, hvis arbejdet kan forenes med erhvervsplanen.
Indtægter, der trækkes fra i revalideringsydelsen § 58. Kommunen nedsætter revalideringsydelsen med 1) det beløb efter fradrag af arbejdsmarkedsbidrag, som revalidenden får i  

 praktik-, elev- eller lærlingeløn eller som løn under optræning, og 2) indtægter fra andet arbejde, dog kun hvis disse overstiger 12.000 kr.  

 pr. år.
 Stk. 2. Ved afgørelsen af, hvad der kan betegnes som  

 arbejdsindtægter, anvendes de regler, der er fastsat i medfør af § 58 i lov  

 om arbejdsløshedsforsikring m.v.
§ 59. Kommunen nedsætter revalideringsydelsen med indtægter fra  

 løbende udbetalinger fra forsikringer og pensionsordninger, herunder løbende  

 udbetaling af erhvervsevnetabserstatning efter lov om forsikring mod følger  

 af arbejdsskade.
Disse indtægter trækkes dog kun fra i det omfang, de  

 sammenlagt med revalideringsydelsen overstiger revalidendens hidtidige  

 arbejdsindtægter.
 Stk. 2. Socialministeren fastsætter regler om, hvorledes hidtidige  

 arbejdsindtægter opgøres og reguleres m.v.
Revalidering med helt eller delvis løntilskud § 60. Revalidender kan få tilbud om at blive optrænet eller  

 uddannet hos private eller offentlige arbejdsgivere med løn efter § 61, hvis  

 de 1) er over den sædvanlige uddannelsesalder, 2) tidligere har haft tilknytning til arbejdsmarkedet eller 3) har pligt til at forsørge ægtefælle eller børn.
 § 61. Arbejdsgiveren betaler som minimum til revalidenden den  

 mindste overenskomstmæssige løn på det aktuelle ansættelsesområde eller den  

 løn, som sædvanligvis gælder for tilsvarende arbejde.
 § 62. Kommunen giver arbejdsgiveren tilskud til lønnen efter § 61  

 med tillæg af eventuelle arbejdsgiverbidrag til ATP m.v.
 Stk. 2. Ved uddannelsesforhold er tilskuddet forskellen mellem den  

 overenskomstmæssige praktik-, elev- eller lærlingeløn og lønnen efter § 61.
 Stk. 3. Ved anden optræning er tilskuddet forskellen mellem en  

 løn, der svarer til revalidendens arbejdsindsats og lønnen efter § 61.
Stk. 4. Tilskuddet efter stk. 2 og 3 kan dog svare til hele lønnen  

 m.v., når 1) beskæftigelsen finder sted hos offentlige eller dermed sidestillede  

 arbejdsgivere eller 2) beskæftigelsen finder sted hos private arbejdsgivere og der foreligger  

 særlige forhold hos revalidenden.
Særlig støtte under revalidering § 63. Kommunen kan under revalidering, herunder forrevalidering,  

 og når revalidenden modtager hjælp efter anden lovgivning til dækning af  

 leveomkostninger, give støtte til de særlige udgifter, der er en nødvendig  

 følge af uddannelsen eller af en nedsat fysisk eller psykisk funktionsevne.
 Stk. 2. Revalidender skal dog selv betale de første 200 kr. pr.  

 måned af udgiften til befordring, medmindre udgiften er en følge af en nedsat  

 fysisk eller psykisk funktionsevne.
 Stk. 3. Kommunen kan beregne støtten til uddannelsesudgifter i  

 form af bøger og andet undervisningsmateriale på grundlag af de  

 gennemsnitlige udgifter ved uddannelsen på den enkelte  

 uddannelsesinstitution.
 § 64. Kommunen giver støtte til nødvendige merudgifter til bolig  

 på grund af en nedsat fysisk eller psykisk funktionsevne, når revalidenden  

 får den halve revalideringsydelse efter § 52, stk. 2.
Selvstændig virksomhed § 65. Kommunen kan give en revalidend støtte i form af tilskud  

 eller rentefrit lån til at etablere selvstændig virksomhed, når den  

 pågældende har faglige og forretningsmæssige forudsætninger for at drive  

 virksomheden.
 Stk. 2.  Kommunen giver støtten som rentefrit lån, når kommunen  

 skønner, at dette er rimeligt under hensyn til modtagerens fremtidige  

 erhvervsmuligheder.
 Stk. 3. Kommunen kan endvidere give tilskud til forsørgelse i en  

 kortere periode, normalt ikke mere end 6 måneder.
 Stk. 4. Lånet efter stk. 2 sikres ved tinglyst pant, når dette er  

 muligt.
 § 66. Kommunen påser, at der foreligger en forretningsmæssigt  

 forsvarlig plan for den selvstændige etablering.
 Stk. 2. Kommunen skal i den periode, hvor der udbetales tilskud  

 til forsørgelse, følge sagen for at sikre sig, at forudsætningerne for  

 hjælpen fortsat er opfyldt.
 § 67. Kommunen kan eftergive et lån, hvis revalidenden ikke har  

 økonomisk mulighed for at betale det tilbage.
Den amtskommunale revalideringsindsats § 68. Amtskommunen bistår kommunerne i deres revalideringsindsats  

 ved at tilvejebringe tilbud til personer med begrænsninger i arbejdsevnen,  

 der ikke kan revalideres ved hjælp af kommunale tilbud.
I tilknytning hertil  

 yder amtskommunen rådgivning, jf. § 69 i lov om social service.
 Stk. 2. De amtskommunale tilbud kan bl.a. omfatte arbejdsprøvning,  

 erhvervsmodnende eller afklarende aktiviteter, optræning og uddannelse.
 Stk. 3. Amtskommunen træffer efter indstilling fra kommunen  

 afgørelse om tilbud efter stk. 1.
 § 69. En produktion, der udføres i forbindelse med den  

 amtskommunale revalideringsindsats, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i forbindelse med den amtskommunale  

 revalideringsindsats.
Kapitel 7 Fleksjob og skånejob med løntilskud m.v.
§ 70. Kommunen sørger for, at personer under 67 år med varige  

 begrænsninger i arbejdsevnen har mulighed for ansættelse hos private eller  

 offentlige arbejdsgivere i 1) fleksjob efter § 71 og 2) skånejob med løntilskud efter § 75.
 Stk. 2. Socialministeren kan under hensyn til Danmarks  

 internationale forpligtelser fastsætte regler om, at der inden for visse  

 erhvervsområder ikke er adgang til at beskæftige personer efter stk. 1.
 Stk. 3. Kommunen giver tilbud om job efter stk. 1. Amtskommunen  

 kan give tilbud om job, når den er arbejdsgiver, eller hvis den aftaler dette  

 med kommunen.
Fleksjob til personer, der ikke modtager social pension § 71. Kommunen sørger for, at personer, der ikke modtager social  

 pension, og som ikke kan opnå eller fastholde beskæftigelse på normale vilkår  

 på arbejdsmarkedet, har mulighed for at blive ansat i fleksjob.
Mulighederne  

 for revalidering til beskæftigelse på normale vilkår skal være udtømte, før  

 der kan tilbydes et fleksjob.
 § 72. Arbejdsgiveren betaler lønnen til den ansatte i fleksjob.
 Stk. 2. Kommunen giver arbejdsgiveren tilskud til lønnen.  

 Tilskuddet er 1/3, 1/2 eller 2/3 af lønnen afhængig af graden af den nedsatte  

 arbejdsevne.
Stk. 3. Tilskuddet beregnes af lønnen med tillæg af udgifter til  

 arbejdsgiverbidrag til ATP samt eventuelle udgifter til andre  

 arbejdsgiverbidrag.
Tilskuddet kan ikke overstige 1/3, 1/2 eller 2/3 af den  

 mindste overenskomstmæssige timeløn på det aktuelle ansættelsesområde eller  

 af den løn, som sædvanligvis gælder for tilsvarende arbejde, med tillæg af  

 udgifter til arbejdsgiverbidrag til ATP samt eventuelle udgifter til andre  

 arbejdsgiverbidrag.
 Stk. 4. Tilskuddet efter stk. 3 nedsættes med det beløb, som  

 arbejdsgiveren har ret til efter lov om dagpenge ved sygdom eller fødsel.  

 Socialministeren kan fastsætte regler herom.
§ 73. Når kommunen eller amtskommunen har givet tilbud om  

 fleksjob, fastsættes løn og øvrige arbejdsvilkår, herunder arbejdstiden, som  

 udgangspunkt efter de kollektive overenskomster på ansættelsesområdet,  

 herunder efter de sociale kapitler.
I ikke overenskomstdækket ansættelse skal  

 overenskomsten på sammenlignelige områder gælde.
Fastsættelse af løn og  

 øvrige arbejdsvilkår skal ske i samarbejde med de faglige organisationer.
 Stk. 2. Kommunen og amtskommunen har pligt til at give tilbud om  

 fleksjob på fuld tid, medmindre den ansatte foretrækker deltidsansættelse.
Ledighedsydelse § 74. Personer, som har været ansat i fleksjob efter § 71 i 12  

 sammenhængende måneder, får ved uforskyldt ledighed udbetalt en  

 ledighedsydelse af kommunen.
Kommunen udbetaler ledighedsydelsen uden hensyn  

 til modtagerens og ægtefællens indtægts- eller formueforhold.
Stk. 2. Ydelsen udgør et beløb svarende til 82 pct. af  

 arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
Ydelsen kan dog højst udgøre et beløb, der  

 svarer til, hvad den pågældende i de forudgående tre måneder i gennemsnit har  

 modtaget i løn eller dagpenge efter lov om dagpenge ved sygdom og fødsel.
 Stk. 3. Ledighedsydelsen kan udbetales i en periode på sammenlagt  

 3 måneder inden for 24 måneder.
 Stk. 4. Det er en forudsætning for udbetalingen af  

 ledighedsydelsen, at modtageren opfylder betingelserne for at få et fleksjob,  

 og at den pågældende ikke har et rimeligt tilbud om ansættelse i fleksjob.
 Stk. 5. Ledighedsydelsen nedsættes med det beløb, som den ansatte  

 eventuelt modtager fra arbejdsgiveren eller fra Lønmodtagererns Garantifond i  

 forbindelse med ophør af ansættelsen.
 Stk. 6. Socialministeren bekendtgør størrelsen af de månedlige  

 beløb, der kan udbetales efter stk. 1.
Skånejob til personer, der modtager social pension § 75. Kommunen giver tilbud om skånejob med løntilskud til  

 personer, der får førtidspension efter lov om social pension, når de  

 pågældende ikke er i stand til at fastholde eller opnå beskæftigelse på  

 nedsat tid på normale vilkår på arbejdsmarkedet.
 § 76. Arbejdsgiveren betaler lønnen til den ansatte.
Stk. 2. Kommunen giver arbejdsgiveren tilskud til lønnen.  

 Tilskuddet beregnes af lønnen med tillæg af udgifter til arbejdsgiverbidrag  

 til ATP samt eventuelle udgifter til andre arbejdsgiverbidrag.
Tilskuddet er  

 på 1/2 af den løn, som arbejdsgiveren betaler, dog højst 1/6 af den mindste  

 overenskomstmæssige timeløn på det aktuelle ansættelsesområde eller af den  

 løn, som sædvanligvis gælder for tilsvarende arbejde, med tillæg af udgifter  

 til arbejdsgiverbidrag til ATP samt eventuelle andre arbejdsgiverbidrag.
§ 77. Når kommunen eller amtskommunen har givet tilbud om skånejob  

 med løntilskud, fastsættes løn og øvrige arbejdsvilkår, herunder  

 arbejdstiden, ved aftale mellem arbejdsgiveren og den ansatte.
Dette skal ske  

 i samarbejde med de faglige organisationer.
Kapitel 8 Værktøj og arbejdsredskaber § 78. Kommunen kan give en person med begrænsninger i  

 arbejdsevnen, der er ansat, eller som skal ansættes på arbejdsmarkedet, hjælp  

 til værktøj og arbejdsredskaber samt hjælp til kortvarige kurser, når hjælpen  

 har afgørende betydning for, at den pågældende kan fastholde eller opnå  

 beskæftigelse.
Det er endvidere en forudsætning, at værktøjet eller  

 arbejdsredskabet kompenserer for den pågældendes begrænsninger i  

 arbejdsevnen.
 Stk. 2. Kommunen giver hjælp efter stk. 1, når hjælp efter denne  

 eller anden lovgivning ikke er tilstrækkelig til at kompensere for den  

 pågældendes begrænsninger i arbejdsevnen.
 Stk. 3. Kommunen giver hjælp efter stk. 1 uden hensyn til  

 ansøgerens og ægtefællens indtægts- og formueforhold.
Kapitel 9 Bidrag til Arbejdsmarkedets Tillægspension § 79. Kommunen indbetaler efter reglerne i lov om Arbejdsmarkedets  

 Tillægspension ATP-bidrag for personer i alderen 16-66 år, der modtager hjælp  

 efter §§ 25 og 36 og § 52, stk. 1, jf. dog stk. 2 og 3.
 Stk. 2. For personer, der modtager hjælp efter §§ 25 eller 36, er det en  

 betingelse for indbetaling af ATP-bidrag, at den pågældende har modtaget en  

 af disse ydelser i en sammenhængende periode på 6 måneder.
Stk. 3. For personer, der modtager hjælp efter §§ 25 og 36 og §  

 52, stk. 1, er det en betingelse for indbetaling af ATP-bidrag, at den  

 månedlige ydelse, der ligger til grund for beregning af ATP-bidrag, mindst  

 udgør 9.100 kr. til en person med forsørgelsespligt over for børn og til  

 andre mindst udgør 6.825 kr.
Kommunen indbetaler ikke ATP-bidrag, hvis  

 hjælpen er ydet med tilbagebetalingspligt efter § 93.
 § 80. Den ydelse, der ligger til grund for beregning af  

 ATP-bidrag, er den ydelse, der er beregnet, efter at der er foretaget fradrag  

 efter reglerne i §§ 30-33, 39, 40, 58 og 59.
Stk. 2. De personer, for hvem kommunen betaler bidrag efter § 79,  

 betaler selv 1/3 af det fastsatte bidrag.
Denne del af bidraget indeholdes  

 ved udbetaling af den ydelse, der ligger til grund for beregning af bidraget.  

 Kommunen betaler 2/3 af bidraget.
 Stk. 3. Socialministeren kan efter indstilling fra  

 Arbejdsmarkedets Tillægspension fastsætte regler om bidragsbetaling.
Kapitel 10 Hjælp i særlige tilfælde Enkeltudgifter § 81. Kommunen kan yde hjælp til rimeligt begrundede  

 enkeltudgifter til en person, som har været ude for ændringer i sine forhold,  

 hvis den pågældendes egen afholdelse af udgifterne i afgørende grad vil  

 vanskeliggøre den pågældendes og familiens muligheder for at klare sig selv i  

 fremtiden.
Hjælpen kan normalt kun ydes, hvis udgiften er opstået som følge  

 af behov, der ikke har kunnet forudses.
Kommunen kan dog efter en konkret  

 vurdering undtagelsesvis yde hjælp til en udgift, der har kunnet forudses,  

 hvis afholdelsen af udgiften er af helt afgørende betydning for den  

 pågældendes eller familiens livsførelse.
 Sygebehandling m.v.
§ 82. Kommunen kan yde hjælp til udgifter til sygebehandling,  

 medicin, tandbehandling eller lignende, der ikke kan dækkes efter anden  

 lovgivning, hvis ansøgeren ikke har økonomisk mulighed for at betale  

 udgifterne.
Der kan kun ydes hjælp, hvis behandlingen er nødvendig og  

 helbredsmæssigt velbegrundet.
Der kan kun undtagelsesvis ydes hjælp til  

 udgifter til behandling uden for det offentlige behandlingssystem.
Dette  

 forudsætter, at der ikke er behandlingsmuligheder inden for det offentlige  

 behandlingssystem, og at behandlingen i hvert enkelt tilfælde er lægeligt  

 velbegrundet.
Særlig hjælp vedrørende børn § 83. Kommunen kan yde hjælp til udgifter ved udøvelse af ret til  

 samvær med egne børn under 18 år, som ikke bor hos ansøgeren.
Det er en  

 betingelse for at yde hjælp, at ansøgeren ikke har økonomisk mulighed for at  

 betale udgifterne.
Stk. 2. Kommunen kan yde hjælp til rejseudgifter med henblik på  

 kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
 § 84. Kommunen kan yde hjælp til udgifterne ved at forsørge et  

 barn, når forældremyndigheden ved forældremyndighedsindehaverens død er  

 tillagt en anden eller andre, der ikke har forsørgelsespligt over for barnet.  

 Det er en betingelse, at barnets indtægter, herunder det særlige børnetilskud  

 efter lov om børnetilskud og forskudsvis udbetaling af børnebidrag, ikke er  

 tilstrækkelige til at dække udgifterne ved at forsørge barnet.
Flytning § 85. Kommunen kan yde hjælp til en flytning, som forbedrer  

 ansøgerens eller familiens bolig- eller erhvervsforhold.
Det er en betingelse  

 for hjælpen, at hverken ansøgeren eller ægtefællen har økonomisk mulighed for  

 at betale udgifterne.
 Stk. 2. Hvis flytningen sker til udlandet, er det en forudsætning  

 for, at kommunen kan yde hjælp hertil, at ansøgeren er statsborger i eller  

 har særlig tilknytning til vedkommende land, eller at ansøgeren er sikret  

 varige arbejdsmuligheder i landet.
Repatriering § 86. Til udlændinge, der har opholdstilladelse efter 1) udlændingelovens §§ 7 eller 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 85, stk. 2, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.211 kr. pr.  

 familie til transport af udstyr, der er nødvendig for ansøgerens eller  

 familiens erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 15.469 kr. pr. person over 18 år og med  

 indtil 5.156 kr. pr. person under 18 år, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring,  

 og 5) andre udgifter, der er forbundet med rejsen.
 Stk. 3. Såfremt der er mulighed herfor, kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 en gang.
 § 87. Til udlændinge, som har opholdstilladelse efter  

 udlændingelovens § 9, stk. 1 eller 2, og som med henblik på varigt ophold  

 lovligt har boet her i landet i mere end de sidste 3 år, men som ønsker at  

 tage varigt ophold i deres hjemland eller tidligere opholdsland, kan der,  

 såfremt de pågældende ikke selv har midler hertil, i stedet for flyttehjælp  

 efter § 85, stk. 2, ydes hjælp til repatriering efter § 86, stk. 2.
 Stk. 2. Stk. 1 gælder ikke for udlændinge, der er statsborgere i  

 en stat, som er tilsluttet Det Europæiske Fællesskab, eller udlændinge, der  

 er omfattet af aftalen om Det Europæiske Økonomiske Samarbejdsområde.
 Stk. 3. Personer, som er gift eller lever i fast samlivsforhold  

 med en her i landet fastboende person, kan kun modtage hjælp til repatriering  

 efter stk. 1, når de vender tilbage til hjemlandet eller det tidligere  

 opholdsland sammen med ægtefællen eller samleveren.
 Stk. 4. En udlænding kan kun modtage hjælp efter stk. 1 en gang.
Kapitel 11 Udbetaling af hjælp § 88. En person kan normalt ikke få hjælp til udgifter, som den  

 pågældende har påtaget sig, inden vedkommende har ansøgt kommunen om hjælp.
 § 89. Hjælp til forsørgelse udbetales normalt som et månedligt  

 beløb.
 Stk. 2. Kommunen kan udbetale hjælpen for kortere perioder, hvis  

 der er begrundet tvivl om, at modtageren vil opfylde betingelserne for hjælp  

 i hele den periode, som hjælpen er beregnet til at dække.
 § 90. Kommunen kan undtagelsesvis udbetale hjælpen på anden måde,  

 herunder for kortere perioder, hvis en person uanset vejledning efter § 7  

 ikke skønnes selv at kunne administrere kontante beløb.
Kapitel 12 Tilbagebetaling § 91. Kommunen skal træffe afgørelse om tilbagebetaling, 1) når en person mod bedre vidende har undladt at give kommunen  

 oplysninger som krævet efter § 92, stk. 4, i denne lov eller § 11 i lov om  

 retssikkerhed og administration på det sociale område, eller 2) når en person mod bedre vidende uberettiget har modtaget ydelser efter  

 denne lov.
§ 92. Den, der modtager særlig støtte efter § 34 til dækning af  

 udgifter til renter og afdrag vedrørende ejerboliger og andelsboliger, skal  

 tilbagebetale hjælpen.
Det samme gælder for den, der modtager hjælp til  

 boligindskud, eller hvad der kan ligestilles hermed.
Stk. 2. Ægtefæller hæfter solidarisk for krav om tilbagebetaling  

 efter stk. 1, 1. pkt.
Dette gælder, uanset om hjælpen er ydet til den ene  

 eller begge ægtefæller, og uanset om boligen er ejet af den ene eller begge  

 ægtefæller.
 Stk. 3. Socialministeren fastsætter regler om tilbagebetaling  

 efter stk. 1, 1. pkt.
 Stk. 4. En person, der har modtaget hjælp til boligindskud med  

 tilbagebetalingspligt efter stk. 1, 2. pkt., har pligt til at oplyse kommunen  

 om udbetaling af boligindskud, eller hvad der kan ligestilles hermed, i  

 forbindelse med opsigelse af lejemålet, fraflytning eller lignende.
§ 93. Kommunen kan træffe beslutning om tilbagebetaling, når der  

 ydes hjælp, 1) fordi modtageren har udvist uforsvarlig økonomi, 2) fordi modtageren ubegrundet har opsagt et arbejde, eller ubegrundet er  

 ophørt med aktivering eller anden beskæftigelsesfremmende foranstaltning, 3) fordi modtageren på grund af sine egne forhold har været årsag til, at  

 den pågældende blev opsagt fra et arbejde, 4) fordi modtageren har nægtet at tage imod et rimeligt tilbud om arbejde,  

 aktivering eller andre beskæftigelsesfremmende foranstaltninger, 5) fordi modtageren eller ægtefællen er indblandet i en kollektiv  

 arbejdsstrid, eller 6) når der på det tidspunkt, da der søges hjælp på grund af økonomisk  

 trang, foreligger forhold, der viser, at den pågældende i løbet af kortere  

 tid vil være i stand til at tilbagebetale hjælpen.
 Stk. 2. Kommunen skal senest ved udbetaling af hjælpen oplyse  

 modtageren om, at hjælpen skal betales tilbage og med hvilken begrundelse.
 Stk. 3. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 94. Kommunen kan træffe afgørelse om tilbagebetaling, når en  

 person, der har modtaget hjælp, senere får udbetalt en erstatning, et  

 underholdsbidrag eller lignende, der dækker samme tidsrum og samme formål som  

 den udbetalte hjælp.
 Stk. 2. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 95. Kommunen gennemfører tilbagebetalingskravet ved en  

 betalingsordning, som fastsættes under hensyn til, hvad den pågældende kan  

 betale uden at komme til at mangle det nødvendige til sit eget eller  

 familiens underhold.
 Stk. 2. Hvis en person, som har betalingsevne, ikke overholder en  

 betalingsordning efter stk. 1, kan kommunen inddrive gælden efter reglerne  

 for inddrivelse af personlige skatter.
 Stk. 3. Når der er ydet hjælp med tilbagebetalingspligt, indtræder  

 kommunen for et beløb, der svarer til den tilbagebetalingspligtige hjælp, i  

 retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.  

 Dette gælder, selv om der er fastsat en tilbagebetalingsordning efter stk. 1.
 Stk. 4. Tilbagebetalingskravet bortfalder, når der er gået 5 år  

 efter hjælpens ophør, uden at der efter reglerne i stk. 1-3 har været  

 økonomisk mulighed for at gennemføre kravet.
 § 96. Har en person, der modtager hjælp efter kapitel 4-6, ikke  

 betalt for dag- eller klubtilbud efter lov om social service, kan kommunen  

 fradrage den fremtidige månedlige betaling i den fremtidige hjælp efter  

 kapitel 4-6.
 § 97. Er der efter lovgivningen om retsforholdet mellem ægtefæller  

 eller om børns retsstilling pålagt en person at betale underholdsbidrag m.v.  

 til en anden person, der modtager hjælp til forsørgelse, indtræder det  

 offentlige for et beløb, der svarer til hjælpen, i kravet mod den  

 bidragsskyldige, uanset om forsørgelsesansvaret efter reglerne i § 2 er  

 ophørt.
Stk. 2. Det offentlige indtræder endvidere i retten til at kræve  

 bidrag fastsat eller kræve et bidrag forhøjet.
Ved fastsættelsen eller  

 forhøjelsen af bidrag kan vedkommende myndighed tilsidesætte en aftale om  

 bidrag, der må anses indgået med det formål at hindre det offentlige i at  

 indtræde i retten.
Kapitel 13 Klageregler § 98. Kommunens og amtskommunens afgørelser efter denne lov kan,  

 medmindre andet er bestemt, indbringes for det sociale nævn efter reglerne i  

 kapitel 10 i lov om retssikkerhed og administration på det sociale område.  

 Nævnet kan ved behandling af klage over en kommunes afgørelse om udbetaling  

 af godtgørelse efter § 38 alene tage stilling til, om afgørelsen er i  

 overensstemmelse med de retningslinjer, som kommunen har fastsat.
Kapitel 14 Finansiering m.v.
 § 99. Kommunen afholder endeligt udgifterne til vejledning,  

 sagsbehandling og opfølgning, til udarbejdelse af planer og erhvervsplaner  

 m.v. og til administration i øvrigt, herunder lægeerklæringer m.v.
 Stk. 2. En amtskommune afholder endeligt udgifterne til sagsbehandling,  

 administration, herunder vejledning og konsulentstøtte.
 § 100. Staten refunderer 50 pct. af kommunens udgifter til hjælp  

 og løntilskud efter kapitel 4.
 Stk. 2. Staten refunderer inden for et rådighedsbeløb 50 pct. af  

 en kommunes driftsudgifter i forbindelse med aktiveringstilbud efter § 16,  

 stk. 2, nr. 1, 3-5, 7 og 8. Det samme gælder udgifter til godtgørelse efter §  

 38. Rådighedsbeløbet opgøres til 9.393 kr. pr. år gange antallet af personer,  

 der er omfattet af kapitel 4, opgjort som antal helårspersoner i  

 regnskabsåret.
 § 101. Kommunen betaler en præmie på 25.000 kr. til offentlige  

 arbejdsgivere, der ansætter en kontanthjælpsmodtager i en varig stilling på  

 overenskomstmæssige løn- og ansættelsesvilkår på fuld tid, jf. § 48 a i lov  

 om en aktiv arbejdsmarkedspolitik.
 Stk. 2. Socialministeren fastsætter nærmere regler om ordningen,  

 herunder om administration og udbetaling af præmien, samt om arbejdsgiverens  

 pligt til at underrette kommunen om uberettiget opsigelse eller bortvisning.
 Stk. 3. Staten refunderer en kommunes udgifter efter stk. 1.
 § 102. Staten refunderer 50 pct. af en kommunes udgifter til  

 igangsætningsydelse efter kapitel 5.
 § 103. Staten refunderer 50 pct. af en kommunes udgifter til  

 revalidering, jf. §§ 52 og 62-65, samt værktøj og arbejdsredskaber efter  

 kapitel 8.
 Stk. 2. Kommunen og amtskommunen afholder hver 50 pct. af  

 driftsudgifterne til erhvervsmodnende og erhvervsintroducerende kurser og  

 jobindslusningsprojekter efter § 48.
Stk. 3. Af udgifterne vedrørende amtskommunale tilbud efter § 68,  

 stk. 1, 1. pkt., betaler kommunen en takst, der fastsættes for et regnskabsår  

 ad gangen på grundlag af tilbudenes budgetter.
Taksten er 50 pct. af  

 udgiften.
 § 104. Staten refunderer 100 pct. af en kommunes udgifter til  

 fleksjob efter § 72.
 Stk. 2. Staten refunderer 50 pct. af en kommunes udgifter til  

 ledighedsydelse efter § 74 og til skånejob med løntilskud efter § 76.
 § 105. Staten refunderer en kommunes udgifter til ATP-bidrag efter  

 denne lov.
 Stk. 2. Staten afholder udgifterne til forsørgelse af danske  

 statsborgere i udlandet efter § 6.
 § 106. Staten refunderer 50 pct. af en kommunes udgifter til hjælp  

 i særlige tilfælde efter kapitel 10.
§ 107. Staten afholder efter reglerne i stk. 2-6 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået op  

 holdstilladelse efter en af de bestemmelser, der er nævnt i nr. 1-3, eller  

 når tilknytningen kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse, som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
Stk. 2. Staten afholder udgifter til hjælp efter kapitel 4, jf.  

 dog § 100, stk. 2, og kapitel 5-8, jf. dog stk. 4, samt kapitel 10 i de  

 første 1 1/2 år efter datoen for opholdstilladelsen.
Herefter afholder staten  

 i 5 år 75 pct. af kommunens eller amtskommunens udgifter.
Stk. 3. Uanset bestemmelserne i stk. 2 afholder staten en kommunes  

 udgifter til 1) udlændinge, som inden 12 måneder efter datoen for opholdstilladelsen på  

 grund af en betydelig og varig nedsat funktionsevne anbringes i døgnophold,  

 dog kun indtil den pågældende i en sammenhængende periode på 2 år har klaret  

 sig selv, og 2) udlændinge, når tilladelsen er meddelt en mindreårig asylansøger, dog  

 længst indtil modtageren fylder 18 år, eller barnets forældre får lovligt  

 ophold her i landet.
 Stk. 4. Staten refunderer i 6 1/2 år efter datoen for  

 opholdstilladelsen 75 pct. af en kommunes eller amtskommunes udgifter til den  

 specialiserede revalideringsindsats efter § 68, stk. 1, 1. pkt.
 Stk. 5. Staten udbetaler i 6 1/2 år efter datoen for  

 opholdstilladelsen til kommunen et tilskud på 1.099 kr. pr. måned for  

 udlændinge, jf. stk. 1, der deltager i aktiviteter, der er omfattet af § 16,  

 stk. 2, nr. 1-8. Aktiviteten skal have et omfang på mindst 30 timer pr. uge.
 Stk. 6. Staten yder kommunen et tilskud på 2.197 kr. for hver  

 måned, den overtager pligten til at yde en flygtning integrationsbistand  

 forud for det tidspunkt, da pligten påhviler kommunen ifølge § 9, stk. 6, i  

 lov om retssikkerhed og administration på det sociale område.
 § 108. Staten yder forskudsrefusion af en kommunes eller  

 amtskommunes refusionsberettigende udgifter efter denne lov.
Regulering § 109. En gang årligt den 1. januar reguleres med  

 satsreguleringsprocenten efter lov om en satsreguleringsprocent de beløb, der  

 er nævnt i:
 1) §§ 25 og 26 om hjælp til forsørgelse.
 2) § 30 om indtægtsfradrag for ægtepar omfattet af § 26, stk. 2.
 3) § 31 om fradrag for arbejdsindtægter m.v.
 4) § 36 om beskæftigelsestillæg og timebeløb under aktivering.
 5) § 52, stk. 4, om grænsen for halv revalideringsydelse og tillæg.
 6) § 79, stk. 3, om mindstebeløb for ATP-beregning.
 7) § 86, stk. 2, nr. 2 og 3, om repatriering.
 8) § 100, stk. 2, om rådighedsbeløb.
 9) § 107, stk. 5 og 6, om tilskud til flygtninge m.v.
 Stk. 2. Den maksimale timeløn efter § 35 reguleres procentuelt i  

 overensstemmelse med den gennemsnitlige regulering af de offentlige  

 lønskalaer.
 Stk. 3. Socialministeren bekendtgør størrelsen af de regulerede  

 beløb.
Kapitel 15 Forsøgsregler § 110. Socialministeren kan efter ansøgning fra en kommune eller  

 amtskommune tillade, at der bliver lavet beskæftigelsesfremmende  

 forsøgsordninger, som fraviger reglerne i denne lov, dog ikke satserne i §§  

 25, 52 og 61. Socialministeren bekendtgør tilladelsen.
Kapitel 16 Ikrafttrædelses- og overgangsregler § 111. Loven træder i kraft den 1. juli 1998. Dog fastsætter  

 socialministeren tidspunktet for ikrafttræden af § 16, stk. 2, nr. 2 og 3, §  

 51, stk. 2, samt §§ 60-62 og 70.
 § 112. Bestemmelsen i § 108 har virkning fra og med udbetaling af  

 forskudsrefusion, der finder sted ultimo juni 1998.
 § 113. Personer under 25 år, der ved lovens ikrafttræden modtager  

 kontanthjælp efter reglerne for personer over 25 år i lov om social bistand,  

 bevarer retten til kontanthjælp efter reglerne for personer over 25 år, så  

 længe de fortsat modtager hjælp på grundlag af den ændring i forholdene, der  

 bevirker, at de modtager hjælp ved lovens ikrafttræden.
§ 114. Personer, der ved lovens ikrafttræden er ansat i beskyttede  

 enkeltpladser efter 1/3-ordningen, jf. §§ 91-95 i lov om social bistand,  

 bevarer indtil ophør af stillingen mindst det indtægtsniveau, der følger af  

 punkt 74 i cirkulæret af 17. december 1986 om bistandslovens bestemmelser om  

 institutioner under amtskommunerne.
Tilsvarende bevarer arbejdsgiveren indtil  

 ophør af stillingen mindst det procentvise løntilskud, der hidtil er givet i  

 stillingen.
 § 115. Individuelt beskyttede enkeltpladser til personer, som får  

 social pension, og som er oprettet inden lovens ikrafttræden, finansieres  

 efter denne lovs § 104.
 § 116. Inddrivelse af forfaldne, ikke betalte afdrag på lån ydet  

 efter de hidtidige regler i § 43, stk. 9, 1. pkt., og stk. 10, i lov om  

 social bistand, jf. lovbekendtgørelse nr. 110 af 26. februar 1996 med senere  

 ændringer, samt efter regler i § 42, stk. 4, 7 og 8, i lov om social bistand,  

 jf. lovbekendtgørelse nr. 171 af 25. marts 1987 med senere ændringer, sker  

 efter reglerne for inddrivelse af personlige skatter.
 § 117. Socialministeren fremsætter forslag om revision af §§ 71-74 inden  

 udgangen af 2000.
 § 118. Loven gælder ikke for Færøerne og Grønland.
Oprindeligt fremsat forslag Kapitel 1 Formål og den enkeltes ansvar § 1. Formålet med denne lov er 1) at forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 2) at skabe et økonomisk sikkerhedsnet for enhver, som ikke på anden måde  

 kan skaffe det nødvendige til sig selv og sin familie.
Stk. 2. Formålet med at give hjælp til forsørgelse er at gøre  

 modtageren i stand til at klare sig selv.
Modtageren og ægtefællen skal  

 derfor efter evne udnytte og udvikle deres arbejdsevne, herunder ved at tage  

 imod tilbud om arbejde eller aktivering.
 Stk. 3. Modtageren skal ud fra sine behov og forudsætninger have  

 mulighed for indflydelse og medansvar ved tilrettelæggelsen af hjælpen.
 § 2. Enhver mand og kvinde har i forhold til det offentlige ansvar  

 for at forsørge sig selv, sin ægtefælle og sine børn under 18 år.
 Stk. 2. Ansvaret for at forsørge en ægtefælle ophører ved  

 separation eller skilsmisse.
 Stk. 3. Ansvaret for at forsørge et barn ophører, hvis barnet selv  

 har ansvar for at forsørge en ægtefælle eller et barn.
 Stk. 4. Kommunen giver uafhængigt af forældrenes  

 forsørgelsesansvar hjælp til en gravid datter under 18 år til dækning af de  

 behov, der er en følge af graviditeten.
Kapitel 2 Statsborgerskab og bopæl  § 3. Enhver, der opholder sig lovligt her  

 i landet, har ret til hjælp efter denne lov.
Stk. 2. For at få vedvarende hjælp til forsørgelse skal modtageren 1) være dansk statsborger, 2) være statsborger i en EU/EØS-medlemsstat eller familiemedlem til en  

 sådan og være berettiget til ophold efter fællesskabsretlige regler, eller 3) være omfattet af en aftale efter § 4.
 Stk. 3. Hjælp til forsørgelse anses for vedvarende, hvis den er  

 ydet i mere end 1 år eller må påregnes at ville vare mere end 1 år.
Stk. 4. Hvis en udlænding, der ikke er omfattet af stk. 2, nr. 2  

 eller 3, får behov for vedvarende hjælp, afgør Den Sociale Sikringsstyrelse,  

 om udlændingen skal hjemsendes.
Sikringsstyrelsen kan dog ikke træffe  

 afgørelse om hjemsendelse efter denne lov, hvis udlændingen med henblik på  

 varigt ophold lovligt har boet her i landet i mere end de sidste 3 år.
Stk. 5. Ved afgørelser efter stk. 4, 1. pkt., lægges bl.a. vægt  

 på, 1) om udlændingen er gift og samlever med en dansk statsborger, en  

 flygtning, eller en udlænding, der lovligt har boet her i landet med henblik  

 på varigt ophold i mere end 3 år, 2) varigheden af opholdet her i landet, 3) helbredsmæssige forhold, 4) den familiemæssige og øvrige tilknytning til landet i forhold til  

 hjemlandet, og 5) om en person, der har påtaget sig at forsørge udlændingen, overholder  

 eller burde overholde denne pligt.
 § 4. Der kan ved aftale med andre stater eller internationale  

 organisationer gives personer, der ikke er danske statsborgere, ret til  

 vedvarende hjælp til forsørgelse under ophold her i landet.
 § 5. Personer, der opholder sig i udlandet, kan ikke få hjælp  

 efter denne lov.
Stk. 2. Kommunen kan dog i særlige tilfælde tillade, at retten til  

 hjælp bevares under kortvarige ophold i udlandet, hvis 1) modtageren deltager i aktiviteter, der er led i aktivering eller  

 revalidering efter denne lov, 2) modtageren udøver aftalt eller fastsat samvær, som ikke kan foregå her  

 i landet, med egne børn under 18 år, 3) modtageren har brug for nødvendig lægebehandling, som den pågældende  

 ikke kan få her i landet, eller 4) der i øvrigt foreligger ganske særlige forhold, fx besøg hos en nær  

 pårørende, der er alvorligt syg.
 Stk. 3. Det er en betingelse for at bevare hjælpen i udlandet, at  

 opholdet ikke hindrer, at modtageren kan opfylde de almindelige betingelser  

 for hjælp, herunder at den pågældende kan tage imod tilbud om arbejde eller  

 aktivering.
 § 6. Den Sociale Sikringsstyrelse kan bestemme, at en dansk  

 statsborger, som har opholdt sig mange år i udlandet, kan få hjælp til  

 forsørgelse, når hjemrejse derved kan undgås, og andre forhold taler herfor.  

 Det er en betingelse, at hverken ansøgeren eller ægtefællen har indtægter  

 eller formue, der kan dække det nødvendige behov.
Stk. 2. Hjælpen efter stk. 1 fastsættes på grundlag af en  

 indstilling fra udenrigstjenesten med udgangspunkt i ansøgerens udgifter og  

 levevilkårene i det pågældende land.
Hjælpen kan ikke overstige et månedligt  

 beløb, der svarer til folkepensionens grundbeløb med fradrag for eventuelle  

 indtægter.
Kapitel 3 Vejledning og opfølgning Vejledning § 7. Når en person søger om hjælp, skal  

 kommunen straks vurdere, om der er behov for at yde vejledning om, hvordan  

 den pågældende så vidt muligt ved egen hjælp kan klare øjeblikkelige eller  

 kommende økonomiske problemer.
 Stk. 2. Vejledningen kan bestå i oplysninger om, hvordan den  

 pågældende kan forbedre mulighederne for arbejde eller uddannelse.
 Behandling og vurdering af ansøgninger § 8. Kommunen skal  

 behandle ansøgninger og spørgsmål om hjælp efter reglerne herom i lov om  

 retssikkerhed og administration på det sociale område.
 Stk. 2. Når en person har brug for hjælp til forsørgelse i  

 forbindelse med ledighed, kan kommunen normalt gå ud fra, at behovet kan  

 opfyldes ved kontanthjælp og aktivering efter reglerne i kapitel 4.
Stk. 3. Efter lov om retssikkerhed og administration på det  

 sociale område skal kommunen hurtigst muligt og senest 8 uger efter første  

 udbetaling af løbende hjælp vurdere, om hjælp efter kapitel 4 er  

 tilstrækkelig til, at modtageren kan klare sig selv.
Vurderer kommunen, at  

 dette ikke er tilfældet, skal den så vidt muligt give andre egnede tilbud, fx  

 revalidering, skånejob med løntilskud eller lign.
Skriftlige planer § 9. Kommunen kan ved aktivering lave en  

 skriftlig plan, når den skønner, at det vil fremme en sammenhængende indsats.  

 Planen skal ud fra personens egne ønsker og forudsætninger beskrive mål for  

 arbejde eller uddannelse og fastlægge de aktiviteter, der kan føre frem til  

 målet.
Er arbejde eller uddannelse ikke for tiden et realistisk mål, kan  

 planen gå ud på at stabilisere og forbedre personens almindelige  

 livssituation.
 Stk. 2. Kommunen skal lave en erhvervsplan, jf. § 50, for en  

 person, der skal modtage hjælp til revalidering.
Opfølgning § 10. Kommunen skal løbende følge sager efter  

 denne lov for at sikre sig, at betingelserne for at give hjælp fortsat er  

 opfyldt.
Samtidig skal kommunen være opmærksom på, om der er grundlag for at  

 yde andre former for hjælp.
Stk. 2. Kommunen skal foretage opfølgning af en sag, jf. stk. 1,  

 senest 3 måneder efter, at hjælpen er udbetalt første gang, eller sagen har  

 været vurderet efter § 7 i lov om retssikkerhed og administration på det  

 sociale område.
Herefter skal opfølgning ske senest 3 måneder efter, at sagen  

 sidst har været vurderet, eller der er lavet en skriftlig plan efter § 9.  

 Fristen for at følge op på en erhvervsplan efter § 50 og skånejob med  

 løntilskud efter §§ 71 og 73 er dog 6 måneder.
Kapitel 4 Kontanthjælp og aktivering  § 11. Kommunen yder hjælp i form af  

 kontanthjælp og aktivering.
Stk. 2. Det er en betingelse for at få hjælpen, 1) at ansøgeren har været ude for ændringer i sine forhold, fx i form af  

 sygdom, arbejdsløshed eller samlivsophør, 2) at ændringerne bevirker, at ansøgeren ikke har mulighed for at skaffe  

 det nødvendige til sin egen eller familiens forsørgelse, og 3) at behovet ikke kan dækkes gennem andre ydelser.
Personer under uddannelse § 12. Der kan ikke ydes hjælp  

 til personer under uddannelse.
Socialministeren kan dog fastsætte regler om,  

 at der i særlige tilfælde kan ydes hjælp til personer under uddannelse.
 Stk. 2. Når der ydes hjælp til en person, hvis ægtefælle er under  

 uddannelse, beregnes der ikke hjælp til ægtefællen.
 Udnyttelse af arbejdsmulighederne § 13. Det er en  

 betingelse for at få hjælp efter § 11, at ansøgeren og ægtefællen ikke har et  

 rimeligt tilbud om arbejde.
 Stk. 2. Det er en betingelse for at få hjælp, at ansøgeren og  

 dennes ægtefælle tager imod et rimeligt tilbud om aktivering eller andre  

 tilbud, som kan forbedre mulighederne for at få et arbejde  

 (beskæftigelsesfremmende foranstaltninger).
Stk. 3. Der kan dog ikke stilles krav om, at ansøgeren eller  

 ægtefællen tager imod arbejde efter stk. 1 eller tilbud efter stk. 2, hvis  

 for eksempel 1) det fremgår af en lægeerklæring, at den pågældende ikke kan arbejde på  

 grund af sygdom, eller at der er risiko for, at helbredet forringes, hvis det  

 hidtidige arbejde fortsættes, 2) den pågældende har ret til fravær ved graviditet, barsel og adoption  

 efter reglerne i lov om ligebehandling af mænd og kvinder med hensyn til  

 beskæftigelse og barselorlov mv., 3) den pågældende er nødt til at passe sine børn, og der ikke kan anvises  

 anden pasningsmulighed, eller 4) arbejdet omfatter udvikling og fremstilling af krigsmateriel.
 Stk. 4. Reglerne i stk. 1 og 2 gælder ikke for ansøgerens  

 ægtefælle, når ægtefællen modtager en offentlig forsørgelsesydelse, som ikke  

 er betinget af, at modtageren udnytter sine arbejdsmuligheder.
 Stk. 5. En person, hvis ægtefælle er berettiget til hjælp efter §  

 11, og som udelukkende har arbejdet i hjemmet, kan vælge ikke at udnytte sine  

 arbejdsmuligheder efter reglerne i stk. 1 og 2. I så fald bliver hjælpen til  

 ægteparret beregnet efter reglerne i §§ 26, stk. 3, og 34, stk. 3.
Formue § 14. Kommunen kan ikke yde hjælp, hvis ansøgeren  

 og ægtefællen har formue, som kan dække det økonomiske behov.
Kommunen ser  

 dog bort fra beløb på op til 10.000 kr., for ægtefæller 20.000 kr.
 Stk. 2. Der ses desuden bort fra den del af en formue, der er  

 nødvendig for at kunne bevare eller opnå en nødvendig boligstandard, eller  

 som bør bevares af hensyn til ansøgerens og familiens erhvervs- eller  

 uddannelsesmuligheder.
 Stk. 3. Kommunen ser endvidere bort fra formue, som skyldes beløb,  

 der er udbetalt som godtgørelse for varigt men og ikke-økonomisk skade samt  

 ydelser fra godkendte sociale fonde, stiftelser, foreninger mv., der er  

 fritaget for beskatning hos modtageren, jf. ligningslovens § 7, litra z.
 Kapitalpensioner mv. § 15. Socialministeren kan fastsætte  

 regler for, i hvilke tilfælde der ses bort fra formue i form af  

 kapitalpensioner, anden opsparing, der er beregnet til fratræden fra  

 arbejdsmarkedet, og livsforsikringer mv. med tilbagekøbsret.
 Tilbud om aktivering § 16. Kommunen tilbyder aktivering  

 eller andre beskæftigelsesfremmende foranstaltninger til personer, som er  

 omfattet af §§ 11 og 13.
 Stk. 2. Aktivering efter denne lov kan omfatte en eller flere af  

 følgende aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Jobtræning med løntilskud hos private eller offentlige arbejdsgivere,  

 jf. §§ 12-14 i lov om en aktiv arbejdsmarkedspolitik.
 3) Individuel jobtræning hos private eller offentlige arbejdsgivere, jf.  

 §§ 22 og 24 i lov om en aktiv arbejdsmarkedspolitik.
 4) Særligt tilrettelagte uddannelsesaktiviteter.
 5) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 6) Frivillige og ulønnede aktiviteter efter personens eget ønske, som  

 kommunen anser for at have samfundsmæssig betydning eller betydning for den  

 pågældendes uddannelses- eller arbejdsmæssige situation.
 7) Voksen- eller efteruddannelse efter personens eget ønske, jf. § 19.
 8) Ordninger om jobrotation, hvor ledige erstatter beskæftigede, jf. § 20  

 i lov om en aktiv arbejdsmarkedspolitik.
 Stk. 3. Socialministeren fastsætter regler om, hvilke  

 uddannelsesaktiviteter kommunen kan tilbyde efter stk. 2, nr. 4.
 Stk. 4. Når en kommune tilbyder aktivering, skal den så vidt  

 muligt give flere tilbud at vælge i mellem.
 Om jobtræning og individuel jobtræning § 17. Personer  

 under 25 år, der modtager hjælp, fordi de har afvist et tilbud om uddannelse  

 efter § 32 a i lov om en aktiv arbejdsmarkedspolitik, kan ikke få tilbud om  

 jobtræning.
 Stk. 2. Reglen i stk. 1 gælder ikke for dem, der har gennemført et  

 tilbud om aktivering, og som efter § 24 skal have et nyt tilbud om  

 aktivering.
§ 18. Arbejdsvilkårene for personer i jobtræning og individuel  

 jobtræning skal svare til de overenskomstmæssige eller til de vilkår, der  

 sædvanligt gælder for tilsvarende arbejde.
Dog fastsætter kommunen  

 arbejdstiden efter aftale med arbejdsgiveren.
Stk. 2. Personer i jobtræning og individuel jobtræning er omfattet  

 af lovgivningen for lønmodtagere.
Dog er personer i individuel jobtræning  

 ikke omfattet af lov om ferie, lov om dagpenge ved sygdom eller fødsel og lov  

 om Arbejdsgivernes Elevrefusion.
 Stk. 3. Arbejdsministeren kan fastsætte undtagelser fra stk. 2, 1.  

 pkt.
Om voksen- eller efteruddannelse § 19. Personer, der er  

 fyldt 25 år, og som i en sammenhængende periode på 6 måneder har modtaget  

 hjælp efter § 11, kan deltage i voksen- eller efteruddannelse, der er optaget  

 på positivlisten for uddannelsesorlov.
Det er en betingelse for at deltage i  

 uddannelsen, at uddannelsen indgår i en skriftlig plan efter § 9, stk. 1, og  

 at der ikke er rimelig udsigt til, at personen får stabilt og ustøttet  

 arbejde i den planlagte uddannelsesperiode.
 Stk. 2. Kommunen kan yde hjælp til betaling af deltagerudgifter,  

 hvis udgiften ikke er urimelig i forhold til betydningen for den pågældendes  

 senere arbejdsmuligheder.
 Tilbuds omfang og varighed mv. § 20. Personer under 25 år  

 skal have tilbud om aktivering senest efter en sammenhængende periode med 13  

 ugers kontanthjælp.
Stk. 2. Når den pågældende modtager hjælp på grund af ledighed,  

 skal tilbudet være på 1) 18 måneder, når den pågældende ikke har en uddannelse, der berettiger  

 til optagelse i en arbejdsløshedskasse, og 2) 6 måneder, når den pågældende har gennemført en uddannelse, der  

 berettiger til optagelse i en arbejdsløshedskasse.
 Stk. 3. Tilbud efter stk. 2 skal have et sådant omfang, at  

 aktiveringen sammen med eventuelt ustøttet deltidsarbejde er på mindst 30  

 timer om ugen.
 Stk. 4. Tilbud til personer under 25 år, der modtager hjælp på  

 grund af problemer udover ledighed, skal have en varighed på 18 måneder.  

 Kommunen fastsætter det ugentlige timetal i tilbudet.
§ 21. Personer, der er fyldt 25 år, skal have tilbud om aktivering  

 senest efter en sammenhængende periode med 12 måneders kontanthjælp.
Kommunen  

 fastsætter det ugentlige timetal og varigheden af tilbudet.
 § 22. Personer, der som hjemmearbejdende er omfattet af § 13, stk.  

 5, er efter ansøgning berettiget til tilbud om aktivering efter reglerne i §§  

 20 og 21.
 § 23. I tilbud om aktivering, bortset fra jobtræning, der har en  

 sammenhængende varighed på 12 måneder eller mere, skal der udover den  

 fastlagte aktiveringsperiode indlægges en friperiode på 1 måned, således at  

 aktiveringen ikke overstiger 11 måneder inden for en 12 måneders periode.  

 Kommunen skal tilstræbe, at friperioden lægges efter aftale med den  

 aktiverede.
 Stk. 2. I friperioden er den aktiverede ikke omfattet af pligten  

 til at udnytte sine arbejdsmuligheder efter § 13, stk. 1 og 2.
 § 24. Personer under 25 år, som har gennemført et tilbud om  

 aktivering efter § 20, skal senest have et nyt tilbud om aktivering, når de  

 pågældende har modtaget kontanthjælp i en sammenhængende periode på 3  

 måneder.
Hjælp til forsørgelse § 25. Hjælpen udgør et månedligt  

 beløb på 1) 9.100 kr. for personer, der er fyldt 25 år, og som har  

 forsørgelsespligt over for børn, 2) 6.825 kr. for andre personer, der er fyldt 25 år, 3) 4.384 kr. for personer under 25 år, der ikke bor hos en eller begge  

 forældre, og 4) 2.144 kr. for personer under 25 år, som bor hos en eller begge  

 forældre.
 Stk. 2. En person under 25 år får 9.100 kr., når den pågældende  

 forsørger eget barn i hjemmet.
Stk. 3. En kvinde under 25 år får 6.825 kr., når hun er gravid og  

 har passeret 12. svangerskabsuge.
Personer under 25 år får ligeledes 6.825  

 kr., når de i en sammenhængende periode på 18 måneder umiddelbart før ændring  

 i forholdene ved ustøttet arbejde hver måned har haft indtægter, der  

 overstiger 6.825 kr.
Stk. 4. En person under 25 år, der har en dokumenteret  

 bidragspligt over for et barn, og som modtager hjælp efter stk. 1, nr. 3  

 eller 4, eller stk. 3, 2. pkt., får et månedligt tillæg, der svarer til det  

 fastsatte bidrag, dog højst normalbidraget.
Er bidraget forskudsvis udlagt på  

 tidspunktet for udbetaling af hjælp, benyttes tillægget til afdrag på  

 bidragsgælden.
Hjælpen incl. tillæg kan højst udgøre 9.100 kr.
 Stk. 5. En person, der alene har forsørgelsespligt over for børn,  

 der opholder sig i udlandet, kan kun få 9.100 kr. efter stk. 1, nr. 1, hvis  

 den pågældende kan dokumentere forsørgelsespligten, og at den pågældende  

 faktisk opfylder forsørgelsespligten.
 § 26. Hjælpen til ægtepar beregnes som summen af de beløb, som  

 hver af ægtefællerne er berettiget til efter § 25.
 Stk. 2. Hvis kun en af ægtefællerne er berettiget til hjælp efter  

 § 11, og den anden ægtefælle modtager en offentlig forsørgelsesydelse,  

 beregnes der ikke hjælp til den ægtefælle, der modtager en offentlig  

 forsørgelsesydelse.
Stk. 3. Hvis kun en af ægtefællerne er berettiget til hjælp efter  

 § 11, og den anden ægtefælle har valgt ikke at udnytte sine arbejdsmuligheder  

 efter § 13, stk. 5, beregnes hjælpen til den berettigede ægtefælle efter  

 reglerne i § 25 med et tillæg på 2.144 kr.
Hjælpen beregnes efter stk. 1 fra  

 den 1. i måneden efter, at den hidtil hjemmearbejdende har meddelt kommunen,  

 at pågældende ønsker at udnytte sine arbejdsmuligheder efter § 13, stk. 1 og  

 2.
Særlige regler om hjælp til visse persongrupper § 27.  

 Hjælpen udgør et månedligt beløb, der svarer til, hvad der ydes en gift  

 folkepensionist uden andre indtægter end folkepensionen, til personer, 1) der er fyldt 60 år, 2) som ikke kan få social pension på grund af betingelserne om optjening,  

 og 3) som ikke har forsørgelsespligt over for børn under 18 år.
 § 28. Der kan undtagelsesvis ydes hjælp til udlændinge, der har  

 søgt asyl, men endnu ikke har fået afgjort deres ansøgning om  

 opholdstilladelse her i landet, hvis de efter udlændingeloven har ret til at  

 opholde sig her i landet, mens deres ansøgning behandles.
Stk. 2. Det er en betingelse for hjælpen, at det ikke påhviler  

 udlændingemyndighederne at afholde udgifterne til forsørgelsen efter reglerne  

 i udlændingeloven.
Hjælpen kan normalt højst udgøre det beløb, der efter  

 udlændingeloven kunne have været udbetalt til udlændingen.
Socialministeren  

 fastsætter regler for hjælpen, herunder i hvilke tilfælde der kan ydes  

 yderligere hjælp.
§ 29. Socialministeren kan uanset reglerne i §§ 25 og 34 fastsætte  

 regler om hjælp til 1) personer, hvis forsørgelse helt eller delvis dækkes af det offentlige  

 efter anden lovgivning, og 2) personer, der er varetægtsfængslet, afsoner straf eller er idømt andre  

 retsfølger af strafbare handlinger.
 Indtægter mv. § 30. Har ansøgeren og ægtefællen indtægter,  

 trækkes disse fra i hjælpen, jf. dog §§ 31- 33.
 Stk. 2. Når hjælpen til en gift person beregnes efter § 26, stk.  

 2, trækker kommunen kun den del af den anden ægtefælles indtægt fra, som  

 overstiger henholdsvis 9.100 kr. eller 6.825 kr. afhængigt af, om den  

 pågældende har forsørgelsespligt over for børn eller ikke.
Arbejdsindtægter mv. § 31. Har ansøgeren eller ægtefællen  

 arbejdsindtægter eller indtægter som led i aktivering eller andre  

 beskæftigelsesfremmende foranstaltninger, ses der ved beregningen af hjælpen  

 efter § 25 bort fra 10 kr. pr. udført arbejdstime.
Det beløb, der samlet kan  

 ses bort fra, kan ikke beregnes på grundlag af mere end 160 timer pr. måned  

 pr. person.
Stk. 2. For personer, der ikke har en fastsat arbejdstid, beregnes  

 timetallet ud fra indtægten divideret med den omregningsfaktor, som er  

 fastsat efter lov om arbejdsløshedsforsikring mv.
Socialministeren fastsætter  

 regler for omregningen.
Feriegodtgørelse § 32. Feriegodtgørelse efter  

 ferielovgivningen bliver trukket fra i hjælpen, når ferien holdes.
Der kan  

 kun foretages fradrag svarende til hjælpen for det antal dage, som  

 feriegodtgørelsen er bestemt til at dække.
 Andre indtægter mv. § 33. Der foretages ikke fradrag i  

 hjælpen for:
 1) Invaliditetsydelse, invaliditetsbeløb samt bistands- og plejetillæg  

 efter lov om social pension.
 2) Godtgørelse efter § 38.
 3) Vederlag som tilforordnet ved valg.
 4) Ydelser fra godkendte sociale fonde, stiftelser mv., der er fritaget  

 for beskatning hos modtageren, jf. ligningslovens § 7, litra z.
 5) Børns indtægter og indtægter, der vedrører børn.
6) Værdien af kost mv. under indlæggelse på sygehus eller lignende  

 behandlingsinstitutioner.
Hvis sygehusopholdet har varet i mere end 3  

 måneder, kan der dog foretages fradrag svarende til den besparelse, der er en  

 følge af indlæggelsen.
 Stk. 2. Godtgørelse for varigt men og godtgørelse for  

 ikke-økonomisk skade, samt indtægter, der hidrører herfra, trækkes ikke fra i  

 hjælpen.
 Særlig støtte § 34. Personer, der opfylder betingelserne i  

 § 11, og som har høje boligudgifter eller stor forsørgerbyrde, kan særskilt  

 eller i forbindelse med udbetaling af hjælp efter § 25 få en særlig støtte.
 Stk. 2. Inden kommunen giver støtte, skal det undersøges, om der  

 kan skaffes en rimelig, billigere bolig.
 Stk. 3. Følgende personer kan ikke få særlig støtte:
 1) Ægtepar, der er omfattet af § 13, stk. 5.
 2) Personer under 25 år, som får hjælp efter § 25, stk. 1, nr. 3 og 4.
 3) Personer, der får hjælp efter § 28.
 4) Personer, der modtager orlovsydelse efter lov om orlov.
 Stk. 4. Socialministeren fastsætter regler for beregningen af  

 støtten efter stk. 1, herunder regler om begrænsning af støtten og fradrag  

 for indtægter.
Særlige ydelser under aktivering § 35. Til personer i  

 jobtræning udbetaler arbejdsgiveren overenskomstmæssig løn.
Hvis arbejdet  

 ikke er omfattet af en overenskomst, er lønnen den sædvanlige for tilsvarende  

 arbejde.
Offentlige arbejdsgivere kan dog højst udbetale 85,10 kr. pr. time  

 (1. oktober 1996) eksklusive feriepenge mv. i løn.
 § 36. Til personer i individuel jobtræning udbetaler kommunen en  

 hjælp, der beregnes efter § 25. Hjælpen skal dog mindst udgøre 30 kr. pr.  

 aktiveringstime.
Stk. 2. Kommunen yder ud over hjælpen efter stk. 1 et  

 beskæftigelsestillæg pr. aktiveringstime.
Tillægget er på 10 kr.
 § 37. Når en person deltager i et særligt tilrettelagt aktiverende  

 forløb, og der i dette forløb indgår perioder med jobtræning eller individuel  

 jobtræning, modtager den pågældende i disse perioder løn efter § 35 eller  

 ydelser efter § 36.
Godtgørelse under aktivering § 38. Kommunen kan beslutte  

 at udbetale op til 1.000 kr. om måneden i hel eller delvis godtgørelse til  

 anslåede udgifter ved at deltage i tilbud om aktivering.
Godtgørelse kan dog  

 ikke udbetales til personer i jobtræning.
I individuel jobtræning kan  

 godtgørelsen alene udbetales, når udgifterne ved at deltage kun i meget  

 begrænset omfang er dækket af beskæftigelsestillægget efter § 36, stk. 2.
 Stk. 2. I ganske særlige tilfælde kan kommunen beslutte at  

 udbetale en højere godtgørelse, dog højst 1.500 kr. om måneden.
Stk. 3. Kommunen fastsætter nærmere retningslinier for udbetaling  

 af godtgørelsen.
Kommunen giver information til kommunens borgere om  

 indholdet af retningslinierne.
 Fradrag i hjælpen § 39. Udebliver en person eller dennes  

 ægtefælle uden rimelig grund fra et tilbud om aktivering eller anden  

 beskæftigelsesfremmende foranstaltning, kan kommunen nedsætte hjælpen efter §  

 25. Nedsættelsen skal ske inden 3 måneder efter, at den pågældende er  

 udeblevet.
Stk. 2. Hjælpen efter § 25 nedsættes forholdsmæssigt svarende til  

 det antal timer, som den pågældende er udeblevet.
Nedsættelsen beregnes i  

 forhold til månedens samlede tilbud om aktivering eller anden  

 beskæftigelsesfremmende foranstaltning.
Den månedlige hjælp efter § 25 kan  

 højest nedsættes med 20 pct.
 § 40. I individuel jobtræning nedsætter kommunen  

 beskæftigelsestillægget efter § 36, stk. 2, med det antal timer, som  

 deltageren uden rimelig grund er udeblevet fra.
 Stk. 2. Kommunen kan foretage et forholdsmæssigt fradrag i  

 godtgørelsen efter § 38, når deltageren uden rimelig grund udebliver fra et  

 tilbud om aktivering.
 Ophør af hjælpen § 41. Hjælpen ophører, hvis modtageren  

 eller ægtefællen uden rimelig grund afviser et tilbud om arbejde, aktivering  

 efter § 16, stk. 2, nr. 1-5 og 8, eller anden beskæftigelsesfremmende  

 foranstaltning, så længe muligheden for at benytte tilbudet består.
Kapitel 5 Igangsætningsydelse  § 42. Kommunen kan beslutte at udbetale  

 igangsætningsydelse til en person, der ønsker at etablere og drive  

 selvstændig virksomhed, hvis den pågældende har modtaget ydelser efter  

 kapitel 4 i en sammenhængende periode på 6 måneder.
§ 43. Igangsætningsydelsen udgør 50 pct. af den månedlige hjælp  

 efter §§ 25 og 34, som den pågældende modtog i måneden forud for den måned,  

 hvor udbetalingen af ydelsen begynder.
Hvis den pågældende er i jobtræning  

 efter § 16, stk. 2, nr. 2, beregnes igangsætningsydelsen som 50 pct. af den  

 hjælp efter §§ 25 og 34, som den pågældende ellers ville have været  

 berettiget til.
 Stk. 2. Indtægterne fra den selvstændige virksomhed trækkes ikke  

 fra i igangsætningsydelsen.
 Stk. 3. Kommunen udbetaler igangsætningsydelsen i 2 1/2 år.
 § 44. Igangsætningsydelsen ændres ikke i udbetalingsperioden, men  

 ophører, hvis modtageren får lønindtægter eller andre erhvervsmæssige  

 indtægter ved siden af virksomheden.
 § 45. Hvis ægtefællen til en person, som modtager  

 igangsætningsydelse, er berettiget til kontanthjælp, beregnes hjælpen efter  

 §§ 26, stk. 2, og 30, stk. 2.
Kapitel 6 Revalidering  § 46. Revalidering er erhvervsrettede aktiviteter og  

 økonomisk hjælp, der kan bidrage til, at en person med begrænsninger i  

 arbejdsevnen fastholdes eller kommer ind på arbejdsmarkedet, således at den  

 pågældendes mulighed for at forsørge sig selv og sin familie forbedres.
En  

 person, der er berettiget til sådan hjælp, kaldes en revalidend.
Aktiviteter,  

 som revalidenden gennemfører, før det erhvervsmæssige sigte er afklaret,  

 kaldes forrevalidering.
Det er aktiviteter med et erhvervsmodnende eller  

 afklarende sigte for revalidenden.
 Stk. 2. Kommunen giver tilbud om revalidering, når erhvervsrettede  

 aktiviteter efter denne eller anden lovgivning ikke er tilstrækkelige til, at  

 den pågældende kan klare sig selv.
 Stk. 3. En revalidend har ret til revalidering uden hensyn til  

 ægtefællens indtægts- og formueforhold.
 § 47. Kommunen tilrettelægger revalideringen i samarbejde med  

 revalidenden således, at tilbudet er tilpasset den enkeltes forudsætninger.
 Stk. 2. En revalidering kan bl.a. bestå af en eller flere af  

 følgende aktiviteter:
 1) Arbejdsprøvning.
 2) Erhvervsmodnende eller afklarende aktiviteter.
 3) Uddannelse.
 4) Optræning hos private eller offentlige arbejdsgivere.
 5) Hjælp til selvstændig virksomhed.
Stk. 3. Økonomisk hjælp til revalidering kan omfatte 1) revalideringsydelse efter § 52, 2) helt eller delvis løntilskud efter § 62, 3) særlig støtte efter §§ 63 og 64 og 4) støtte til at etablere selvstændig virksomhed efter § 65.
 Stk. 4. Revalidenden bevarer sit hidtidige forsørgelsesgrundlag  

 under forrevalideringen.
 § 48. Såvel kommunen som amtskommunen kan etablere  

 erhvervsmodnende og erhvervsintroducerende kurser og  

 jobindslusningsprojekter.
Revalideringsperioden § 49. Kommunen skal tilrettelægge en  

 revalidering, herunder en forrevalidering, således, at den kan gennemføres på  

 så kort tid som muligt, og således at revalidendens behov tilgodeses.  

 Kommunen kan højst planlægge, at revalidenden får revalideringsydelse i 5 år.  

 Uddannelse, som indgår i en revalidering, forudsættes gennemført på den  

 normerede uddannelsestid.
Betingelserne for forlængelse af perioden, hvor  

 revalidenden får revalideringsydelse, fremgår af § 56.
 Stk. 2. Har revalidenden betydelige begrænsninger i arbejdsevnen,  

 og taler revalidendens personlige forudsætninger, interesser og evner i  

 udpræget grad for en længerevarende videregående uddannelse, kan kommunen  

 planlægge en revalidering, hvor revalidenden får revalideringsydelse i mere  

 end 5 år.
Erhvervsplanen § 50. Kommunen udarbejder i samarbejde med  

 revalidenden en erhvervsplan, når det erhvervsmæssige sigte er afklaret for  

 den pågældende.
Planen skal angive mål, tidsrammer og indhold.
 Stk. 2. Erhvervsplanen kan indeholde et eller flere af følgende  

 elementer:
 1) Arbejdsprøvning.
 2) Optræning.
 3) Nødvendig forberedende undervisning.
 4) Kurser og projekter.
 5) Uddannelse.
Stk. 3. Erhvervsplanen skal indeholde en beskrivelse af de enkelte  

 elementer i forløbet.
Planen skal være realistisk med hensyn til  

 revalidendens forudsætninger, evner og interesser samt muligheder for  

 optagelse på en uddannelse og for endelig erhvervsmæssig placering.
 Stk. 4. Kommunen skal revidere erhvervsplanen, når individuelle  

 eller generelle betingelser for at gennemføre den ændrer sig.
 Hjælpen § 51. Kommunen giver revalidenden  

 revalideringsydelse efter § 52, når der er iværksat en revalidering i  

 overensstemmelse med en fastlagt erhvervsplan.
Stk. 2. Kommunen giver dog hjælpen som 1) helt eller delvis løntilskud til arbejdsgiveren, når revalidenden er  

 under optræning eller uddannelse efter § 60, og 2) som tilskud til forsørgelse i forbindelse med start af selvstændig  

 virksomhed, jf. § 65.
 Stk. 3. En revalidend, der får dækket sine leveomkostninger efter  

 anden lovgivning, kan ikke samtidig få revalideringsydelse.
 Stk. 4. En ung revalidend, der netop har forladt skolesystemet, og  

 som kan klare sig med de normale støtteordninger til dækning af  

 leveomkostninger, fx fra Statens Uddannelsesstøtte, kan kun få  

 revalideringsydelse, hvis den pågældende har betydelige begrænsninger i  

 arbejdsevnen eller af andre grunde har særligt begrænsede erhvervsmuligheder.
 § 52. Revalideringsydelsen beregnes som et månedligt beløb på  

 grundlag af højeste dagpengebeløb efter § 47 i lov om  

 arbejdsløshedsforsikring mv.
 Stk. 2. En revalidend under 25 år får halvdelen af beløbet i stk.  

 1, og det udbetales til udløbet af den måned, hvori den pågældende fylder 25  

 år.
Stk. 3. En revalidend under 25 år får dog revalideringsydelse  

 efter stk. 1, når 1) den pågældende forsørger egne børn i hjemmet, eller 2) den pågældende har haft arbejdsindtægter, som giver ret til højeste  

 sygedagpenge.
Stk. 4. Personer, der får hjælp efter stk. 2, og som har en  

 dokumenteret bidragspligt over for et barn, får et månedligt tillæg, der  

 svarer til det fastsatte bidrag, dog højst normalbidraget.
Er bidraget  

 forskudsvis udlagt på tidspunktet for udbetaling af hjælp, benyttes tillægget  

 til afdrag på bidragsgælden.
Hjælpen incl. tillæg kan højst udgøre 9.100 kr.
 § 53. Revalidenden har kun ret til revalideringsydelsen, hvis den  

 pågældende følger erhvervsplanen.
 § 54. Revalidenden bevarer revalideringsydelsen ved kortvarige  

 afbrydelser i revalideringsforløbet, der ikke har betydning for at gennemføre  

 erhvervsplanen med hensyn til mål og indhold.
 § 55. Revalidenden bevarer revalideringsydelsen, når den  

 pågældende har ret til fravær ved graviditet, barsel og adoption efter  

 reglerne i lov om ligebehandling af mænd og kvinder med hensyn til  

 beskæftigelse og barselorlov mv.
Forlængelse af revalideringsperioden § 56. Kommunen kan i  

 forhold til den fastsatte tid forlænge den periode, som revalidenden kan få  

 revalideringsydelse i, 1) hvis revalidenden ikke kan gennemføre erhvervsplanen på grund af nedsat  

 fysisk eller psykisk funktionsevne eller andre helt specielle forhold, eller 2) hvis sygdom, pasning af syge børn eller børn med nedsat fysisk eller  

 psykisk funktionsevne, barsel, manglende pasningsmulighed af børn eller  

 særlige sociale forhold midlertidigt forsinker revalidenden i at gennemføre  

 erhvervsplanen.
Arbejde under revalidering § 57. Revalidenden må  

 ikke have andet arbejde, når erhvervsplanen gennemføres.
Kommunen kan dog  

 tillade andet arbejde i begrænset omfang, hvis arbejdet kan forenes med  

 erhvervsplanen.
Indtægter, der trækkes fra i revalideringsydelsen § 58.  

 Kommunen nedsætter revalideringsydelsen med 1) det beløb efter fradrag af arbejdsmarkedsbidrag, som revalidenden får i  

 praktik-, elev- eller lærlingeløn eller som løn under optræning, og 2) indtægter fra andet arbejde, dog kun hvis disse overstiger 12.000 kr.  

 pr. år.
 Stk. 2. Ved afgørelsen af, hvad der kan betegnes som  

 arbejdsindtægter, anvendes de regler, der er fastsat i medfør af § 58 i lov  

 om arbejdsløshedsforsikring mv.
§ 59. Kommunen nedsætter revalideringsydelsen med indtægter fra  

 løbende udbetalinger fra forsikringer og pensionsordninger, herunder løbende  

 udbetaling af erhvervsevnetabserstatning efter lov om forsikring mod følger  

 af arbejdsskade.
Disse indtægter trækkes dog kun fra i det omfang, de  

 sammenlagt med revalideringsydelsen overstiger revalidendens hidtidige  

 arbejdsindtægter.
 Stk. 2. Socialministeren fastsætter regler om, hvorledes hidtidige  

 arbejdsindtægter opgøres og reguleres mv.
Revalidering med helt eller delvis løntilskud § 60.  

 Revalidender kan få tilbud om at blive optrænet eller uddannet hos private  

 eller offentlige arbejdsgivere med løn efter § 61, hvis de 1) er over den sædvanlige uddannelsesalder, 2) tidligere har haft tilknytning til arbejdsmarkedet eller 3) har pligt til at forsørge ægtefælle eller børn.
 § 61. Arbejdsgiveren betaler som minimum til revalidenden den  

 mindste overenskomstmæssige løn på det aktuelle ansættelsesområde eller den  

 løn, som sædvanligvis gælder for tilsvarende arbejde.
 § 62. Kommunen giver arbejdsgiveren tilskud til lønnen efter § 61  

 med tillæg af eventuelle arbejdsgiverbidrag til ATP mv.
 Stk. 2. Ved uddannelsesforhold er tilskuddet forskellen mellem den  

 overenskomstmæssige praktik-, elev- eller lærlingeløn og lønnen efter § 61.
 Stk. 3. Ved anden optræning er tilskuddet forskellen mellem en  

 løn, der svarer til revalidendens arbejdsindsats og lønnen efter § 61.
Stk. 4. Tilskuddet efter stk. 2 og 3 kan dog svare til hele lønnen  

 mv., når 1) beskæftigelsen finder sted hos offentlige eller dermed sidestillede  

 arbejdsgivere, eller 2) beskæftigelsen finder sted hos private arbejdsgivere, og der foreligger  

 særlige forhold hos revalidenden.
 Særlig støtte under revalidering § 63. Kommunen kan under  

 revalidering, herunder forrevalidering, og når revalidenden modtager hjælp  

 efter anden lovgivning til dækning af leveomkostninger, give støtte til de  

 særlige udgifter, der er en nødvendig følge af uddannelsen eller af en nedsat  

 fysisk eller psykisk funktionsevne.
 Stk. 2. Revalidender, skal dog selv betale de første 200 kr. pr.  

 måned af udgiften til befordring, medmindre udgiften er en følge af en nedsat  

 fysisk eller psykisk funktionsevne.
 Stk. 3. Kommunen kan beregne støtten til uddannelsesudgifter i  

 form af bøger og andet undervisningsmateriale på grundlag af de  

 gennemsnitlige udgifter ved uddannelsen på den enkelte  

 uddannelsesinstitution.
 § 64. Kommunen giver støtte til nødvendige merudgifter til bolig  

 på grund af en nedsat fysisk eller psykisk funktionsevne, når revalidenden  

 får den halve revalideringsydelse efter § 52, stk. 2.
 Selvstændig virksomhed § 65. Kommunen kan give en  

 revalidend støtte i form af tilskud eller rentefrit lån til at etablere  

 selvstændig virksomhed, når den pågældende har faglige og forretningsmæssige  

 forudsætninger for at drive virksomheden.
 Stk. 2.  Kommunen giver støtten som rentefrit lån, når kommunen  

 skønner, at dette er rimeligt under hensyn til modtagerens fremtidige  

 erhvervsmuligheder.
 Stk. 3. Kommunen kan endvidere give tilskud til forsørgelse i en  

 kortere periode, normalt ikke mere end 6 måneder.
 Stk. 4. Lånet efter stk. 2 sikres ved tinglyst pant, når dette er  

 muligt.
 § 66. Kommunen påser, at der foreligger en forretningsmæssig  

 forsvarlig plan for den selvstændige etablering.
 Stk. 2. Kommunen skal i den periode, hvor der udbetales tilskud  

 til forsørgelse, følge sagen for at sikre sig, at forudsætningerne for  

 hjælpen fortsat er opfyldt.
 § 67. Kommunen kan eftergive et lån, hvis revalidenden ikke har  

 økonomisk mulighed for at betale det tilbage.
Den amtskommunale revalideringsindsats § 68. Amtskommunen  

 bistår kommunerne i deres revalideringsindsats ved at tilvejebringe tilbud  

 til personer med begrænsninger i arbejdsevnen, der ikke kan revalideres ved  

 hjælp af kommunale tilbud.
I tilknytning hertil yder amtskommunen rådgivning,  

 jf. § 67 i lov om social service.
 Stk. 2. De amtskommunale tilbud kan bl.a. omfatte arbejdsprøvning,  

 erhvervsmodnende og/eller afklarende aktiviteter, optræning og uddannelse.
 Stk. 3. Amtskommunen træffer efter indstilling fra kommunen  

 afgørelse om tilbud efter stk. 1.
 § 69. En produktion, der udføres i forbindelse med den  

 amtskommunale revalideringsindsats, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i forbindelse med den amtskommunale  

 revalideringsindsats.
Kapitel 7 Skånejob med løntilskud  § 70. Kommunen skal sørge for, at personer  

 under 67 år med varige begrænsninger i arbejdsevnen har mulighed for  

 ansættelse i skånejob med løntilskud hos private eller offentlige  

 arbejdsgivere.
 Stk. 2. Socialministeren kan under hensyn til Danmarks  

 internationale forpligtelser fastsætte regler om, at der inden for visse  

 erhvervsområder ikke er adgang til at beskæftige personer i skånejob med  

 løntilskud.
Stk. 3. Kommunen giver tilbud om skånejob.
Amtskommunen kan give  

 tilbud om skånejob efter reglerne i dette kapitel, når den er arbejdsgiver,  

 eller hvis den aftaler dette med kommunen.
 Personer, der ikke får social pension § 71. Kommunen giver  

 tilbud om skånejob til personer, der ikke får social pension, når  

 mulighederne for revalidering er udtømte, og de pågældende ikke er i stand  

 til at fastholde eller opnå beskæftigelse på normale vilkår på  

 arbejdsmarkedet.
 § 72. Arbejdsgiveren betaler lønnen til den ansatte.
 Stk. 2. Kommunen giver arbejdsgiveren tilskud til lønnen.  

 Tilskuddet er 50 pct. af lønnen.
Stk. 3. Tilskuddet beregnes af lønnen med tillæg af udgifter til  

 arbejdsgiverbidrag til ATP samt eventuelle udgifter til andre  

 arbejdsgiverbidrag.
Tilskuddet kan ikke overstige 1/2 af den mindste  

 overenskomstmæssige timeløn på det aktuelle ansættelsesområde eller af den  

 løn, som sædvanligvis gælder for tilsvarende arbejde, med tillæg af udgifter  

 til arbejdsgiverbidrag til ATP samt eventuelle udgifter til andre  

 arbejdsgiverbidrag.
 Personer, der får social pension § 73. Kommunen giver  

 tilbud om skånejob til personer, der får førtidspension efter lov om social  

 pension, når de pågældende ikke er i stand til at fastholde eller opnå  

 beskæftigelse på nedsat tid på normale vilkår på arbejdsmarkedet.
 § 74. Arbejdsgiveren betaler lønnen til den ansatte.
Stk. 2. Kommunen giver arbejdsgiveren tilskud til lønnen.  

 Tilskuddet beregnes af lønnen med tillæg af udgifter til arbejdsgiverbidrag  

 til ATP samt eventuelle udgifter til andre arbejdsgiverbidrag.
Tilskuddet er  

 på 1/2 af den løn, som arbejdsgiveren betaler, dog højst 1/6 af den mindste  

 overenskomstmæssige timeløn på det aktuelle ansættelsesområde eller af den  

 løn, som sædvanligvis gælder for tilsvarende arbejde, med tillæg af udgifter  

 til arbejdsgiverbidrag til ATP samt eventuelle andre arbejdsgiverbidrag.
Løn og arbejdsvilkår i øvrigt § 75. Når kommunen eller  

 amtskommunen har givet tilbud om skånejob med løntilskud, fastsættes løn og  

 øvrige arbejdsvilkår, herunder arbejdstiden, ved aftale mellem arbejdsgiver  

 og den ansatte.
Dette skal ske i samarbejde med de faglige organisationer.
 Stk. 2. Kommunen og amtskommunen har pligt til at give tilbud  

 efter § 71 på fuld tid, medmindre den ansatte foretrækker deltidsansættelse.
Kapitel 8 Værktøj og arbejdsredskaber  § 76. Kommunen kan give en person med  

 begrænsninger i arbejdsevnen, der er ansat, eller som skal ansættes på  

 arbejdsmarkedet, hjælp til værktøj og arbejdsredskaber samt hjælp til  

 kortvarige kurser, når hjælpen har afgørende betydning for, at den pågældende  

 kan fastholde eller opnå beskæftigelse.
Det er endvidere en forudsætning, at  

 værktøjet eller arbejdsredskabet kompenserer den pågældendes begrænsninger i  

 arbejdsevnen.
 Stk. 2. Kommunen giver hjælp efter stk. 1, når hjælp efter denne  

 eller anden lovgivning ikke er tilstrækkelig til at kompensere den  

 pågældendes begrænsninger i arbejdsevnen.
 Stk. 3. Kommunen giver hjælp efter stk. 1 uden hensyn til  

 ansøgerens og ægtefællens indtægts- og formueforhold.
Kapitel 9 Bidrag til Arbejdsmarkedets Tillægspension  § 77. Kommunen  

 indbetaler efter reglerne i lov om Arbejdsmarkedets Tillægspension ATP-bidrag  

 for personer i alderen 16-66 år, der modtager hjælp efter §§ 25, 36 og 52,  

 stk. 1, jf. dog stk. 2 og 3.
 Stk. 2. For personer, der modtager hjælp efter §§ 25 eller 36, er det en  

 betingelse for indbetaling af ATP-bidrag, at den pågældende har modtaget en  

 af disse ydelser i en sammenhængende periode på 6 måneder.
Stk. 3. For personer, der modtager hjælp efter §§ 25, 36 og 52,  

 stk. 1, er det en betingelse for indbetaling af ATP-bidrag, at den månedlige  

 ydelse, der ligger til grund for beregning af ATP-bidrag, mindst udgør 9.100  

 kr. til en person med forsørgelsespligt over for børn, og til andre mindst  

 udgør 6.825 kr.
Kommunen indbetaler ikke ATP-bidrag, hvis hjælpen er ydet med  

 tilbagebetalingspligt efter § 91.
 § 78. Den ydelse, der ligger til grund for beregning af  

 ATP-bidrag, er den ydelse, der er beregnet, efter at der er foretaget fradrag  

 efter reglerne i §§ 30-33, §§ 39-40 og §§ 58-59.
Stk. 2. De personer, for hvem kommunen betaler bidrag efter § 77,  

 betaler selv 1/3 af det fastsatte bidrag.
Denne del af bidraget indeholdes  

 ved udbetaling af den ydelse, der ligger til grund for beregning af bidraget.  

 Kommunen betaler 2/3 af bidraget.
 Stk. 3. Socialministeren kan efter indstilling fra  

 Arbejdsmarkedets Tillægspension fastsætte regler om bidragsbetaling.
Kapitel 10 Hjælp i særlige tilfælde Enkeltudgifter § 79. Kommunen kan yde hjælp til rimeligt  

 begrundede enkeltudgifter til en person, som har været ude for ændringer i  

 sine forhold, hvis den pågældendes egen afholdelse af udgifterne i afgørende  

 grad vil vanskeliggøre den pågældendes og familiens muligheder for at klare  

 sig selv i fremtiden.
Hjælpen kan normalt kun ydes, hvis udgiften er opstået  

 som følge af behov, der ikke har kunnet forudses.
Kommunen kan dog efter en  

 konkret vurdering undtagelsesvis yde hjælp til en udgift, der har kunnet  

 forudses, hvis afholdelsen af udgiften er af helt afgørende betydning for den  

 pågældendes eller familiens livsførelse.
Sygebehandling mv. § 80. Kommunen kan yde hjælp til  

 udgifter til sygebehandling, medicin, tandbehandling eller lignende, der ikke  

 kan dækkes efter anden lovgivning, hvis ansøgeren ikke har økonomisk mulighed  

 for at betale udgifterne.
Der kan kun ydes hjælp, hvis behandlingen er  

 nødvendig og helbredsmæssigt velbegrundet.
Der kan kun undtagelsesvis ydes  

 hjælp til udgifter til behandling uden for det offentlige behandlingssystem.  

 Dette forudsætter, at der ikke er behandlingsmuligheder inden for det  

 offentlige behandlingssystem, og at behandlingen i hvert enkelt tilfælde er  

 lægeligt velbegrundet.
Særlig hjælp vedr. børn § 81. Kommunen kan yde hjælp til  

 udgifter ved udøvelse af ret til samvær med egne børn under 18 år, som ikke  

 bor hos ansøgeren.
Det er en betingelse for at yde hjælp, at ansøgeren ikke  

 har økonomisk mulighed for at betale udgifterne.
Stk. 2. Kommunen kan yde hjælp til rejseudgifter med henblik på  

 kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
 § 82. Kommunen kan yde hjælp til udgifterne ved at forsørge et  

 barn, når forældremyndigheden ved forældremyndighedsindehaverens død er  

 tillagt en anden eller andre, der ikke har forsørgelsespligt over for barnet.  

 Det er en betingelse, at barnets indtægter, herunder det særlige børnetilskud  

 efter lov om børnetilskud og forskudsvis udbetaling af børnebidrag, ikke er  

 tilstrækkelige til at dække udgifterne ved at forsørge barnet.
Flytning § 83. Kommunen kan yde hjælp til en flytning, som  

 forbedrer ansøgerens eller familiens bolig- eller erhvervsforhold.
Det er en  

 betingelse for hjælpen, at hverken ansøgeren eller ægtefællen har økonomisk  

 mulighed for at betale udgifterne.
 Stk. 2. Hvis flytningen sker til udlandet, er det en forudsætning  

 for, at kommunen kan yde hjælp hertil, at ansøgeren er statsborger i eller  

 har særlig tilknytning til vedkommende land, eller at ansøgeren er sikret  

 varige arbejdsmuligheder i landet.
Repatriering § 84. Til udlændinge, der har  

 opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, samt 10) udlændingelovens § 9, stk. 2, nr. 6, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 83, stk. 2, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog mv., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.000 kr. pr.  

 familie til transport af udstyr, der er nødvendig for ansøgerens eller  

 familiens erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 15.000 kr. pr. person over 18 år og med  

 indtil 5.000 kr. pr. person under 18 år, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring,  

 og 5) andre udgifter, der er forbundet med rejsen.
 Stk. 3. Såfremt der er mulighed herfor, kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 en gang.
 § 85. Til udlændinge, som har opholdstilladelse efter  

 udlændingelovens § 9, stk. 1 eller 2, og som med henblik på varigt ophold  

 lovligt har boet her i landet i mere end de sidste 3 år, men som ønsker at  

 tage varigt ophold i deres hjemland eller tidligere opholdsland, kan der,  

 såfremt de pågældende ikke selv har midler hertil, i stedet for flyttehjælp  

 efter § 83, stk. 2, ydes hjælp til repatriering efter § 84, stk. 2.
 Stk. 2. Stk. 1 gælder ikke for udlændinge, der er statsborgere i  

 en stat, som er tilsluttet Det Europæiske Fællesskab, eller udlændinge, der  

 er omfattet af aftalen om Det Europæiske Økonomiske Samarbejdsområde.
 Stk. 3. Personer, som er gift eller lever i fast samlivsforhold  

 med en her i landet fastboende person, kan kun modtage hjælp til repatriering  

 efter stk. 1, når de vender tilbage til hjemlandet eller det tidligere  

 opholdsland sammen med ægtefællen eller samleveren.
 Stk. 4. En udlænding kan kun modtage hjælp efter stk. 1 en gang.
Kapitel 11 Udbetaling af hjælp  § 86. En person kan normalt ikke få hjælp til  

 udgifter, som den pågældende har påtaget sig, inden vedkommende har ansøgt  

 kommunen om hjælp.
 § 87. Hjælp til forsørgelse udbetales normalt som et månedligt  

 beløb.
 Stk. 2. Kommunen kan udbetale hjælpen for kortere perioder, hvis  

 der er begrundet tvivl om, at modtageren vil opfylde betingelserne for hjælp  

 i hele den periode, som hjælpen er beregnet til at dække.
 § 88. Kommunen kan undtagelsesvis udbetale hjælpen på anden måde,  

 herunder for kortere perioder, hvis en person uanset vejledning efter § 7  

 ikke skønnes selv at kunne administrere kontante beløb.
Kapitel 12 Tilbagebetaling  § 89. Kommunen skal træffe afgørelse om  

 tilbagebetaling, 1) når en person mod bedre vidende har undladt at give kommunen  

 oplysninger som krævet efter § 90, stk. 4, i denne lov eller § 11 i lov om  

 retssikkerhed og administration på det sociale område, eller 2) når en person mod bedre vidende uberettiget har modtaget ydelser efter  

 denne lov.
§ 90. Den, der modtager særlig støtte efter § 34 til dækning af  

 udgifter til renter og afdrag vedrørende ejerbolig samt andelsboliger, skal  

 tilbagebetale hjælpen.
Det samme gælder for den, der modtager hjælp til  

 boligindskud, eller hvad der kan ligestilles hermed.
Stk. 2. Ægtefæller hæfter solidarisk for krav om tilbagebetaling  

 efter stk. 1, 1. pkt.
Dette gælder uanset, om hjælpen er ydet til den ene  

 eller begge ægtefæller, og uanset om boligen er ejet af den ene eller begge  

 ægtefæller.
 Stk. 3. Socialministeren fastsætter regler om tilbagebetaling  

 efter stk. 1, 1. pkt.
 Stk. 4. En person, der har modtaget hjælp til boligindskud med  

 tilbagebetalingspligt efter stk. 1, 2. pkt., har pligt til at oplyse kommunen  

 om udbetaling af boligindskud, eller hvad der kan ligestilles hermed, i  

 forbindelse med opsigelse af lejemålet, fraflytning eller lignende.
§ 91. Kommunen kan træffe beslutning om tilbagebetaling, når der  

 ydes hjælp, 1) fordi modtageren har udvist uforsvarlig økonomi, 2) fordi modtageren ubegrundet har opsagt et arbejde, eller ubegrundet er  

 ophørt med aktivering eller anden beskæftigelsesfremmende foranstaltning, 3) fordi modtageren på grund af sine egne forhold har været årsag til, at  

 den pågældende blev opsagt fra et arbejde, 4) fordi modtageren har nægtet at tage imod et rimeligt tilbud om arbejde,  

 aktivering eller andre beskæftigelsesfremmende foranstaltninger, 5) fordi modtageren eller ægtefællen er indblandet i en kollektiv  

 arbejdsstrid, eller 6) når der på det tidspunkt, da der søges hjælp på grund af økonomisk  

 trang, foreligger forhold, der viser, at den pågældende i løbet af kortere  

 tid vil være i stand til at tilbagebetale hjælpen.
 Stk. 2. Kommunen skal senest ved udbetaling af hjælpen oplyse  

 modtageren om, at hjælpen skal betales tilbage og med hvilken begrundelse.
 Stk. 3. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 92. Kommunen kan træffe afgørelse om tilbagebetaling, når en  

 person, der har modtaget hjælp, senere får udbetalt en erstatning, et  

 underholdsbidrag eller lignende, der dækker samme tidsrum og samme formål som  

 den udbetalte hjælp.
 Stk. 2. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 93. Kommunen gennemfører tilbagebetalingskravet ved en  

 betalingsordning, som fastsættes under hensyn til, hvad den pågældende kan  

 betale uden at komme til at mangle det nødvendige til sit eget eller  

 familiens underhold.
 Stk. 2. Hvis en person, som har betalingsevne, ikke overholder en  

 betalingsordning efter stk. 1, kan kommunen inddrive gælden efter reglerne  

 for inddrivelse af personlige skatter.
 Stk. 3. Når der er ydet hjælp med tilbagebetalingspligt, indtræder  

 kommunen for et beløb, der svarer til den tilbagebetalingspligtige hjælp, i  

 retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.  

 Dette gælder, selvom der er fastsat en tilbagebetalingsordning efter stk. 1.
 Stk. 4. Tilbagebetalingskravet bortfalder, når der er gået 5 år  

 efter hjælpens ophør, uden at der efter reglerne i stk. 1-3 har været  

 økonomisk mulighed for at gennemføre kravet.
 § 94. Har en person, der modtager hjælp efter kapitel 4-6, ikke  

 betalt for dag- eller klubtilbud efter lov om social service, kan kommunen  

 fradrage den fremtidige månedlige betaling i den fremtidige hjælp efter  

 kapitel 4-6.
 § 95. Er der efter lovgivningen om retsforholdet mellem ægtefæller  

 eller om børns retsstilling pålagt en person at betale underholdsbidrag mv.  

 til en anden person, der modtager hjælp til forsørgelse, indtræder det  

 offentlige for et beløb, der svarer til hjælpen, i kravet mod den  

 bidragsskyldige, uanset om forsørgelsesansvaret efter reglerne i § 2 er  

 ophørt.
Stk. 2. Det offentlige indtræder endvidere i retten til at kræve  

 bidrag fastsat eller kræve et bidrag forhøjet.
Ved fastsættelsen eller  

 forhøjelsen af bidrag kan vedkommende myndighed tilsidesætte en aftale om  

 bidrag, der må anses indgået med det formål at hindre det offentlige i at  

 indtræde i retten.
Kapitel 13 Klageregler  § 96. Kommunens og amtskommunens afgørelser efter  

 denne lov kan, medmindre andet er bestemt, indbringes for det sociale nævn  

 efter reglerne i kapitel 10 i lov om retssikkerhed og administration på det  

 sociale område.
Nævnet kan ved behandling af klage over en kommunes afgørelse  

 om udbetaling af godtgørelse efter § 38 alene tage stilling til, om  

 afgørelsen er i overensstemmelse med de retningslinier, som kommunen har  

 fastsat.
Kapitel 14 Finansiering mv.  § 97. Kommunen afholder endeligt udgifterne til  

 vejledning, sagsbehandling og opfølgning, til udarbejdelse af planer og  

 erhvervsplaner mv. og til administration i øvrigt, herunder lægeerklæringer  

 mv.
 Stk. 2. En amtskommune afholder endeligt udgifterne til sagsbehandling,  

 administration, herunder vejledning og konsulentstøtte.
 § 98. Staten refunderer 50 pct. af kommunens udgifter til hjælp og  

 løntilskud efter kapitel 4.
 Stk. 2. Staten refunderer inden for et rådighedsbeløb 50 pct. af  

 en kommunes driftsudgifter i forbindelse med aktiveringstilbud efter § 16,  

 stk. 2, nr. 1, 3-5 og 7-8. Det samme gælder udgifter til godtgørelse efter §  

 38. Rådighedsbeløbet opgøres til 9.393 kr. pr. år gange antallet af personer,  

 der er omfattet af kapitel 4, opgjort som antal helårspersoner i  

 regnskabsåret.
 § 99. Kommunen betaler en præmie på 25.000 kr. til offentlige  

 arbejdsgivere, der ansætter en kontanthjælpsmodtager i en varig stilling på  

 overenskomstmæssige løn- og ansættelsesvilkår på fuld tid, jf. § 48 a i lov  

 om en aktiv arbejdsmarkedspolitik.
 Stk. 2. Socialministeren fastsætter nærmere regler om ordningen,  

 herunder om administration og udbetaling af præmien, samt om arbejdsgiverens  

 pligt til at underrette kommunen om uberettiget opsigelse eller bortvisning.
 Stk. 3. Staten refunderer en kommunes udgifter efter stk. 1.
 § 100. Staten refunderer 50 pct. af en kommunes udgifter til  

 igangsætningsydelse efter kapitel 5.
 § 101. Staten refunderer 50 pct. af en kommunes udgifter til  

 revalidering, jf. §§ 52 og 62-65, samt værktøj og arbejdsredskaber efter  

 kapitel 8.
 Stk. 2. Kommunen og amtskommunen afholder hver 50 pct. af  

 driftsudgifterne til erhvervsmodnende og erhvervsintroducerende kurser og  

 jobindslusningsprojekter efter § 48.
Stk. 3. Af udgifterne vedrørende amtskommunale tilbud efter § 68,  

 stk. 1, 1. pkt., betaler kommunen en takst, der fastsættes for et regnskabsår  

 ad gangen på grundlag af tilbudenes budgetter.
Taksten er 50 pct. af  

 udgiften.
 § 102. Staten refunderer 50 pct. af en kommunes udgifter til  

 skånejob med løntilskud efter §§ 72 og 74.
 § 103. Staten refunderer en kommunes udgifter til ATP-bidrag efter  

 denne lov.
 Stk. 2. Staten afholder udgifterne til forsørgelse af danske  

 statsborgere i udlandet efter § 6.
 § 104. Staten refunderer 50 pct. af en kommunes udgifter til hjælp  

 i særlige tilfælde efter kapitel 10.
§ 105. Staten afholder efter reglerne i stk. 2-6 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået op  

 holdstilladelse efter en af de bestemmelser, der er nævnt i nr. 1-3, eller  

 når tilknytningen kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis far eller mor har fået opholdstilladelse efter en  

 af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse, som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
Stk. 2. Staten afholder udgifter til hjælp efter kapitel 4, jf.  

 dog § 98, stk. 2, og kapitel 5-8, jf. dog stk. 4, samt kapitel 10 i de første  

 1 1/2 år efter datoen for opholdstilladelsen.
Herefter afholder staten i 5 år  

 75 pct. af kommunens eller amtskommunens udgifter.
Stk. 3. Uanset bestemmelserne i stk. 2 afholder staten en kommunes  

 udgifter til 1) udlændinge, som inden 12 måneder efter datoen for opholdstilladelsen på  

 grund af en betydelig og varig nedsat funktionsevne anbringes i døgnophold,  

 dog kun indtil den pågældende i en sammenhængende periode på 2 år har klaret  

 sig selv, og 2) udlændinge, når tilladelsen er meddelt en mindreårig asylansøger, dog  

 længst indtil modtageren fylder 18 år, eller barnets forældre får lovligt  

 ophold her i landet.
 Stk. 4. Staten refunderer i 6 1/2 år efter datoen for  

 opholdstilladelsen 75 pct. af en kommunes eller amtskommunes udgifter til den  

 specialiserede revalideringsindsats efter § 68, stk. 1, 1. pkt.
 Stk. 5. Staten udbetaler i 6 1/2 år efter datoen for  

 opholdstilladelsen til kommunen et tilskud på 1.099 kr. pr. måned for  

 udlændinge, jf. stk. 1, der deltager i aktiviteter, der er omfattet af § 16,  

 stk. 2, nr. 1-8. Aktiviteten skal have et omfang på mindst 30 timer pr. uge.
 Stk. 6. Staten yder kommunen et tilskud på 2.197 kr. for hver  

 måned, den overtager pligten til at yde en flygtning integrationsbistand  

 forud for det tidspunkt, da pligten påhviler kommunen ifølge § 9, stk. 6, i  

 lov om retssikkerhed og administration på det sociale område.
 § 106. Staten yder forskudsrefusion af en kommunes eller  

 amtskommunes refusionsberettigende udgifter efter denne lov.
 Regulering § 107. En gang årligt den 1. januar reguleres  

 med satsreguleringsprocenten efter lov om en satsreguleringsprocent de beløb,  

 der er nævnt i:
 1) §§ 25 og 26 om hjælp til forsørgelse.
 2) § 30 om indtægtsfradrag for ægtepar omfattet af § 26, stk. 2.
 3) § 31 om fradrag for arbejdsindtægter mv.
 4) § 36 om beskæftigelsestillæg og timebeløb under aktivering.
 5) § 52, stk. 4, om grænsen for halv revalideringsydelse og tillæg.
 6) § 84, stk. 2, nr. 2 og 3, om repatriering.
 7) § 98, stk. 2, om rådighedsbeløb.
 8) § 105, stk. 5 og 6, om tilskud til flygtninge mv.
 Stk. 2. Den maksimale timeløn efter § 35 reguleres procentuelt i  

 overensstemmelse med den gennemsnitlige regulering af de offentlige  

 lønskalaer.
 Stk. 3. Socialministeren bekendtgør størrelsen af de regulerede  

 beløb.
Kapitel 15 Forsøgsregler  § 108. Socialministeren kan efter ansøgning fra en  

 kommune eller amtskommune tillade, at der bliver lavet  

 beskæftigelsesfremmende forsøgsordninger, som fraviger reglerne i denne lov,  

 dog ikke satserne i §§ 25, 52 og 61. Socialministeren bekendtgør tilladelsen.
Kapitel 16 Ikrafttrædelses- og overgangsregler  § 109. Loven træder i kraft  

 den 1. januar 1999, dog fastsætter socialministeren tidspunktet for  

 ikrafttræden af § 16, stk. 2, nr. 2 og 3, § 51, stk. 2, samt §§ 60-62 og 70.
 § 110. Bestemmelsen i § 106 har virkning fra og med udbetaling af  

 forskudsrefusion, der finder sted ultimo december 1998.
 § 111. Personer under 25 år, der ved lovens ikrafttræden modtager  

 kontanthjælp efter reglerne for personer over 25 år i lov om social bistand,  

 bevarer retten til kontanthjælp efter reglerne for personer over 25 år, så  

 længe de fortsat modtager hjælp på grundlag af den ændring i forholdene, der  

 bevirker, at de modtager hjælp ved lovens ikrafttræden.
§ 112. Personer, der ved lovens ikrafttræden er ansat i beskyttede  

 enkeltpladser efter 1/3-ordningen, jf. §§ 91-95 i lov om social bistand,  

 bevarer indtil ophør af stillingen mindst det indtægtsniveau, der følger af  

 pkt. 74 i cirkulæret af 17. december 1986 om bistandslovens bestemmelser om  

 institutioner under amtskommunerne.
Tilsvarende bevarer arbejdsgiveren indtil  

 ophør af stillingen mindst det procentvise løntilskud, der hidtil er givet i  

 stillingen.
 § 113. Individuelt beskyttede enkeltpladser til personer, som får  

 social pension, og som er oprettet inden lovens ikrafttræden, finansieres  

 efter denne lovs § 102.
 § 114. Inddrivelse af forfaldne, ikke betalte afdrag på lån ydet  

 efter de hidtidige regler i § 43, stk. 9, 1. pkt., og stk. 10, i lov om  

 social bistand, jf. lovbekendtgørelse nr. 110 af 26. februar 1996 med senere  

 ændringer, samt efter regler i § 42, stk. 4, 7 og 8, i lov om social bistand,  

 jf. lovbekendtgørelse nr. 171 af 25. marts 1987 med senere ændringer, sker  

 efter reglerne for inddrivelse af personlige skatter.
 § 115. Loven gælder ikke for Færøerne og Grønland.
Bemærkninger til lovforslaget Almindelige bemærkninger Indhold 1. Baggrunden for lovforslaget 2. Hovedpunkterne i lovforslaget 2.1. Formålet med loven 2.2. Den enkeltes ansvar for sig selv, ægtefælle og børn under 18  

 år 2.3. Statsborgerskab og bopæl 2.4. Vejledning og opfølgning 2.5. Hjælp til forsørgelse 2.6. Igangsætningsydelse 2.7. Revalidering 2.8. Skånejob med løntilskud 2.9. Værktøj og arbejdsredskaber 2.10. ATP 2.11. Hjælp i særlige tilfælde 2.12. Administration, klageregler, opholdskommuneregler,  

 finansiering mv.
3. Økonomiske konsekvenser 4. Administrative konsekvenser 5. Erhvervsøkonomiske og miljømæssige konsekvenser 6. Forholdet til EU-retten 1. Baggrunden for lovforslaget I foråret 1995 tog regeringen initiativ til en revision af lov om social  

 bistand (bistandsloven). Loven havde da været gældende i knap 20 år og fra  

 flere sider blev det hævdet, at loven var utidssvarende og uoverskuelig.
Bistandsloven trådte i kraft i 1976, og der er sket talrige ændringer for  

 at få loven tilpasset til den udvikling, der siden da er sket i samfundet.  

 Disse ændringer er imidlertid sket på enkeltområder inden for bistandslovens  

 vidtspændende område.
Dette har over tid medført, at de intentioner, som  

 bestemmelserne bygger på, efterhånden til en vis grad har fortonet sig.  

 Derfor fandt regeringen, at der var behov for at starte på en frisk og se  

 nærmere på de grundlæggende forudsætninger og hensyn bag reglerne om hjælp  

 til forsørgelse og få disse udmøntet i en nutidig lovtekst.
Ved beslutningen  

 om at sætte revisionen i gang har det spillet en væsentlig rolle, at den  

 kommende lovgivning forholder sig til en række ændrede vilkår og behovet for  

 en tilpasning af velfærdsmodellen til disse vilkår.
Socialministeren nedsatte derfor i foråret 1995 to udvalg, hvor det ene  

 var et internt embedsmandsudvalg, som skulle se på, hvordan man kunne samle  

 reglerne om forsørgelse i en lov, dvs samle bistandslovens regler om  

 kontanthjælp, revalidering og skånejob med reglerne i lov om kommunal  

 aktivering.
Det andet udvalg, som havde eksterne repræsentanter fra bl.a.  

 Kommunernes Landsforening og Amtsrådsforeningen, skulle se på bistandslovens  

 service- og omsorgsydelser.
De to udvalg har afsluttet deres arbejde den 1. juli 1996. Udvalgsarbejdet  

 har resulteret i to rapporter med lovforslag, der i efteråret 1996 blev sendt  

 til høring hos en bred kreds af organisationer mv.
Efterfølgende har der på  

 embedsmandsplan været afholdt møder i Socialministeriet med repræsentanter  

 fra interesse- og brugerorganisationer m.fl.
 Regeringen har på baggrund af udvalgenes rapporter og den første  

 høringsrunde udarbejdet et udkast til forslag til lov om aktiv socialpolitik  

 samt forslag til lov om social service til afløsning af bistandsloven.
Samtidig med, at bistandsloven foreslås opdelt i to nye love, er de  

 regler, der bestemmer, hvordan de sociale sager skal behandles, blevet  

 vurderet og gennemskrevet i et særligt udkast til forslag til lov om  

 retssikkerhed og administration på det sociale område.
Dette udkast  

 indeholder bl.a. regler om borgerens indflydelse, hvilke udvalg der skal være  

 i kommuner og amtskommuner, samt regler om klagestruktur og behandling af  

 klagesager.
 De tre udkast til lovforslag har derefter i foråret 1997 været til høring  

 hos en bred kreds af organisationer og myndigheder, og de tre lovforslag, der  

 nu foreligger, er et resultat af den sidste høringsrunde.
Hensigten med forslag til lov om aktiv socialpolitik er - at præcisere den enkeltes ansvar og rettigheder i forhold til hjælp til  

 forsørgelse - at understrege, at det er vigtigt med tidlig indsats i form af  

 aktivering, revalidering eller skånejob - at forbedre lovens sprog og systematik.
Forslaget fastholder i det væsentlige de hidtidige principper om  

 beregningen af hjælpen, dvs. at hjælpen til den løbende forsørgelse ydes som  

 en skattepligtig hjælp.
Lovforslaget fastholder dermed princippet fra  

 bruttoficeringen af kontanthjælpen om, at det underste sikkerhedsnet består  

 af en retsbestemt ydelse, hvis størrelse som udgangspunkt er uafhængig af  

 årsagen til behovet for hjælpen.
Udgangspunktet for forslaget er det værdigrundlag og menneskesyn, som  

 ligger til grund for opbygningen af det danske velfærdssystem.
Siden  

 bistandsloven blev vedtaget, er der imidlertid sket betydelige ændringer i  

 vilkårene for befolkningen vedrørende beskæftigelse og forsørgelse.
Færre og  

 færre opgaver løses i familierne.
Hermed er der opstået et tilsvarende  

 forøget behov for, at samfundet løser disse opgaver.
Befolkningens krav og  

 forventninger til det offentlige hjælpesystem har ændret sig.
Spørgsmålet om,  

 hvad man har krav på, har i visse tilfælde overskygget spørgsmålet om, hvad  

 man har pligt til.
Derfor er det nødvendigt mere generelt at se på  

 spørgsmålet om rækkevidden af det offentliges forpligtelser på den ene side  

 og borgerens eget ansvar - for sig selv og sine nærmeste - på den anden side.
Selv om det i første række påhviler den enkelte at udnytte sine egne  

 evner, skal der ikke være tvivl om, at det offentlige er forpligtet til at  

 træde til over for de borgere, der ikke ved egen eller andres hjælp kan klare  

 sig selv.
Det er også det offentliges opgave at give de bedst mulige rammer  

 for, at borgeren bliver i stand til at klare sig selv.
I lovforslaget er det et centralt punkt, at den enkelte har ansvaret  

 for at sørge for sig og sine.
Hjælpen fra det offentlige træder først til,  

 når borgeren ikke kan klare sig ved egen eller andres hjælp.
Understregningen af den enkeltes ansvar er ikke bare udtryk for et ønske  

 om en modydelse for en offentlig forsørgelse - noget for noget  

 princippet - og selvforsørgelseskravet skal ikke ses som en isoleret  

 forpligtelse.
Kravet om - efter evne - at nyttiggøre sine ressourcer og  

 muligheder bygger også på et menneskesyn, hvorefter hver enkelt så vidt  

 muligt skal yde sit bidrag som del af et samfundsmæssigt fællesskab.
Dette  

 skal ske med respekt for det enkelte menneske som et individ med muligheder  

 og ressourcer med ret til udfoldelsesmuligheder og adgang til et aktivt liv.
Dette stiller en række krav og udfordringer til de offentlige tilbud, og  

 om hvordan disse skal administreres.
Selvforsørgelsesperspektivet med et  

 principielt krav om modydelse over for borgere, der henvender sig på grund af  

 et manglende forsørgelsesgrundlag, understreger samtidig kommunens ansvar for  

 at medvirke til, at den enkelte aktivt kan yde sit bidrag og udvikle sine  

 muligheder for at forsørge sig og sine.
Kravet om aktivering har sammenhæng med, at aktivering ikke kun indeholder  

 et erhvervsmæssigt sigte.
For personer, som har omfattende problemer ud over  

 ledighed, og hvor beskæftigelse på arbejdsmarkedet ikke er et umiddelbart  

 nærliggende perspektiv, er formålet med tilbudet først og fremmest, at  

 forbedre livskvaliteten og medvirke til at forebygge yderligere sociale  

 problemer.
I disse tilfælde stilles der særlige krav om differentierede og  

 individuelt tilpassede tilbud.
 Lovforslaget skal i øvrigt ses i sammenhæng med forslag til lov om  

 retssikkerhed og administration på det sociale område, der fastlægger  

 følgende centrale principper i forhold til borgerne:
- kommunen skal behandle spørgsmål om hjælp så hurtigt som muligt; det  

 bliver en pligt at give borgeren besked, hvis der ikke kan træffes en  

 afgørelse inden for en frist, som kommunalbestyrelsen selv fastsætter - borgeren skal have mulighed for at medvirke ved behandlingen af sin sag - kommunen skal behandle ansøgninger og spørgsmål om hjælp i forhold til  

 alle de muligheder, der findes for at give hjælp efter den sociale lovgivning - hvis en borger har brug for at få hjælp i længere tid, skal hjælpen  

 tidligt i forløbet tilrettelægges ud fra en samlet vurdering af den  

 pågældendes situation og behov på længere sigt - senest 8 uger efter første henvendelse om løbende hjælp til forsørgelse,  

 skal kommunen foretage en kvalificeret vurdering af sagen (1. vurdering) - ansøgeren skal skriftligt have besked om afgørelser ved den  

 kvalificerede 1.vurdering.
 I forslag til lov om aktiv socialpolitik indgår endvidere resultaterne af  

 arbejdet i Kontanthjælpsudvalget af 1994 (Kontanthjælpsudvalget),  

 Førtidspensionsudvalg II og Arbejdsministeriets og Socialministeriets Udvalg  

 om skånejob.
2. Hovedpunkterne i lovforslaget 2.1. Formålet med loven Den enkeltes ansvar for sig selv og sin familie (ægtefælle og børn under  

 18 år) er centralt i lovforslagets formålsbestemmelse.
Lovens formål er, - at skabe et økonomisk sikkerhedsnet for enhver, som ikke på anden måde  

 kan skaffe det nødvendige til sig og sin familie, - at kommunen giver hjælpen for at gøre modtageren i stand til at klare  

 sig selv, - at modtageren og ægtefællen har pligt til efter evne at udvikle og  

 udnytte deres arbejdsevne, fx ved at tage imod tilbud om arbejde eller  

 aktivering, - at personer med begrænsning i arbejdsevnen får særlig støtte til at  

 fastholde eller opnå beskæftigelse på arbejdsmarkedet, - at bidrage til et mere rummeligt arbejdsmarked gennem mulighed for at  

 etablere skånejob, og - at alle kontanthjælpsmodtagere er omfattet af den aktive socialpolitik,  

 herunder også personer, hvor sigtet med indsatsen helt overvejende er at  

 forbedre livskvaliteten.
 Hermed viderefører lovforslaget de grundlæggende principper i  

 bistandsloven.
2.2. Den enkeltes ansvar for sig selv, ægtefælle og børn under 18  

 år Forslaget opretholder i kapitel 1 ægtefællers gensidige ansvar for  

 at forsørge hinanden.
Dette er i overensstemmelse med den 1. rapport fra  

 Kontanthjælpsudvalget, der i lyset af folketingsbeslutningen B 100 (1987)  

 vurderede muligheden for at indføre individualprincippet.
Udvalget fandt  

 imidlertid, at det ville have så vidtgående konsekvenser at indføre  

 individualprincippet, at en sådan løsning ikke ville være realistisk.  

 Indførelse af individualprincippet - og dermed ophævelse af det gensidige  

 forsørgelsesansvar over for det offentlige - vil betyde en kraftig forøgelse  

 af udgifterne til offentlig forsørgelse, da individualprincippet indebærer,  

 at der skal ydes hjælp til personer, hvis ægtefæller har gode indtægter.
 Forslaget viderefører bistandslovens bestemmelser om ansvar for at  

 forsørge sine børn under 18 år, men tydeliggør, hvornår kommunen uanset  

 forsørgelsesansvaret giver hjælp til en gravid datter under 18 år til dækning  

 af de behov, der er en følge af graviditeten.
2.3. Statsborgerskab og bopæl Kapitel 2 indeholder regler om statsborgerskab og bopæl.
Der er tale om en  

 gennemskrivning af de gældende regler i lyset af den praksis, der har  

 udviklet sig, siden bistandsloven blev vedtaget.
Det foreslås, at kompetencen  

 til at træffe afgørelser i sager om hjemsendelse af udlændinge og om hjælp  

 til danske statsborgere, der har opholdt sig i udlandet i mange år, overføres  

 fra socialministeren til Den Sociale Sikringsstyrelse.
Samtidig foreslås i  

 forslag til lov om retssikkerhed og administration på det sociale område  

 indført en adgang til at klage over Sikringsstyrelsens afgørelser til Den  

 Sociale Ankestyrelse.
Der henvises i øvrigt til bemærkningerne til de enkelte  

 bestemmelser.
2.4. Vejledning og opfølgning Kapitel 3 handler om vejledning og opfølgning, som i øvrigt har nær  

 sammenhæng med forslaget til lov om retssikkerhed og administration på det  

 sociale område.
 Det foreslås, at kommunen, når en person søger om hjælp, straks skal  

 vurdere, om der er behov for vejledning om, hvordan den pågældende igen  

 bliver i stand til at klare sig selv.
Forslaget om vejledning skal sammenholdes med de rådgivningstilbud, der er  

 i forslaget til lov om social service.
Tilsammen udgør disse tilbud  

 grundlaget for, at der så tidligt som muligt kan sættes ind med en  

 kvalificeret indsats over for personer, der har brug for mere omfattende  

 hjælp.
Det er således vigtigt, at kommunen så tidligt som muligt vurderer, om  

 der er brug for den mere specialiserede og målrettede rådgivning.
 Det tydeliggøres, at på den ene side skal kommunen tilrettelægge sin  

 visitation således, at tilbud til personer, der kun i kortere tid har brug  

 for økonomisk hjælp, ikke medvirker til, at disse personer bliver fastholdt i  

 det sociale system i længere tid end nødvendigt, dvs.  

 »glat-sagsbehandling« af ukomplicerede tilfælde.
 På den anden side skal kommunens visitation også tilrettelægges således,  

 at personer med andre problemer end ledighed får en tidlig og målrettet hjælp  

 med henblik på at skaffe dem de kvalifikationer, som de mangler for at blive  

 selvforsørgende.
Reglen om, at kommunen, hvis behovet for økonomisk hjælp skyldes ledighed,  

 normalt kan gå ud fra, at behovet kan opfyldes ved hjælp efter kapitel 4  

 (»glat-sagsbehandling«), skal ses i sammenhæng med reglerne i  

 forslaget til lov om retssikkerhed og administration på det sociale område,  

 hvorefter kommunen har pligt til senest efter 8 uger at lave en mere  

 kvalificeret visitation, hvor kommunen skal vurdere, om hjælpen er  

 tilstrækkelig.
Hvis dette ikke er tilfældet, skal kommunen så vidt muligt  

 give andre tilbud.
Indsatsmulighederne spænder vidt.
For nogle kan forsørgelsesbehovet  

 afhjælpes ved, at det offentlige vejleder om eller henviser til ordinær  

 beskæftigelse eller uddannelse.
For andre er det nødvendigt med en egentlig  

 offentlig forsørgelse samt en aktiv indsats for at komme videre.
Personer, der er berettiget til kontanthjælp, og som ikke har andre  

 problemer end ledighed, kan få - og har pligt til at modtage - tilbud om  

 aktivering.
Det forudsættes, at kommunen, forinden den giver tilbud om  

 aktivering, sikrer sig, at personen ikke kan henvises til ordinær  

 beskæftigelse eller ordinær uddannelse.
Aktivering dækker over en bred vifte af beskæftigelses- og  

 uddannelsestilbud.
Sigtet med deltagelse i aktiviteten er at forbedre eller  

 vedligeholde deltagerens muligheder for at etablere eller genskabe kontakten  

 til det ordinære arbejdsmarked.
Et aktiveringstilbud til en person, hvis  

 overvejende problem er, at den pågældende mangler et arbejde, vil i  

 almindelighed opfylde dette mål, bl.a. fordi deltagelse i et beskæftigelses-  

 eller uddannelsestilbud generelt må skønnes at give større chancer for at få  

 et arbejde.
Specielt for personer med en ringe uddannelsesmæssig baggrund  

 skal kommunen være opmærksom på de uddannelsesmuligheder, der er til rådighed  

 som alternativ til tilbud efter denne lov.
Personer, hvis arbejdsevne er begrænset af fysiske, psykiske eller sociale  

 årsager, og hvis beskæftigelsesmæssige problemer ikke kan løses gennem tilbud  

 om aktivering, kan få tilbud om revalidering, hvor målet er selvforsørgelse  

 på arbejdsmarkedet.
Det er en betingelse for tilbud om revalidering, at der  

 er en realistisk mulighed for, at personen gennem revalideringen kan blive i  

 stand til at klare sig selv og sørge for sin familie.
Når der er truffet  

 beslutning om revalidering, kan der forud for tilrettelæggelse af det  

 konkrete forløb være behov for en afklarende fase - forrevalidering.
Det kan i nogle tilfælde være vanskeligt at afgøre, om en person skal have  

 tilbud efter aktiveringsbestemmelserne, eller om revalidering er nødvendig.  

 Afgørelsen vil altid afhænge af en konkret vurdering, og det er i disse  

 grænsesituationer nødvendigt at foretage en nøje vurdering.
Det er vigtigt så  

 tidligt som muligt at sætte ind med den rette indsats.
Det er også vigtigt at  

 være opmærksom på, at behovet kan have ændret sig i løbet af en periode med  

 aktivering.
For personer, der gentagne gange deltager i aktiveringsforløb, må  

 kommunen være særlig opmærksom på, om der skulle være et behov for  

 revalidering.
Nogle personer med begrænsninger i arbejdsevnen vil ikke gennem et  

 revalideringsforløb kunne bringes i stand til at yde en fuld arbejdsindsats  

 på arbejdsmarkedet.
Det erhvervsmæssige sigte kan derfor for nogle være  

 ansættelse i skånejob på private eller offentlige arbejdspladser.
Skånejob  

 med løntilskud kan gives til personer, hvis arbejdsevne er nedsat så meget,  

 at forsørgelsesgrundlaget er social pension.
Skånejob med løntilskud kan  

 derudover gives til personer, hvis arbejdsevne er varigt begrænset, uden at  

 den pågældende får social pension.
Nogle personer, der er berettiget til kontanthjælp, har så omfattende  

 problemer ud over ledighed, at beskæftigelse på arbejdsmarkedet ikke er et  

 umiddelbart nærliggende perspektiv for aktiveringsindsatsen.
Også disse  

 personer har mulighed for og pligt til at tage imod tilbud om aktivering, der  

 er tilpasset deres særlige situation.
Formålet med tilbudet er først og  

 fremmest at forbedre livskvaliteten og medvirke til at forebygge udviklingen  

 af yderligere sociale problemer og i sidste ende til at forebygge social  

 udstødelse.
Dette særlige socialpolitiske udgangspunkt for  

 aktiveringsindsatsen blev introduceret med lov om kommunal aktivering, og  

 videreføres i dette lovforslag.
Aktiveringen ses i den forbindelse som en indsats blandt flere andre, der  

 kan bidrage til at forbedre en persons samlede livssituation evt. således, at  

 der samtidig lægges vægt på aktiviteter mv., der på lidt længere sigt kan øge  

 personens chancer på arbejdsmarkedet.
Det kan bl.a. være tilfældet for  

 personer med sindslidelser eller andre psykiske problemer.
Det kan også være  

 misbrugere af forskellige stoffer og alkohol.
For disse grupper bør sigtet i  

 første omgang være at støtte vedkommende med hensyn til behandlingstilbud,  

 herunder rådgivning efter forslaget til lov om social service.
Parallelt med  

 eller i forlængelse af denne indsats bør der findes andre former for  

 aktiveringsindsats i samarbejde med personen evt. i projekter o.lign., hvor  

 man modtager personer med tilsvarende problemer.
 Aktiveringstilbud, der vægter forbedring af livskvalitet, kan også gives  

 til personer, der ikke er motiveret for at deltage i revalidering, eller hvis  

 situation ikke er stabiliseret så meget, at revalidering vil være relevant i  

 den aktuelle situation.
Der vil være personer, hvis arbejdsevne er begrænset på grund af nedsat  

 fysisk eller psykisk funktionsevne eller særlige sociale problemer, og som  

 ikke kan opnå eller fastholde beskæftigelse på normale vilkår på  

 arbejdsmarkedet og som ikke kan benytte tilbud efter dette forslag.
De kan få  

 beskyttet beskæftigelse efter bestemmelserne i forslag til lov om social  

 service.
Det gælder fx nogle udviklingshæmmede, sindslidende og andre.
 Personer, der har ophold i boformer efter § 92 i forslag til lov om social  

 service, er på linie med andre omfattet af reglerne om aktivering,  

 revalidering og skånejob med løntilskud i dette forslag.
På baggrund af bestemmelserne i forslag til lov om retssikkerhed og  

 administration på det sociale område om skriftlighed og om en kvalificeret  

 visitation senest efter 8 uger foreslås det, at aktiveringslovens regler om  

 kommunernes pligt til at udarbejde skriftlige planer for alle personer over  

 25 år, der har modtaget kontanthjælp i 6 måneder, afskaffes.
Efter forslaget  

 udarbejdes skriftlige planer, når kommunen skønner, at der er behov for at  

 kunne fremme en sammenhængende indsats.
Herudover foreslås det, at kommunen får pligt til løbende at følge op på  

 sagerne, og at dette skal ske mindst hver 3. måned, dog ikke for  

 revalidering, hvor der er udarbejdet en erhvervsplan, og skånejob med  

 løntilskud.
I så fald er fristen 6 måneder.
2.5. Hjælp til forsørgelse I kapitel 4 findes reglerne om hjælp til personer, der ikke kan  

 forsørge sig selv helt eller delvist.
Reglerne bygger på gældende regler om  

 kontanthjælp og aktivering, men de er samlet, således at aktivering og  

 økonomisk hjælp er sideordnet.
 I modsætning til de hidtil gældende regler omfatter aktiveringen  

 efter forslaget principielt alle, der modtager kontanthjælp uanset årsagen.  

 Det betyder, at de unge under 25 år - på samme måde som det gælder for  

 personer over 25 år - er omfattet af aktiveringspligten og retten, uanset om  

 udbetalingen af hjælpen alene skyldes ledighed, eller der foreligger sociale  

 problemer udover ledigheden.
For personer, der alene har ledighed som problem, stilles der i dag krav  

 om, at aktiveringstilbudet altid skal være på mindst 30 timer om ugen.
Med  

 dette mindstekrav er det imidlertid ikke muligt for kommunen at give  

 aktiveringstilbud med et lavere timetal i de situationer, hvor den aktiverede  

 har et ustøttet deltidsarbejde.
Der foreslås derfor indført en ny ordning,  

 hvor aktiveringstilbudets ugentlige timetal sættes i relation til det samlede  

 omfang af aktivering og ustøttet arbejde.
Der vil som hidtil kunne foreligge forhold, der for kortere eller længere  

 perioder udelukker aktivering, fx sygdom, barsel og lignende.
Ifølge  

 forslaget omfatter aktiveringsreglerne også ægtefællen til en  

 kontanthjælpsmodtager, medmindre denne ægtefælle selv er omfattet af de  

 særlige undtagelsesregler.
Som noget nyt er det fastsat, at i den  

 aktiveringsfri periode er den aktiverede ikke omfattet af pligten til at  

 udnytte sine arbejdsmuligheder.
 I erkendelse af, at der findes familier, der har indrettet sig således, at  

 den ene ægtefælle har indtægtsgivende erhvervsarbejde, mens den anden  

 udelukkende har bidraget til familiens forsørgelse gennem husligt arbejde  

 o.lign. i hjemmet, foreslås en ny model for denne gruppe.
Forslaget indebærer, at den hjemmearbejdende kan vælge at fortsætte som  

 hidtil og lade være med at udnytte sine arbejdsmuligheder i form af  

 indtægtsgivende arbejde eller aktivering.
Til gengæld får ægteparret beregnet  

 deres hjælp efter særlige regler, der betyder, at der i disse tilfælde kun  

 ydes et mindre beløb i hjælp til forsørgelse af den hjemmearbejdende.
I  

 forslaget er beløbet sat til 2.144 kr., og der er ikke adgang til at få  

 særlig støtte efter forslagets § 34.
Ægteparret får kun denne - lavere - hjælp, hvis de selv vælger, at den  

 hidtil hjemmearbejdende ikke skal udnytte sine arbejdsmuligheder.
Derfor  

 foreslås samtidig en ret for den hidtil hjemmearbejdende til at få tilbud om  

 aktivering og dermed ret til kontanthjælp efter den sædvanlige beregning, der  

 er baseret på, at begge ægtefæller udnytter deres arbejdsmuligheder gennem  

 indtægtsgivende arbejde.
Hjælpen til ægteparret beregnes efter de almindelige  

 regler fra den 1. i måneden efter det tidspunkt, hvor den hidtil  

 hjemmearbejdende har meddelt kommunen, at pågældende ønsker at udnytte sine  

 arbejdsmuligheder.
Et særligt problem, der knytter sig til kontanthjælp, er betydningen af  

 indtægter og formue hos den, der søger hjælpen og dennes ægtefælle.
Her  

 indeholder forslaget nogle ændringer.
Kontanthjælpsudvalget har anbefalet, at der indføres en fast formuegrænse  

 på 5.000 eller 10.000 kr., og at der derudover ses bort fra overskydende skat  

 eventuelt med en maksimumgrænse.
Da det kan give en del administrative  

 problemer at behandle overskydende skat anderledes end anden formue, er  

 Kontanthjælpsudvalgets anbefaling vedrørende overskydende skat ikke  

 indarbejdet.
Derimod foreslås det at indføre en fast formuegrænse på op til  

 10.000 kr., hvor overskydende skat indgår sammen med eventuel anden likvid  

 formue.
 For at skabe ensartede regler for formuevurderingen af kapitalpensioner  

 foreslås det, at socialministeren bliver bemyndiget til at fastsætte regler  

 om i hvilke tilfælde, der kan ses bort fra formue i form af kapitalpensioner  

 mv.
 Vedrørende fradrag for indtægter foreslås en helt ny model.
Der foreslås indført et »standardfradrag« på 10 kr. pr.  

 arbejdstime og højst 160 timer pr. måned. »Standardfradraget«  

 betyder, at kontanthjælpsmodtageren eller ægtefællen får lov til at beholde  

 10 kr. pr. time af sin arbejdsindtægt.
Af de 10 kr. pr. time skal modtageren  

 afholde eventuelle udgifter i forbindelse med arbejdet.
Fradraget gælder alle former for erhvervsarbejde samt aktivering og  

 beskæftigelsesfremmende foranstaltninger.
Med hensyn til det  

 beskæftigelsestillæg, som kommunen giver under aktivering, foreslås dette sat  

 til samme beløb som fradraget, dvs. 10 kr. pr. aktiveringstime.
Det betyder,  

 at modtagere af hjælp får den samme økonomiske gevinst, uanset om der er tale  

 om almindeligt ustøttet arbejde eller aktivering.
Efter de regler, der gælder  

 i dag, kan det i visse tilfælde bedre betale sig at blive aktiveret end at  

 tage fx deltidsarbejde.
 »Standardfradraget« er en nyskabelse, fordi det bryder med  

 princippet om krone-til-kronefradrag, der betyder, at arbejdsindtægter som  

 udgangspunkt fratrækkes fuldt ud i hjælpen.
 Fordelen ved forslaget er, at det giver en økonomisk tilskyndelse til at  

 tage arbejde i perioder med kontanthjælp, fordi modtagerne får lov til at  

 beholde en mindre del af indtægten, dvs. vedkommende vil normalt få en mindre  

 forbedring af sine indtægtsforhold som »belønning«.
Forslaget betyder en omlægning af reglerne om indtægtsfradrag samt  

 reglerne om beskæftigelsestillæg og godtgørelse i forbindelse med aktivering.  

 Forslaget er udarbejdet ud fra den forudsætning, at det ikke skulle medføre  

 nævneværdig udgiftsforøgelse eller udgiftsreduktion.
Derfor foreslås det  

 samtidig, at nogle af de nu gældende regler om undtagelser fra reglen om  

 krone-til-krone-fradrag ophæves, samt at reglerne om beskæftigelsestillæg og  

 godtgørelse tilpasses forslaget om »standardfradrag«.
De regler,  

 der berøres af forslaget er udførligt omtalt i bemærkningerne til §§ 30-33,  

 hvortil der henvises.
Lovforslaget indeholder desuden bestemmelser om særlige beregningsregler  

 for bestemte persongrupper. Årsagen til, at der foreslås særskilte regler på  

 disse områder, er, at det drejer sig om personer, der egentlig ikke skulle  

 være omfattet af forslaget, fordi deres forsørgelse varetages af andre,  

 eksempelvis Kriminalforsorgen eller udlændingemyndighederne.
Endvidere gælder  

 det et mindre antal ældre, som normalt ville være berettiget til social  

 pension på grund af alder, men hvor pensionslovens optjeningsregler bevirker,  

 at de ikke kan få pension.
I alle tilfælde drejer det sig om situationer,  

 hvor de almindelige kontanthjælpssatser vil give nogle urimelige konsekvenser  

 i forhold til det forsørgelsesgrundlag, der normalt ville være til rådighed  

 for de pågældende.
Herudover er der er sket en række justeringer af reglerne.
Disse er  

 uddybet i bemærkningerne til de enkelte bestemmelser.
2.6. Igangsætningsydelse Reglerne i kapitel 5 om igangsætningsydelse svarer i det væsentlige  

 til de nugældende regler, hvorefter kommunen efter et skøn kan beslutte at  

 udbetale igangsætningsydelse til en person, der ønsker at etablere og drive  

 selvstændig virksomhed.
Samtidig stilles der forslag om at ophæve den  

 gældende regel om klagebegrænsning.
2.7. Revalidering Kapitel 6 handler om revalidering, dvs. hjælp, der skal bidrage til, at en  

 person med begrænsninger i arbejdsevnen kan komme ind på eller vende tilbage  

 til arbejdsmarkedet og dermed blive i stand til at forsørge sig selv.
Forslaget viderefører med nogle ændringer og præciseringer reglerne om  

 revalidering fra den 1. oktober 1990. Regler fra bekendtgørelse nr. 517 af 2.  

 juli 1990 om den faste bruttorevalideringsydelse mv., som senest er ændret  

 ved bekendtgørelse nr. 1023 af 15. december 1995, er indarbejdet i  

 lovteksten.
Denne bekendtgørelse kaldes i det følgende  

 revalideringsbekendtgørelsen.
Begrebet nedsat erhvervsevne erstattes af arbejdsevnekriteriet.
Denne  

 ændring er en følge af, at arbejdsevnekriteriet bedre end  

 erhvervsevnekriteriet dækker den vurdering, der skal foretages i forbindelse  

 med revalidering.
Grundelementerne i arbejdsevnekriteriet og erhvervsevnekriteriet er de  

 samme.
Arbejdsevnekriteriet er i sin karakter et kriterium, hvor der  

 fokuseres på, hvad revalidenden kan eller kan bringes til at kunne, hvor  

 erhvervsevnekriteriet i højere grad er knyttet til en dokumentation for  

 diagnose og sygdom.
Der foreslås som led i en finansieringsomlægning indført en adgang for  

 såvel kommune som amtskommune til at etablere erhvervsmodnende og  

 erhvervsintroducerende kurser og jobindslusningsprojekter.
Vedrørende  

 finansieringen foreslås, at udgifterne afholdes af kommune og amtskommune med  

 hver halvdelen, dvs. at den del, der i dag afholdes af staten, overgår til  

 amtskommunen.
Forslaget fastholder, at der skal være en erhvervsplan som grundlag for at  

 udbetale revalideringsydelsen.
Kommunen skal udforme en erhvervsplan, når det  

 erhvervsmæssige sigte er afklaret.
Det betyder, at der også skal foreligge en  

 erhvervsplan, når revalideringen foregår som optræning og uddannelse på  

 arbejdsmarkedet.
Som noget nyt foreslås, at revalidender bevarer revalideringsydelsen ved  

 graviditet, barsel og adoption efter de almindelige regler herom.
Som  

 reglerne er nu, er revalidender ved barsel mv. henvist til kontanthjælp, hvis  

 erhvervsplanen ikke i en længere periode kan følges på grund af barsel mv.
Revalideringsydelsen foreslås at svare til højeste dagpengebeløb efter §  

 47 i lov om arbejdsløshedsforsikring mv.
Nu svarer ydelsen til  

 sygedagpengemaksimum.
Efter gældende regler trækkes kun arbejdsindtægter og løbende udbetaling  

 af erhvervsevnetabserstatning fra i revalideringsydelsen.
Der foreslås en  

 harmonisering i forhold til andre forsikringsordninger, således at der skal  

 ske fradrag for løbende udbetalinger fra forsikringer og pensionsordninger  

 efter samme regler som for løbende erhvervsevnetabserstatning, dvs fradraget  

 sker indtil niveauet for den hidtidige arbejdsindtægt.
Kriterierne for, hvornår unge under 25 år får udbetalt den fulde  

 revalideringsydelse, foreslås ændret på enkelte punkter, jf. bemærkningerne  

 til § 52, samtidig med, at reglerne om, hvornår unge revalidender skal dække  

 deres leveomkostninger efter andre støtteordninger, fx Statens  

 Uddannelsesstøtte, gøres tydeligere.
I disse tilfælde er der fortsat adgang  

 til at få hjælp til uddannelsesbetingede udgifter og udgifter betinget af en  

 nedsat fysisk eller psykisk funktionsevne.
 Reglerne om støtte til selvstændig virksomhed er moderniseret og udbygget  

 på grundlag af den praksis, der har dannet sig på området gennem årene.  

 Kompetencen til at give sådan hjælp foreslås flyttet fra revaliderings- og  

 pensionsnævnet til kommunen, og som noget nyt foreslås indført et krav om, at  

 der skal foreligge en forretningsmæssig forsvarlig plan for virksomheden.
2.8. Skånejob med løntilskud Personer med konstateret varig nedsat arbejdsevne, hvor revalidering til  

 beskæftigelse på normale vilkår ikke er mulig, har ret til et tilbud om  

 skånejob med løntilskud hos en privat eller offentlig arbejdsgiver.
Retten  

 til tilbud skal ses i sammenhæng med kommunens generelle pligt til at sørge  

 for sådanne stillinger, dvs. inden for rimelighedens grænser når job og  

 person skal passe sammen.
Retten til tilbud skal tillige ses i sammenhæng med  

 amtskommunernes forpligtelse til at yde tilbud om beskyttet beskæftigelse.
 Det skal bemærkes, at den nedsatte arbejdsevne kan manifestere sig både  

 ved, at den pågældende ikke kan arbejde fuldt effektivt på fuld tid, og ved  

 at den pågældende kan arbejde fuldt effektivt men da kun på halv tid.
Forslagene om skånejob i kapitel 7 er i øvrigt en videreførelse af  

 principperne i lov nr. 1188 af 18. december 1996 om overførsel af kompetence  

 og forsyningsansvar til kommunerne for 50/50-ordningen samt ændrede  

 finansieringsregler for ordningen.
Disse principper foreslås også at gælde  

 skånejob med løntilskud til personer, der får social pension, den gældende  

 1/3-ordning.
Der foreslås derfor en ændret byrdefordeling for skånejob med løntilskud  

 til personer, der får social pension, hvorefter amtskommunerne går ud af  

 finansieringen, og staten går ind i stedet for, og pligten til at oprette  

 stillingerne flyttes fra amtskommunerne til kommunerne.
Forsyningsansvar og  

 økonomisk ansvar kommer på den måde til at følges ad, som det allerede er  

 tilfældet for 50/50-ordningerne.
I dag er det et kriterium for tildeling af skånejob, at erhvervsevnen er  

 nedsat.
Svarende til reglerne om revalidering og reglerne om værktøj og  

 arbejdsredskaber foreslås det nu ændret, så det erstattes af  

 arbejdsevnekriteriet. Ændringen er af sproglig karakter.
Kriterierne for  

 tildeling af skånejob er uændrede.
 Det foreslås at videreføre reglerne om skånejob med løntilskud til  

 personer, der ikke får social pension, de gældende 50/50-ordninger, således  

 at løntilskuddet er 1/2 af lønnen.
 For så vidt angår skånejob til personer, der får social pension, foreslås,  

 at arbejdsgiverne selv afholder halvdelen af lønudgiften, jf. bemærkningerne  

 til § 74. I dag kan arbejdsgiverne beskæftige personer i disse ordninger uden  

 at have udgifter til løn.
Som noget nyt fastsættes der ikke bestemmelser om lønnen.
Denne fastsættes  

 ved aftale mellem arbejdsgiver og den ansatte.
Lønfastsættelsen skal ske i  

 samarbejde med de faglige organisationer.
 Reglerne om beskyttet beskæftigelse på værksteder mv. indgår i forslaget  

 til lov om social service.
2.9. Værktøj og arbejdsredskaber Kapitel 8 handler om hjælp til værktøj og arbejdsredskaber samt til  

 kortvarige kurser.
Hjælpen til disse formål foreslås at være uafhængig af, om ansøgeren er  

 revalidend.
Det betyder bl.a., at sådan hjælp i højere grad bliver mulig for  

 personer med begrænsninger i arbejdsevnen, der er ansat eller skal ansættes i  

 skånejob, dvs. både i aftalebaserede skånejob og i skånejob med løntilskud.  

 Forslaget imødekommer anbefalinger om en bredere anvendelse af eksisterende  

 muligheder for støtte til arbejdspladsindretninger, jf. første delrapport fra  

 september 1995 fra Arbejds- og Socialministeriets Udvalg om skånejob.
Som for  

 reglerne om revalidering og skånejob med løntilskud erstattes  

 erhvervsevnekriteriet også her af arbejdsevnekriteriet.
2.10. ATP Reglerne om bidrag til Arbejdsmarkedets Tillægspension, som er indført ved  

 lov nr. 1057 af 20. december 1995, foreslås videreført i kapitel 9  

 bortset fra, at det foreslås, at der ikke længere indbetales ATP-bidrag for  

 personer, som modtager hjælp med tilbagebetalingspligt.
2.11. Hjælp i særlige tilfælde Kapitel 10 viderefører de gældende regler om hjælp i særlige tilfælde.
I  

 lovforslaget er indarbejdet de anbefalinger, der kom fra  

 Kontanthjælpsudvalget.
Princippet om, at ydelserne tildeles efter en konkret  

 og individuel vurdering, er således fastholdt.
 2.12. Administration, klageregler, opholdskommuneregler, finansiering  

 mv.
De almindelige regler om oplysningspligt, klage og administration er  

 fastsat i forslag til lov om retssikkerhed og administration på det sociale  

 område.
Hvorimod de regler, som knytter sig specielt til reglerne i dette  

 forslag, er samlet her.
Det drejer sig om den særlige oplysningspligt for  

 personer, der har modtaget hjælp til boligindskud, og de sociale nævns adgang  

 til at efterprøve, om en kommunes afgørelse om godtgørelse er i  

 overensstemmelse med kommunens retningslinier.
Som noget nyt er der som følge af klagereglerne i forslaget til lov om  

 retssikkerhed og administration på det sociale område skabt mulighed for, at  

 en person kan klage til det sociale nævn over et aktiveringstilbuds  

 rimelighed.
Det vil således ikke længere være nødvendigt for en person at  

 skulle frasige sig sit forsørgelsesgrundlag for at få prøvet rimeligheden af  

 et tilbud om aktivering.
Klagen har ikke opsættende virkning, men formanden  

 for det sociale nævn har adgang til at træffe en foreløbig afgørelse i  

 klagesagen.
En sådan foreløbig afgørelse skal da snarest muligt behandles i  

 møde i nævnet, og det bør tilstræbes, at dette sker inden for 14 dage.
 Tilsvarende er der med de nye klageregler i forslaget til lov om  

 retssikkerhed og administration på det sociale område åbnet mulighed for, at  

 en person kan klage til det sociale nævn over en kommunes afgørelser  

 vedrørende udbetaling af igangsætningsydelse.
I overensstemmelse med anbefalingerne fra flertallet i  

 Kontanthjælpsudvalget (alle bortset fra København og Frederiksberg Kommuner)  

 indeholder lovforslaget ingen bestemmelser om mellemkommunal refusion for  

 udgifter, der afholdes efter dette lovforslag.
Dette gælder også  

 mellemkommunal refusion for revalideringshjælp, herunder  

 revalideringsydelsen.
Dermed opnår kommunerne en betydelige administrativ  

 lettelse i sager, hvor der alene udbetales økonomisk hjælp til forsørgelse.
Det foreslås, at der sker en ændret byrdefordeling af driftsudgifterne ved  

 erhvervsmodnende og erhvervsintroducerende kurser og  

 jobindslusningsprojekter.
Forslaget betyder, at staten går ud, og i stedet  

 kommer amtskommunerne ind og afholder halvdelen af udgifterne, mens  

 kommunerne fortsat afholder den anden halvdel.
Det foreslås derudover, at byrdefordelingen ved skånejob med løntilskud  

 til personer, der får social pension ændres, således at staten i stedet for  

 amtskommunerne går ind og finansierer halvdelen af kommunernes udgifter til  

 skånejob.
Hermed bringes finansieringen af skånejob med løntilskud i  

 overensstemmelse med finansieringen af skånejob med løntilskud til personer,  

 der ikke modtager social pension.
3. Økonomiske konsekvenser Lovforslagets samlede økonomiske konsekvenser skønnes at medføre en årlig  

 offentlig besparelse på ca. 165 mill. kr.
På grund af overgangsordninger vil  

 mindreudgiften det første år efter lovens ikrafttræden blive ca. 112 mill.  

 kr. og de efterfølgende år henholdsvis 149 mill. kr., 152 mill. kr. og 153  

 mill. kr.
Den fulde virkning af lovforslaget indtræder først ca. 9 år efter  

 lovforslagets ikrafttræden som følge af reglerne om skånejob.
 De økonomiske konsekvenser skal forhandles med de kommunale parter.
 Forslaget er omfattet af budgetgarantien bortset fra forslag vedrørende  

 skånejob.
4. Administrative konsekvenser Lovforslaget forventes ikke at have nævneværdige administrative  

 konsekvenser for kommunerne.
 Der henvises til forslaget til lov om retssikkerhed og administration på  

 det sociale område.
5. Erhvervsøkonomiske og miljømæssige konsekvenser Forslaget skønnes ikke at have erhvervsøkonomiske eller miljømæssige  

 konsekvenser.
6. Forholdet til EU-retten Da forslagene vedrørende bl.a. skånejob med løntilskud og jobtræning og  

 individuel jobtræning rejser spørgsmål i forhold til EF-traktatens  

 statsstøtteregler, skal lovforslaget notificeres for kommissionen, jf.  

 EF-traktatens art. 92, stk. 3, litra c.
Bemærkninger til de enkelte bestemmelser Til kapitel 1 Formål og den enkeltes ansvar Til § 1 Det er lovforslagets formål at skabe det underste økonomiske  

 sikkerhedsnet for enhver uanset nationalitet, som opholder sig lovligt her i  

 landet, og som ikke på anden måde kan klare sig selv økonomisk.
Det, at lovforslaget skal fungere som et økonomisk sikkerhedsnet, betyder,  

 at man ikke kan få hjælp, hvis behovet for hjælp kan løses uden for dette  

 lovforslag.
Det betyder også, at hvis man kan forsørge sig selv, eller hvis  

 andre har pligt til at forsørge en, kan man heller ikke få hjælp.
Målet er at give en midlertidig hjælp, og det stiller krav om, at såvel  

 modtageren som ægtefællen efter evne aktivt udnytter og udvikler deres  

 arbejdsevne for hurtigt at blive i stand til at klare sig selv.
Det betyder,  

 at modtageren og ægtefællen har pligt til at søge arbejde og tage imod tilbud  

 om arbejde eller aktivering.
 Modtageren har derfor et ansvar for sig selv og sin familie, men samfundet  

 har også et ansvar.
Et vigtigt led i dette er, at der også bliver gjort en indsats for at  

 forebygge, at personer, der har eller kan få vanskeligheder ved at fastholde  

 et arbejde, får behov for hjælp til forsørgelse.
Initiativerne for at styrke  

 virksomhedernes sociale ansvar og for at forbedre opfølgningen i sager om  

 sygedagpenge er konkrete eksempler på dette.
 Der kan også henvises til forslag til lov om retssikkerhed og  

 administration på det sociale område om koordinationsudvalg for den  

 forebyggende arbejdsmarkedsindsats.
Det økonomiske sikkerhedsnet, hjælpens formål og kravene til den enkelte  

 er i overensstemmelse med grundlovens § 75, stk. 2, som kræver, at der er et  

 forsørgelsesvæsen.
Dette forsørgelsesvæsen skal garantere et eksistensminimum  

 til enhver, som ikke kan ernære sig selv, og hvis forsørgelse ikke påhviler  

 andre, dog under forudsætning af at den enkelte underkaster sig de  

 forpligtelser, som loven påbyder.
 Det nærmere indhold af modtagerens rettigheder og pligter og kravene til  

 det offentlige fremgår af bemærkningerne til de følgende paragraffer.
 Til § 2 Stk. 1 og 2 svarer med redaktionelle ændringer til  

 bistandslovens § 6, stk. 1 og 2, hvorefter enhver mand og kvinde i forhold  

 til det offentlige har ansvar for efter evne at forsørge sig selv og sin  

 familie.
 Det betyder, at kommunen ikke kan yde hjælp til en person, som kan  

 forsørge sig selv, eller som har mulighed for at blive forsørget af andre.  

 Det betyder desuden, at der ved beregning af hjælp til ægtefæller tages  

 hensyn til begge ægtefællers økonomiske forhold.
Ved familie forstås ægtefælle, herunder registreret partner, samt børn  

 under 18 år.
Det er den privatretlige forsørgelsespligt over for et barn  

 efter Justitsministeriets lovgivning (lov om børns retsstilling), som er  

 afgørende for, om man i relation til det offentlige har forsørgelsesansvar  

 over for barnet.
Ansvaret for at forsørge sin ægtefælle ophører ved separation eller  

 skilsmisse.
Hvis kommunen, fx på grund af samlivsophør, må træde til med  

 hjælp, indtræder kommunen i retten til at få fastsat bidrag.
Dette er nærmere  

 omtalt i bemærkningerne til forslagets § 95.
Stk. 3 er en undtagelse fra hovedreglen om, at forældres ansvar  

 for at forsørge deres børn først ophører ved det fyldte 18. år.
Det er  

 præciseret, at forsørgelsesansvaret ophører, hvis barnet selv har ansvar for  

 at forsørge en ægtefælle eller et barn.
Dette indebærer, at forældrenes pligt  

 til at forsørge barnet genopstår, hvis barnet ikke længere har ansvar for at  

 forsørge en ægtefælle eller et barn.
 Det, at forældrenes ansvar for at forsørge barnet ophører, indebærer, at  

 kommunen ikke tager hensyn til forældrenes økonomiske forhold ved tildeling  

 og beregning af hjælp til barnet.
I stk. 4 foreslås det, at kommunen uafhængigt af forældrenes  

 forsørgelsesansvar giver hjælp til en gravid datter under 18 år til dækning  

 af de behov, der er en følge af graviditeten.
Det vil sige, at der skal være  

 en årsagssammenhæng mellem graviditeten og behovet for hjælp, fx hvis  

 datteren må opgive et arbejde på grund af graviditeten.
Reglen, som den nu er  

 formuleret, betyder, at forældrenes forsørgelsesansvar består, men at  

 kommunen uden hensyn til forældrenes økonomiske forhold giver hjælp til de  

 behov, der er en følge af graviditeten.
Hvis graviditeten ophører ved abort,  

 har forældrene igen det fulde forsørgelsesansvar.
Til kapitel 2 Statsborgerskab og bopæl Til § 3 Bestemmelsen viderefører den gældende retstilstand.
Bestemmelsen  

 er en sammenskrivning og udbygning af regler i bistandslovens kapitel 1.
Det fastslås, at lovforslaget gælder alle, der lovligt opholder sig her i  

 Danmark (dvs. ikke Grønland og Færøerne). Dette gælder uanset nationalitet.  

Stk. 1 handler om alle former for hjælp efter dette lovforslag,  

 bortset fra vedvarende hjælp, jf. stk. 2. For at en person kan få hjælp efter  

 lovforslaget, skal den pågældende i øvrigt opfylde de betingelser, der gælder  

 for de enkelte ydelser.
Kravet om lovligt ophold er i overensstemmelse med  

 hidtidig praksis.
Udlændinges ret til at opholde sig her i landet er reguleret i  

 udlændingeloven.
Hvis en udlænding, der opholder sig her i landet og søger om  

 opholdstilladelse, har ret til at blive i landet, til ansøgningen er afgjort,  

 foreligger der et lovligt ophold (processuelt ophold). Kommunen kan derfor -  

 forudsat lovforslagets øvrige betingelser er opfyldt - give hjælp til  

 udlændingen indtil det tidspunkt, hvor udlændingen efter udlændingeloven har  

 pligt til at rejse ud af landet.
Udlændingestyrelsen bistår kommunerne med  

 oplysninger om en udlændings opholdsgrundlag.
 Hvis en udlænding, som ikke opholder sig lovligt her i landet, søger om  

 hjælp, skal kommunen henvise den pågældende til politiet, der efter  

 udlændingelovens § 43 sørger for den pågældende.
 Kommunen bør kontakte Udlændingestyrelsen for at få afklaret, om en  

 udlænding har lovligt ophold.
I stk. 2 fastslås det, at for at få vedvarende hjælp til  

 forsørgelse skal modtageren 1) være dansk statsborger, 2) være statsborger i en EU/EØS-medlemsstat eller familiemedlem til en  

 sådan og være berettiget til ophold efter fællesskabsretlige regler, eller 3) have erhvervet ret på grundlag af de aftaler, som Danmark indgår eller  

 har indgået med andre stater eller internationale organisationer, jf.  

 forslagets § 4.
 Erhvervsaktive EU/EØS-borgere og deres familiemedlemmer i Danmark er - som  

 hidtil - på grundlag af EU-reglerne sidestillet med danske statsborgere med  

 hensyn til sociale fordele, og de erhverver ret til vedvarende hjælp til  

 forsørgelse på grundlag af erhvervsaktivitet i Danmark.
Hjælp til forsørgelse omfatter hjælp, der skal dække modtagerens  

 leveomkostninger, dvs. udgifter til bolig samt sædvanlige udgifter til mad og  

 tøj mv.
Det kan fx være hjælp efter kapitel 4, herunder aktivering, hjælp til  

 revalidering samt igangsætningsydelse.
Personer, der kan få opholdsret i Danmark på grundlag af Rådets direktiv  

 af 29. oktober 1993 om opholdsret for studerende (93/96/EØF), Rådets direktiv  

 af 28. juni 1990 om opholdsret for lønmodtagere og selvstændige, der er  

 ophørt med erhvervsaktivitet (90/365/EØF), eller Rådets direktiv af 28. juni  

 1990 om opholdsret (90/364/EØF), får denne opholdsret under forudsætning, at  

 den pågældende råder over tilstrækkelige midler til at undgå at falde  

 værtsmedlemsstatens sociale system til byrde.
Personer, der opholder sig i  

 Danmark på grundlag af en opholdsret efter ovennævnte direktiver, får ikke  

 ret til vedvarende hjælp til forsørgelse.
En person, der har opholdsret efter et af ovennævnte direktiver, og som  

 har behov for vedvarende hjælp til forsørgelse, kan ikke hjemsendes efter  

 denne lov, hvis den pågældende har boet lovligt her i landet med henblik på  

 varigt ophold i mere end 3 år.
Dette følger af stk. 4, 2. pkt.
Kommunen bør i  

 sådanne tilfælde rette henvendelse til udlændingemyndighederne for at få  

 afklaret, om det har konsekvenser for opholdstilladelsen, at den pågældende  

 modtager vedvarende hjælp til forsørgelse efter denne lov.
 I stk. 3 præciseres i overensstemmelse med langvarig praksis, at  

 hjælp til forsørgelse anses for vedvarende, når den har varet eller må  

 påregnes at ville vare i 1 år eller derover.
Stk. 4 viderefører reglen i bistandslovens § 4. Det vil sige, at  

 kommunen som hidtil kan yde vedvarende hjælp til udlændinge, der er omfattet  

 af udlændingelovens §§ 7 og 8 (flygtninge). Hvis en udlænding, der ikke er  

 omfattet af stk. 2, nr. 2 eller 3, dvs. ikke er EU/EØS-borger eller omfattet  

 af aftaler med andre stater eller organisationer, får behov for vedvarende  

 hjælp, afgør Den Sociale Sikringsstyrelse (efter indberetning fra kommunen),  

 om udlændingen skal hjemsendes.
Som noget nyt foreslås, at kompetencen til at  

 træffe afgørelser i disse sager overføres fra socialministeren til Den  

 Sociale Sikringsstyrelse.
Samtidig indføres en adgang til at klage over  

 Sikringsstyrelsens afgørelse til Den Sociale Ankestyrelse, jf. § 64 i forslag  

 til lov om retssikkerhed og administration på det sociale område.
I disse tilfælde skal udlændingens opholdskommune sende en indberetning  

 til Sikringsstyrelsen med angivelse af de oplysninger, der er nødvendige for  

 at træffe beslutning om, hvorvidt udlændingen skal hjemsendes.
Der kan ikke  

 træffes afgørelse om at hjemsende en udlænding efter dette lovforslag, hvis  

 udlændingen lovligt har boet her i landet med henblik på varigt ophold i mere  

 end de sidste 3 år.
 I stk. 5 nævnes eksempler på de hensyn, der lægges vægt på ved  

 afgørelser efter stk. 4. Det svarer til Socialministeriets praksis, sådan som  

 den er beskrevet i Socialministeriets vejledning nr. 137 af 31. juli 1992 om  

 indberetninger i henhold til bistandslovens § 4, når der ydes hjælp til  

 udlændinge.
Hvis det efter dette lovforslag besluttes at hjemsende udlændingen,  

 bortfalder udlændingens opholdstilladelse, jf. udlændingelovens § 18, stk. 1.  

 Bortfaldet sker automatisk, dvs. uden at udlændingemyndighederne træffer  

 beslutning om det.
Da udlændingens opholdsret er bortfaldet, påhviler det  

 udlændingen at udrejse straks, jf. udlændingelovens § 30, stk. 1. Hvis  

 udlændingen ikke frivilligt udrejser, drager politiet omsorg for udrejsen,  

 jf. udlændingelovens § 30, stk. 2. Sikringsstyrelsen orienterer såvel  

 Udlændingestyrelsen som politiet om afgørelsen om hjemsendelse.
 Hvis det besluttes ikke at hjemsende udlændingen, fortsætter kommunen med  

 at udbetale hjælp til forsørgelse, forudsat at udlændingen stadig opfylder de  

 almindelige betingelser for at modtage hjælp.
 Til § 4 § 4 om aftaler med andre stater og internationale  

 organisationer er identisk med bistandslovens § 3, stk. 1, bortset fra at  

 »dansk indfødsret« af redaktionelle grunde er erstattet med  

 »dansk statsborger«.
Til § 5 Reglen i stk. 1 svarer til den hidtidige praksis  

 efter bistandslovens § 1, hvorefter kommunen ikke kan yde hjælp til personer,  

 som opholder sig i udlandet, fordi hjælpen er bestemt til at opfylde behov  

 her i landet.
Grønland og Færøerne er som hidtil ikke omfattet af  

 lovforslaget, jf. forslagets § 115, og det betyder, at Grønland og Færøerne  

 er dækket af begrebet »udlandet«.
Folketingets Ombudsmand har i forbindelse med en konkret sag anført, at  

 der efter Ombudsmandens opfattelse ikke blot ved en henvisning til  

 bistandslovens § 1 kan gives afslag på fx hjælp efter bistandslovens § 46 b,  

 stk. 1, til udøvelse af samvær med et barn i udlandet.
Ombudsmanden finder  

 det mere nærliggende, når bistandslovens § 1 ses i sammenhæng med de øvrige  

 bestemmelser i kapitel 1, at forstå bestemmelsen om ophold som en  

 forudsætning om, at ansøgeren »opholder sig her i landet« på det  

 tidspunkt, hvor behovet for hjælp opstår, og ansøgning herom indgives til de  

 sociale myndigheder.
Om hjælpen eventuelt skal bruges i forbindelse med et  

 kortere ophold i udlandet, er efter Ombudsmandens opfattelse uden betydning  

 for forståelsen af bestemmelsen.
 På denne baggrund foreslås det at tydeliggøre betingelserne om ophold her  

 i landet og betingelserne for, hvornår modtageren kan bevare hjælpen under  

 ophold i udlandet.
Det foreslås i stk. 2 , at kommunen i særlige tilfælde kan tillade,  

 at hjælpen bevares under kortvarige ophold i udlandet.
Det er således en  

 betingelse for at modtage hjælpen i udlandet, at modtageren opfylder  

 betingelserne for at få hjælp inden udrejsen, og at modtageren har fået  

 kommunens tilladelse før udrejsen.
Varigheden af opholdet fastlægges i det  

 enkelte tilfælde ud fra de konkrete omstændigheder, herunder ud fra  

 karakteren af hjælpen.
Kommunen kan tillade, at modtageren bevarer hjælpen, hvis den pågældende  

 deltager i kurser o.lign., der er led i en aktivering efter denne lov  

 forudsat, at udlandsopholdet er et planlagt led i aktiveringen.
Det er en  

 betingelse, at kommunen kan følge aktiveringsforløbet under udlandsopholdet.
Der er ligeledes fortsat mulighed for at deltage i uddannelse i udlandet,  

 når aktiviteten er af kortere varighed og et led i en revalidering, herunder  

 i forrevalidering.
Det er en betingelse, at kommunen kan følge  

 uddannelsesforløbet under udlandsopholdet.
Der er ikke i praksis udmøntet en nærmere tidsmæssig afgrænsning af  

 varigheden.
Under forrevalidering er varigheden af opholdet typisk fra nogle  

 få uger og op til 3 måneder.
Når opholdet indgår i en erhvervsplan, er  

 varigheden typisk 1 til 2 semestre.
Kommunen kan også tillade, at en modtager af igangsætningsydelse bevarer  

 ydelsen under kortvarige udlandsophold, der er et led i driften af den  

 selvstændige virksomhed.
Det er en forudsætning, at virksomheden fortsat er  

 beliggende i Danmark, og at modtageren kan dokumentere fortsat personlig  

 drift af virksomheden.
Kommunen kan desuden tillade, at hjælpen bevares, hvis modtageren udøver  

 aftalt eller fastlagt samvær, som ikke kan foregå her i landet, med egne børn  

 under 18 år.
Det er en forudsætning, at antallet af ophold og varigheden af  

 ophold ikke overskrider det sædvanlige i sådanne situationer.
 Derudover vil kommunen kunne tillade, at modtageren bevarer hjælpen, hvis  

 opholdet er begrundet i nødvendig lægebehandling, som den pågældende ikke kan  

 få her i landet, eller hvis der foreligger ganske særlige forhold.
 Det er efter stk. 3 en betingelse for at bevare hjælpen under  

 ophold i udlandet, at opholdet kan ske uden, at de almindelige betingelser  

 for hjælp tilsidesættes, herunder pligten til at stå til rådighed for  

 arbejdsmarkedet.
 Til § 6 Reglen svarer med redaktionelle ændringer til  

 bistandslovens § 5, idet Socialministeriets mangeårige praksis er  

 indarbejdet.
 § 6 er en undtagelse til reglen i § 5, stk. 1, og vedrører muligheden for  

 at yde hjælp til forsørgelse af danske statsborgere, som opholder sig i  

 udlandet.
 Det foreslås, at kompetencen til at afgøre, om der skal ydes hjælp til  

 danske statsborgere i udlandet, overføres fra socialministeren til Den  

 Sociale Sikringsstyrelse, og at der samtidig indføres en adgang til at klage  

 over Sikringsstyrelsens afgørelser til Den Sociale Ankestyrelse, jf. § 64 i  

 forslag til lov om retssikkerhed og administration på det sociale område.
En dansk statsborger, som har opholdt sig mange år i udlandet, kan få  

 hjælp til forsørgelse, når hjemrejse derved kan undgås, og forholdene i  

 øvrigt taler for det.
Efter praksis ydes hjælpen som altovervejende  

 hovedregel kun til personer, som har nået, eller som er tæt på den danske  

 folkepensionsalder.
Det er en betingelse for at yde hjælp, at hverken ansøgeren eller en  

 eventuel ægtefælle har indtægter eller formue, som kan dække det nødvendige  

 økonomiske behov.
Hjælpen ydes kun til danske statsborgere og kan ikke  

 overstige et månedligt beløb pr. berettiget, som svarer til folkepensionens  

 grundbeløb fratrukket eventuelle indtægter.
Hjælpen fastsættes på grundlag af en indstilling fra udenrigstjenesten med  

 udgangspunkt i levevilkårene i det pågældende land og ansøgerens udgifter til  

 bl.a. bolig, kost og medicin.
Der kan kun ydes hjælp til forsørgelse i  

 udlandet.
Der kan fx ikke ydes hjælp til hjemrejse.
Der er heller ikke adgang  

 til at yde hjælp til begravelsesudgifter.
 Ansøgning om hjælp sendes til udenrigstjenesten, som sender sagen til Den  

 Sociale Sikringsstyrelse med en indstilling om størrelsen af den hjælp, der  

 eventuelt skønnes at være behov for.
 Udgifterne til hjælpen afholdes fuldt ud af staten, jf. forslagets § 103,  

 stk. 2.
Til kapitel 3 Vejledning og opfølgning Til § 7 Formålet med at give hjælp efter dette lovforslag er at støtte  

 den, der søger om hjælp, til igen at blive i stand til kunne klare sig selv.  

 Effektiv og tidlig vejledning kan medvirke til - at styrke den enkeltes mulighed for fortsat at kunne forsørge sig selv  

 og sin familie, og - at forkorte og effektivisere indsatsen for personer, som i en periode  

 skal have kontanthjælp, tilbud om aktivering eller revalidering.
Vejledning er derfor et integreret led i kommunens tilbud til personer,  

 der søger om hjælp, og det er vigtigt, at kommunen med det samme undersøger  

 behovet for vejledning, når en person søger om økonomisk hjælp.
Dette  

 fastslås i stk. 1 . Reglen om vejledning i dette lovforslag skal ses i  

 sammenhæng med de muligheder, der er for rådgivning i forslaget til lov om  

 social service.
Dette gælder også i forhold til andre relevante  

 hjælpemuligheder i forslaget til lov om social service.
Hjælp efter dette lovforslag er - som fremhævet i § 1 - et økonomisk  

 sikkerhedsnet, der træder i funktion, hvis hjælp efter andre love mv. ikke  

 kan afhjælpe behovet.
Et væsentligt aspekt i kommunens vejledning er derfor  

 en vurdering af, om behovet eventuelt kan løses på en anden måde end ved at  

 give hjælp efter dette lovforslag.
 Pligten til at give vejledning betyder ikke, at kommunen selv skal kunne  

 vejlede om alle problemer, men kommunens medarbejdere skal kunne give råd om,  

 hvor ansøgeren kan få relevant vejledning i forhold til problemerne.
Som en almindeligt forekommende situation peger stk. 2 på, at hvis  

 den væsentligste årsag til behovet for hjælp er vanskeligheder med at få  

 eller fastholde beskæftigelse, bør vejledning omfatte oplysninger om  

 mulighederne for arbejde eller uddannelse.
Dette svarer til reglen i § 3,  

 stk. 1, i lov om kommunal aktivering.
Vejledning om beskæftigelse/uddannelse kan også ydes af  

 Arbejdsformidlingen, som har et indgående kendskab til vilkår og muligheder  

 på arbejdsmarkedet.
Kommunen og Arbejdsformidlingen bør derfor aftale,  

 hvordan personer, der henvender sig i kommunen, bedst muligt får nytte af  

 Arbejdsformidlingens service på dette område.
 Det er ligeledes hensigtsmæssigt, at kommunen tilrettelægger og  

 koordinerer sin vejledningsindsats vedrørende uddannelse og arbejde med andre  

 vejledningsinstanser i lokalområdet, fx vejledere tilknyttet  

 uddannelsesinstitutioner.
 Kommunen skal være opmærksom på de særlige forhold, der i  

 vejledningsindsatsen gør sig gældende i relation til flygtninge og  

 indvandrere.
Til § 8 Efter forslag til lov om retssikkerhed og administration  

 på det sociale område skal kommunen behandle enhver ansøgning om hjælp i  

 forhold til alle de muligheder, der er for at få hjælp efter den sociale  

 lovgivning.
Søger en person fx om kontanthjælp eller førtidspension, skal  

 kommunen være opmærksom på, om ansøgeren måske er bedre hjulpet med et tilbud  

 om at blive revalideret.
 Stk. 2 bygger på nogle almindelige principper for visitation ved  

 behandling af sager efter dette lovforslag.
 På den ene side skal kommunen tilrettelægge sin visitation  

 således, at tilbud til personer, der kun i en kortere periode har brug for  

 økonomisk hjælp på grund af ledighed, ikke medvirker til, at disse personer  

 bliver fastholdt i det sociale system i længere tid end nødvendigt - dvs.  

 »glat-sagsbehandling« af ukomplicerede tilfælde.
 På den anden side skal kommunens visitation også tilrettelægges således,  

 at personer med andre problemer end ledighed får en tidlig og målrettet hjælp  

 med henblik på at give dem de kvalifikationer, som de savner for at blive  

 selvforsørgende - dvs. en tidlig, kvalificeret indsats for personer med mere  

 omfattende og sammensatte vanskeligheder.
Det ville være ønskeligt, hvis det allerede første gang, en person søger  

 om hjælp, var enkelt at afgøre, hvilken gruppe den pågældende hører til.
I  

 praksis er det imidlertid tit sådan, at kommunen først senere, fx i  

 forbindelse med tilbud om aktivering, får et realistisk indtryk af, om  

 modtageren relativt hurtigt igen vil komme til at klare sig selv, eller om  

 der er behov for en særlig målrettet social indsats.
Efter stk. 2 kan kommunen, når en person søger om hjælp til at dække et  

 forsørgelsesbehov i forbindelse med ledighed, normalt gå ud fra, at behovet  

 er begrundet i manglende arbejde.
Ansøgerens behov kan derfor dækkes ved at  

 give tilbud efter reglerne i kapitel 4, dvs. hjælp til forsørgelse og tilbud  

 om aktivering.
Kommunen kan derfor i almindelighed koncentrere sig om at  

 skaffe de oplysninger mv., som er nødvendige for at tage stilling til, om  

 ansøgeren er berettiget til hjælp/tilbud om aktivering.
Stk. 2 er en formodningsregel, som har størst betydning i forhold til  

 ansøgere, som kommunen ikke kender i forvejen.
Peger konkrete omstændigheder  

 på, at den pågældende har eller kan antages at få vanskeligt ved at klare sig  

 selv, bør kommunen allerede ved første henvendelse foretage en kvalificeret  

 vurdering af ansøgerens individuelle forhold, behov og fremtidsudsigter.
 Er det således oplagt, at ansøgeren skal have et særligt tilbud, fx et  

 individuelt tilpasset aktiveringsforløb, revalidering, skånejob eller lign.,  

 kan kommunen ikke anvende formodningsreglen i stk. 2. Tværtimod skal kommunen  

 bestræbe sig på, at disse personer tidligt får tilbud, der sigter imod at  

 give dem de kvalifikationer, som de mangler for at kunne blive  

 selvforsørgende.
Stk. 2 lægger op til, at kommunerne skærper deres opmærksomhed for  

 betydningen af tidlig indsats over for personer med mere end blot forbigående  

 problemer.
Dette kan betyde, at flere personer får tilbud om fx revalidering  

 tidligere end i dag.
 Principperne for visitation skal ses i sammenhæng med reglerne i forslag  

 til lov om retssikkerhed og administration på det sociale område om en  

 kvalificeret vurdering efter senest 8 uger og forslag til § 10 om opfølgning.  

 Der henvises i øvrigt til de almindelige bemærkninger.
Kravet om, at kommunen senest efter 8 uger skal foretage en kvalificeret  

 vurdering, får bl.a. betydning i de tilfælde, hvor kommunen efter princippet  

 om »glat-sagsbehandling« i § 8, stk. 2, har givet  

 kontanthjælp/tilbud om aktivering.
I disse tilfælde får kommunen pligt til  

 senest efter 8 uger at tage sagen op med henblik på at supplere den  

 foreløbige vurdering med en bedømmelse af, om den tilbudte hjælp skønnes  

 tilstrækkelig, eller om der skal tilbydes en anden form for hjælp, fx  

 revalidering, skånejob mv.
 Formuleringen »senest efter 8 uger« betyder, at hvis kommunen  

 allerede fra starten har foretaget en kvalificeret vurdering, skal den ikke  

 igen vurdere sagen efter reglerne i § 8. Men kommunen får så pligt til at  

 følge op på sagen efter reglen i § 10, jf. nedenfor.
Til § 9 Som noget nyt i forhold til de gældende regler fastsættes  

 i stk. 1 at en kommune selv kan afgøre, i hvilke tilfælde der er behov  

 for at lave en skriftlig plan til støtte for ansøgeren og sagsbehandlingen.  

 Efter stk. 1 kan kommunen lave en skriftlig plan, når den skønner, at dette  

 er hensigtsmæssigt for at fremme en sammenhængende indsats.
I denne vurdering  

 kan også indgå, at en skriftlig plan medvirker til at give ansøgeren  

 indflydelse på og medansvar for indsatsen i overensstemmelse med de  

 grundlæggende principper i forslaget til lov om retssikkerhed og  

 administration på det sociale område.
En sådan plan skal ud fra personens egne ønsker og forudsætninger beskrive  

 mål for arbejde eller uddannelse og fastlægge de aktiviteter, der kan føre  

 frem til målet.
Hvis arbejde eller uddannelse ikke for tiden er et realistisk  

 mål, kan målet i planen gå ud på at stabilisere og forbedre modtagerens  

 almindelige livssituation.
I sådanne tilfælde skal kommunen være opmærksom på  

 de tilbud, der findes i forslaget til lov om social service, herunder behovet  

 for at lave en samlet plan for indsatsen.
Den skriftlige plan svarer til den handlingsplan, som kommunen hidtil har  

 udarbejdet efter lov om kommunal aktivering.
Efter de hidtil gældende  

 bestemmelser har kommunen haft en pligt til at udarbejde planer for personer  

 over 25 år, som har modtaget kontanthjælp i en sammenhængende periode på 6  

 måneder.
Denne pligt foreslås afskaffet, således at det i alle sagstyper  

 fremover bliver frivilligt for kommunen, om den vil udarbejde en plan.
I  

 stedet skal kommunerne efter forslag til lov om retssikkerhed og  

 administration på det sociale område senest 8 uger efter første udbetaling af  

 løbende hjælp til forsørgelse afgøre, hvad målet med den fortsatte hjælp skal  

 være, og modtageren skal have afgørelsen skriftligt.
Disse regler for  

 sagsbehandling gælder alle sager og er altså ikke forbeholdt personer over 25  

 år.
Det skal fortsat være et krav, at hjælp til revalidering forudsætter en  

 erhvervsplan.
Derfor er det i stk. 2 foreslået, at kommunen skal lave  

 en erhvervsplan for en person, der skal modtage hjælp til revalidering.
Der  

 henvises til bemærkningerne til kapitel 6.
Til § 10 Opfølgning Det følger af bistandslovens § 41, stk. 2, at senest 3 måneder  

 efter, at der er udbetalt kontanthjælp, skal kommunen tage sagen op med  

 henblik på bl.a. at vurdere, om der er grund til at yde andre former for  

 hjælp.
 Dette princip foreslås i stk. 1 udvidet til en regel om løbende  

 opfølgning.
 Fristerne for, hvornår denne opfølgning skal ske, er fastlagt i stk.  

 2.
Formålet med opfølgning er for det første at sikre, at betingelserne for  

 at yde hjælpen fortsat er opfyldt, fx at modtageren fortsat er arbejdsløs,  

 bor i kommunen o.lign.
For det andet skal kommunen i forbindelse med  

 opfølgningen være opmærksom på, om der er grund til at tilbyde en anden form  

 for hjælp.
 Kommunen må - afhængig af sagernes karakter - konkret vurdere, hvor  

 intensiv opfølgningen i den enkelte sag skal være.
 Er der fx tale om en person, som på opfølgningstidspunktet utvivlsomt er  

 berettiget til hjælp, og som planmæssigt deltager i aktivering, kan det være  

 tilstrækkeligt at notere dette i sagen, og fastsætte tidspunktet for, hvornår  

 den senest skal tages frem igen.
 Men har aktiveringsforløbet vist, at den pågældende mangler  

 kvalifikationer i forhold til arbejde/uddannelse, har andre sociale  

 vanskeligheder eller lign., bør opfølgningen ikke kun omfatte en retlig  

 vurdering, men også en vurdering af, om der er grund til at give en anden  

 form for hjælp.
Det er ikke - som ved den første kvalificerede vurdering efter forslag til  

 lov om retssikkerhed og administration på det sociale område - et krav, at  

 modtageren skal inddrages eller have skriftlig besked i forbindelse med den  

 løbende opfølgning.
Det er således overladt til kommunen at beslutte,  

 hvorledes opfølgningen konkret skal tilrettelægges, herunder om og hvordan  

 modtageren evt. skal inddrages.
Stk. 2 fastlægger, at kommunen har pligt til at følge op på sagerne mindst  

 hver 3. måned.
Fristen regnes fra første udbetalingsdag - eller fra det  

 tidspunkt, hvor sagen sidst har været vurderet.
Har kommunen efter forslag  

 til lov om retssikkerhed og administration på det sociale område således  

 foretaget en kvalificeret vurdering, eller har kommunen udarbejdet en plan  

 efter § 9, stk. 1, skal sagen således tages op senest 3 måneder efter  

 vurderingen/planen er udarbejdet.
I sager om revalidering, hvor hjælpen forudsætter en erhvervsplan,  

 foreslås fristen for opfølgning at være 6 måneder, hvilket svarer til de  

 gældende regler.
Så længe der ikke foreligger en erhvervsplan, fx under  

 forrevalidering, gælder de almindelige regler om opfølgning, dvs. mindst hver  

 3. måned.
Ved skånejob med løntilskud foreslås fristen for opfølgning at være  

 6 måneder.
Til kapitel 4 Kontanthjælp og aktivering Til § 11 I stk. 1 understreges sammenhængen mellem kontanthjælp og  

 aktivering, idet det er præciseret, at disse 2 former for hjælp er  

 sideordnede.
Det betyder, at kommunen ved en ansøgning om hjælp kan vælge  

 straks at tilbyde aktivering, når det er konstateret, at ansøgeren opfylder  

 betingelserne for hjælp.
 Stk. 2 svarer til den gældende lovs § 37, stk. 1. Ordlyden er  

 imidlertid ændret efter anbefaling fra Kontanthjælpsudvalget.
 Udvalget fandt, at det vil gøre bestemmelsen mere oplysende, hvis det blev  

 præciseret:
»1) at ændringen skal være noget udefra kommende, hvilket kan  

 formuleres sådan, at pågældende »har været udsat for« ændringer,  

 der påvirker pågældendes forsørgelsesforhold, dvs. bevirker, at pågældende  

 fremtidig er afskåret fra at skaffe det nødvendige til sit eget eller  

 familiens underhold.
I begrebet »være afskåret fra« ligger  

 forudsætningsvis, at der ikke kan ydes kontanthjælp til personer, der har  

 valgt at benytte sig af de ordninger, der ikke stiller krav om, at modtageren  

 udnytter sine arbejdsmuligheder.
Det gælder således overgangsydelse,  

 efterløn, orlovsydelse o.lign.
Dette følger også af bistandslovens § 40, men  

 bør efter udvalgets opfattelse præciseres i bemærkningerne ved en ændring af  

 § 40, og 2) at der indsættes eksempler på typiske ændringer, dvs. arbejdsløshed,  

 sygdom, fødsel og samlivsophør.
Da kontanthjælpen er underste sikkerhedsnet,  

 vil en opregning imidlertid kun være vejledende, dvs. at der stadig vil være  

 en række tilfælde, hvor der må foretages en individuel bedømmelse af sagens  

 faktiske omstændigheder i forhold til det retlige kriterium (»den  

 sociale begivenhed«). Det er dog overvejende udvalgets opfattelse, at  

 der vil kunne være en vis pædagogisk værdi i at angive nogle eksempler,  

 selvom virkeligheden ofte overstiger fantasien.
Det kan eventuelt suppleres  

 med, at man i bemærkningerne til lovbestemmelsen anfører, hvad der ikke kan  

 betragtes som en ændring i bistandslovens forstand, eksempelvis ægteskab,  

 familiesammenføring, driftstab mv.
Med hensyn til familiesammenføring bør man  

 efter udvalgets opfattelse præcisere, at det ikke kan betragtes som en social  

 begivenhed, at en person flytter her til landet, og kun overgår fra at blive  

 forsørget af sine forældre til at blive forsørget af sin ægtefælle.' I overensstemmelse med Kontanthjælpsudvalgets anbefalinger er det ved  

 indsættelse af eksempler understreget, at det skal være udefra kommende  

 ændringer som fx arbejdsløshed, sygdom eller samlivsophør.
Der er alene tale  

 om eksempler.
Der vil derfor som hidtil være en række andre ændringer, som  

 også i den konkrete situation må betegnes som en ændring, der kan udløse ret  

 til hjælp.
Både uforudsete ændringer og ændringer, der kan forudses, kan  

 berettige til hjælp.
Lovforslaget fastholder således princippet i bistandsloven om, at kommunen  

 skal foretage en samlet individuel bedømmelse af ansøgerens forhold for at  

 se, om ændringen i ansøgerens personlige forhold kan begrunde hjælp.
Det er  

 således ikke muligt at lave en udtømmende opregning af sådanne ændringer.
For at få hjælp er det ligeledes som hidtil en betingelse, at ændringen  

 medfører, at den pågældende bliver afskåret fra at skaffe det nødvendige til  

 at kunne forsørge sig selv eller sin familie, og at behovet ikke dækkes  

 gennem andre ydelser.
Hermed fastholder forslaget, at hjælpen er subsidiær i  

 forhold til andre private og offentlige forsørgelsesmuligheder.
Personer, der går på orlov, efterløn, eller overgangsydelse, er ikke  

 afskåret fra at skaffe det fornødne, idet de selv har valgt ordninger, hvor  

 der ikke stilles krav om, at de skal udnytte deres arbejdsmuligheder.
Derfor  

 er betingelserne for at yde hjælp ikke opfyldt.
Det samme gælder personer,  

 der vælger at begynde på en uddannelse, jf. nærmere bemærkningerne til  

 forslagets § 12.
Ændringer, der ikke medfører en forringelse af ansøgerens mulighed for at  

 klare sig selv og sin familie, kan ikke udløse ret til hjælp.
Fx vil en  

 lønmodtager med ret til fuld løn under sygdom ikke være berettiget til hjælp  

 efter kapitel 4, da sygdommen ikke bevirker en ændring i den pågældendes  

 mulighed for at forsørge sig selv.
 Personer i erhverv, hvor indtægterne kan være svingende, vil som  

 hovedregel heller ikke være berettiget til hjælp.
 Dette indebærer, at fx en selvstændig erhvervsdrivende normalt kun kan få  

 hjælp, hvis indtægtsmulighederne svigter på grund af egne forhold, fx sygdom,  

 eller ekstraordinære vejrmæssige problemer samt helt eller delvis ophør af  

 virksomheden.
 Særligt om kunstneres adgang til hjælp er det i Kontanthjælpsudvalgets 2.  

 rapport anført:
»at det ikke vil være hensigtsmæssigt med særlige regler for  

 kunstnere, idet der vil opstå vanskelige afgrænsningsproblemer med hensyn  

 til, hvornår en person skal betragtes som kunstner.
Kunstnere må ud fra en  

 konkret vurdering i det enkelte tilfælde betragtes som selvstændige i  

 relation til bistandslovens regler om kontanthjælp mv.
Det betyder, at kunstnere som andre selvstændige kan være berettiget til  

 kontanthjælp, hvis de har været ude for ændringer i deres forhold, som gør,  

 at de ikke kan skaffe det nødvendige til sig selv og familiens underhold.
Det  

 er næppe muligt udtrykkeligt at definere, hvornår en kunstner har været ude  

 for sådanne ændringer, at pågældende vil være berettiget til kontanthjælp.  

 Det vil afhænge af en helt konkret vurdering i det enkelte tilfælde.
Som ved  

 andre selvstændige kan der være tale om en social begivenhed, hvis  

 indtægtsmulighederne svigter på grund af ændringer i egne forhold, fx sygdom  

 eller helt eller delvis ophør af virksomheden.
Det må i den forbindelse  

 kræves, at der er tale om afgørende ændringer i forholdene.« Kontanthjælpsudvalget har overvejet behovet for særlige regler om pligten  

 til at udnytte sine arbejdsmuligheder set i lyset af Ankestyrelsens praksis  

 og indførelsen af aktiveringsreglerne.
Udvalget finder herefter:
»at en kunstner som andre kontanthjælpsmodtagere skal stå til  

 rådighed for arbejdsmarkedet og herunder tage imod ethvert rimeligt tilbud om  

 arbejde eller deltagelse i beskæftigelsesfremmende foranstaltninger.
En  

 kunstner kan som andre ikke stille krav om alene at påtage sig en bestemt  

 slags arbejde/beskæftigelsesfremmende foranstaltning.
En kunstner vil kunne  

 udføre sin kunst i en kontanthjælpsperiode under forudsætning af, at det ikke  

 går ud over pligten til at stå til rådighed for arbejdsmarkedet.
Eventuelle  

 indtægter fra salg af kunstværker skal fradrages i den beregnede  

 kontanthjælp.
Konklusionen må derfor være, at der ikke er basis for at indføre særregler  

 for kunstnere i bistandsloven, idet de må indpasses under de gældende regler  

 i overensstemmelse med den praksis, der gælder for andre selvstændige  

 erhvervsdrivende.« Dette lovforslag er udarbejdet i overensstemmelse med ovenstående  

 bemærkninger fra Kontanthjælpsudvalget, således at der ikke stilles forslag  

 om særlige regler for kunstnere.
 Der vil være en række situationer, der ikke kan betegnes som ændringer, fx  

 kan stigning i faste udgifter ikke begrunde hjælp.
Det, at en person gifter sig, er heller ikke en ændring, der udløser en  

 ret til hjælp.
Ved ægteskabet får man pligt til at forsørge den anden  

 ægtefælle, og pligten er gensidig.
Det afgørende er, om den pågældende inden  

 ægteskabets indgåelse er berettiget til hjælp, eller om der i forbindelse med  

 indgåelsen af ægteskabet er sket andre ændringer, som betyder, at den  

 pågældende er berettiget.
Om forsørgelsespligtens betydning for størrelsen af  

 hjælpen henvises til bemærkningerne til § 26.
Dette svarer til, hvad der hele tiden har været gældende.
Det har  

 imidlertid givet anledning til en del tvivl i praksis, når der er tale om  

 familiesammenføring i tilslutning til indgåelsen af ægteskabet.
Det særlige  

 ved familiesammenføring (på grundlag af ægteskab) er imidlertid, at en anden  

 myndighed træffer beslutning om, at den pågældende udlænding i kraft af  

 ægteskabet får opholds- og arbejdstilladelse her i landet.
Den ændring, der  

 kan begrunde, at lovens betingelser er opfyldt, er således ikke ægteskab, men  

 det forhold, at den pågældende (som følge af opholdstilladelsen) kan bryde op  

 fra sit hidtidige hjemland og det forsørgelsesgrundlag, som den pågældende  

 har haft der.
For at undgå, at personer, der tilflytter fra udlandet som led i  

 familiesammenføring, skal have offentlig hjælp, er der i udlændingeloven  

 hjemmel til at stille krav om, at den herboende ægtefælle, som har  

 forsørgelsespligt, godtgør at være i stand til at opfylde denne.
Ved  

 vurderingen af, om den herboende kan dokumentere sin forsørgelsesevne, tages  

 der udgangspunkt i, hvad de pågældende ville have kunnet få som  

 kontanthjælpsmodtagere.
Det vil sige, at den herboendes indtægt mindst skal  

 svare til ægtefællernes samlede kontanthjælpsniveau.
Hvis den ægtefælle, der bor her i landet, således har kunnet dokumentere  

 sin forsørgelsesevne, bliver der ikke behov for at yde hjælp, selv om den  

 ægtefælle, der flytter her til landet, opgiver sit hidtidige  

 forsørgelsesgrundlag.
Den ægtefælle, der bor her i landet i forvejen, har jo  

 dokumenteret at have indtægter, der ligger over ægteparrets  

 kontanthjælpsniveau.
Bestemmelsen i udlændingelovens § 9, stk. 4, er imidlertid fakultativ,  

 hvilket betyder, at udlændingemyndighederne kan give tilladelse til  

 familiesammenføring, selv om den herboendes indtægt er utilstrækkelig til at  

 forsørge begge ægtefæller.
Efter praksis gives der i en række tilfælde  

 tilladelse til familiesammenføring uden, at den herboende kan dokumentere at  

 kunne forsørge ægtefællen.
Indenrigsministeriet har i en vejledning af 30.  

 maj 1994 beskrevet eksempler på, hvornår udlændingemyndighederne kan give  

 opholdstilladelse, selv om det ikke kan antages, at den herboende kan opfylde  

 sin forsørgelsespligt i forhold til sin ægtefælle.
 I disse tilfælde vil der som oftest blive søgt om kontanthjælp, så snart  

 ægtefællen kommer her til landet.
I nogle tilfælde vil ægtefællerne være berettiget til hjælp, allerede  

 fordi den herboende - inden familiesammenføringen - var omfattet af  

 betingelserne for hjælp, fx fordi den pågældende er arbejdsløs eller syg.
I  

 så fald skal kommunen lave en beregning for ægtefæller, når den udenlandske  

 ægtefælle kommer her til landet, jf. bemærkningerne til § 26. Den nyankomne  

 vil så være forpligtet til at udnytte sine arbejdsmuligheder og tage imod  

 tilbud, der kan medvirke til at forbedre den pågældendes muligheder for at få  

 arbejde, fx tilbud om danskundervisning efter Undervisningsministeriets  

 lovgivning.
I disse tilfælde er det således den herboendes forhold, der i sig  

 selv berettiger til hjælp til ægteparret.
I andre tilfælde er den herboende ikke selvstændigt berettiget til hjælp,  

 fx fordi den pågældende er studerende, pensionist eller i fuldtidsarbejde.  

 Hvis der søges om hjælp til den familiesammenførte, må kommunen i disse  

 tilfælde særskilt vurdere, om denne har været ude for ændringer, der kan  

 begrunde, at der ydes hjælp.
Har den familiesammenførte opgivet et arbejde i  

 udlandet, vil kravet om ændring i forholdene normalt være opfyldt.
Er der  

 ikke tale om indtægtsgivende arbejde, må kommunen vurdere konkret, om den  

 pågældende har opgivet et forsørgelsesgrundlag ved familiesammenføringen.  

 Det, at en person i forbindelse med familiesammenføring går fra at blive  

 forsørget af fx sine forældre i udlandet til at blive forsørget af en  

 ægtefælle her i landet, vil normalt ikke være en sådan ændring, at den  

 pågældende vil være berettiget til kontanthjælp efter lovforslaget.
 Om beregningen af hjælp til ægtepar, hvor kun den ene er berettiget til  

 kontanthjælp, henvises til bemærkningerne til § 26.
I forhold til betingelserne for at få hjælp er der i øvrigt ikke forskel  

 på danske statsborgere og udlændinge.
Der gælder dog særlige regler for  

 udlændinge, som har behov for vedvarende hjælp til forsørgelse, jf.  

 bemærkningerne til forslagets § 3.
Asylsøgere, som har ret til at være her, indtil der træffes endelig  

 afgørelse om, hvorvidt de kan få opholdstilladelse, er ikke berettiget til  

 hjælp efter § 11, da udgifterne til deres underhold mv. afholdes efter  

 udlændingelovens § 42 a, dvs. af Udlændingestyrelsen.
Efter  

 udlændingemyndighedernes praksis ophører retten til støtte efter  

 udlændingelovens § 42 a, hvis asylsøgeren indgår ægteskab med en herboende  

 person.
Begrundelsen for denne praksis er, at ægtefæller efter § 2 i lov om  

 ægteskabs retsvirkninger har gensidig forsørgelsespligt, og at det derfor  

 efter indgåelsen af ægteskabet er den herboende ægtefælle, der skal forsørge  

 asylsøgeren.
I dette tilfælde mister asylsøgeren som følge af ægteskabets indgåelse sit  

 hidtidige forsørgelsesgrundlag efter udlændingelovens § 42 a og vil som følge  

 heraf blive selvstændigt berettiget til kontanthjælp.
Det er således ikke  

 ægteskabets indgåelse, men den konsekvens, som udlændingemyndighederne  

 tillægger ægteskabet, der udløser retten til kontanthjælp.
For at undgå, at  

 ægteskabet giver asylsøgere en væsentlig forøgelse af deres  

 forsørgelsesgrundlag, foreslås det, at hjælpen - så længe asylsagen varer -  

 svarer til, hvad den pågældende ville have kunnet få efter udlændingelovens §  

 42 a, jf. forslagets § 28.
Børn under 18 år er omfattet af forældrenes forsørgelsesansvar.
Et barn  

 under 18 år vil derfor normalt ikke opfylde betingelserne for at få hjælp,  

 fordi forældrene har ansvar for at forsørge barnet, jf. forslagets § 2. Der  

 gælder dog følgende undtagelser:
 - Hvis barnet har forsørgelsesansvar over for et barn eller en ægtefælle.  

 I så fald ophører forældrenes ansvar over for det offentlige til at forsørge  

 barnet.
- Uledsagede flygtningebørn.
Hvis et uledsaget flygtningebarn ikke har  

 behov for støtte efter de særlige regler om støtte til børn under 18 år i  

 forslaget til lov om social service, kan der i stedet blive tale om at yde  

 hjælp til barnets forsørgelse, fordi det er praktisk umuligt for forældrene  

 at varetage forsørgelsen af børnene.
Hvis en eller begge forældre senere  

 tager ophold her i landet, vil hjælpen i stedet blive ydet til forældrene.
- Hvis en ung under 18 år i længere tid har klaret sig selv gennem  

 arbejde, kan kommunen undtagelsesvis yde hjælp, hvis den unge kommer ud for  

 ændringer i sine forhold, fx arbejdsløshed.
Kommunen kan som hidtil i stedet  

 anmode om at få forældrene sat i bidrag, jf. forslagets § 95.
- Graviditet.
Der kan uanset forældrenes forsørgelsesansvar ydes en datter  

 hjælp til dækning af de behov, der er en følge af graviditeten, jf.  

 bemærkningerne til § 2. Kommunen giver således hjælp til forsørgelse til en  

 ung kvinde under 18 år, hvis graviditeten fx medfører, at hun må opgive sit  

 arbejde.
Som efter de gældende regler skal personer, der lever sammen uden at være  

 gift, behandles som enlige.
Hvis den ene har været ude for en ændring i sine  

 forhold, der udløser hjælp, ydes hjælpen kun til denne person.
I visse  

 tilfælde kan et »papirløst« samlevende par dog have indrettet sig  

 således, at den ene har erhvervsindtægter, og den anden udelukkende arbejder  

 i hjemmet.
I så fald vil en ændring hos den udearbejdende have en afledet  

 virkning for den hjemmearbejdende med det resultat, at den pågældende ikke  

 længere kan skaffe sig et forsørgelsesgrundlag gennem sit arbejde i det  

 fælles hjem.
I et sådant tilfælde vil der foreligge en »afledet«  

 ændring for samleveren med den konsekvens, at der kan ydes hjælp forudsat, at  

 vedkommende stiller sig til rådighed for arbejdsmarkedet, jf. forslagets §  

 13.
Fængsling og afsoning af straf er - som efter de gældende regler - blandt  

 de ændringer, der kan begrunde hjælp.
For den fængslede/afsoneren gælder  

 særlige regler vedrørende beregningen, jf. bemærkningerne til § 29.
 Der kan ydes hjælp til familien til den indsatte (ægtefælle og børn), når  

 ægtefællen på grund af fængsling/afsoning ikke kan bidrage til familiens  

 forsørgelse.
 Til § 12 Stk. 1 svarer til bistandslovens § 40, stk. 3,  

 hvorefter der ikke kan ydes hjælp til personer, der er under uddannelse.
 Reglen er begrundet i, at uddannelsessøgendes forsørgelsesbehov dækkes  

 gennem Statens Uddannelsesstøtte, og at der derfor kun undtagelsesvis kan  

 ydes hjælp til personer, der er under uddannelse.
Som hidtil er der indsat en bemyndigelse til socialministeren, hvorefter  

 der kan fastsættes regler om, at der i særlige tilfælde kan ydes hjælp til  

 personer under uddannelse.
Det er hensigten at videreføre reglerne i  

 bekendtgørelsen.
Efter bemyndigelsen kan der også - som hidtil - fastsættes regler om,  

 hvornår kommunen kan tillade, at en person, der modtager hjælp, kan deltage i  

 undervisning.
I disse tilfælde er det en betingelse, at modtageren er  

 indstillet på at afbryde undervisningen for at udnytte et tilbud om arbejde  

 eller aktivering mv.
Sådanne regler er i dag fastsat i § 2 i Socialministeriets bekendtgørelse  

 nr. 58 af 6. februar 1996 om uddannelsessøgendes ret til kontanthjælp efter  

 bistandsloven i særlige tilfælde.
Det fremgår af denne bekendtgørelse, at  

 personer, der modtager kontanthjælp efter bistandslovens §§ 37 og 37 a, med  

 kommunalbestyrelsens godkendelse kan deltage i undervisning svarende til  

 folkeskolens 8.-10. klassetrin, i HF-enkeltfagsundervisning under 23 timer om  

 ugen samt i anden undervisning, som ikke er godkendt som støtteberettigende  

 efter lov om Statens Uddannelsesstøtte, og som ikke er led i en uddannelse,  

 der berettiger til at blive optaget i en arbejdsløshedskasse.
Hvis modtageren af hjælpen er gift med en person, der er under uddannelse,  

 vil dette ikke være til hinder for, at der ydes hjælp til den ægtefælle, der  

 ikke er uddannelsessøgende.
Dette følger af stk. 2 . Det betyder, at  

 den uddannelsessøgende ægtefælle ikke behøver at opgive sin uddannelse for at  

 stille sig til rådighed for arbejdsmarkedet.
Der beregnes ikke hjælp til den  

 ægtefælle, der er under uddannelse, dvs. at hjælpen beregnes på samme måde,  

 som hvis den ikke-hjælpsberettigede var fx pensionist eller  

 efterlønsmodtager, jf. bemærkningerne til § 26. Det bemærkes, at reglen - i  

 modsætning til i dag - anvendes uanset, om den uddannelsessøgende er  

 berettiget til SU eller anden uddannelsesgodtgørelse.
Efter forslaget gælder  

 reglen alle former for uddannelse, bortset fra de uddannelser, der kan følges  

 uden, at det har konsekvenser for retten til hjælp.
Forslagets § 30 om fradrag for indtægter finder tilsvarende anvendelse,  

 dvs. at den uddannelsessøgendes indtægter kun trækkes fra i det omfang, de  

 overstiger 9.100 kr. eller 6.825 kr., afhængigt af, om den pågældende har  

 forsørgelsespligt over for børn eller ikke.
Der henvises til bemærkningerne  

 til § 30.
 Til § 13 For at få hjælp i form af kontanthjælp eller aktivering  

 skal ansøgeren opfylde sin pligt til at forsørge sig selv og sin familie.
I stk. 1 bestemmes det, at det er en betingelse for at få hjælp, at  

 ansøgeren og ægtefællen ikke har et rimeligt tilbud om arbejde.
Har  

 ansøgeren/ægtefællen et arbejde, eller kan ansøgeren få et arbejde, kan de  

 pågældende ikke få hjælp.
 I forbindelse med denne bestemmelse er der grund til at fremhæve følgende:
Fuldtidsarbejde/deltidsarbejde Personer, der har fuldtidsarbejde, kan ikke få hjælp.
Dette gælder også,  

 selvom den løn, de tjener, eventuelt er lavere end det beløb, som de  

 pågældende ville kunne få i hjælp efter reglen i § 25. Har ansøgeren  

 deltidsarbejde - og opfylder pågældende de almindelige betingelser efter § 11  

 om bl.a. at have været ude for ændringer i sine forhold - kan kommunen give  

 supplerende hjælp.
Dette forudsætter, at ansøgeren søger om og er indstillet  

 på at få fuldtidsarbejde.
Tilbudet om arbejde skal være åbent Det betyder, at ansøgeren eller ægtefællen faktisk skal have mulighed for  

 at tage imod arbejdet.
Har der været mulighed for at tage imod arbejdet, men  

 arbejdsgiveren har besat jobbet med en anden, er tilbudet ikke længere åbent.  

 Kommunen kan i et sådant tilfælde ikke afslå at give hjælp, idet ansøgeren  

 ikke har mulighed for at afhjælpe sit behov for hjælp ved at tage et arbejde.  

 Men det følger af forslagets § 91, stk. 1, nr. 4, at kommunen kan beslutte,  

 at hjælpen skal betales tilbage, hvis de deri nævnte betingelser er opfyldt.
Tilbudet om arbejde skal være rimeligt Det er kommunen, som vurderer, om et tilbud er rimeligt.
Denne vurdering  

 sker med udgangspunkt i, hvad ansøgeren skønnes at kunne klare.
En ansøger om  

 hjælp kan således ikke uden konsekvenser for hjælpen afslå at tage imod et  

 arbejde med begrundelser som fx, at lønnen er for lav i forhold til,  

 hvad man tidligere tjente, at arbejdsgiveren ikke har indgået  

 overenskomst, eller at jobbet, som den pågældende i øvrigt kan klare,  

 ligger uden for ansøgerens arbejdsfelt i forhold til tidligere arbejde,  

 uddannelse eller lignende.
Kan ansøgeren magte arbejdet, skal den pågældende  

 tage imod dette.
Konkrete forhold ved arbejdet eller hos ansøgeren kan bevirke, at arbejdet  

 i forhold til ansøgeren ikke er rimeligt.
Fx kan arbejdet forudsætte fysiske  

 kræfter, som ansøgeren utvivlsomt ikke har.
For at et arbejde er rimeligt, skal det ligge i en rimelig afstand fra  

 boligen, dvs. transporttiden skal være rimelig.
Det er kommunen, som i det  

 enkelte tilfælde skønner, hvad der er rimeligt.
Arbejdsløshedskassernes  

 praksis kan være vejledende, men kommunen skal foretage en individuel  

 vurdering, hvor også ansøgerens forhold indgår.
Pligten til at arbejde omfatter begge ægtefæller Det betyder bl.a., at ansøgerens ægtefælle også har pligt til udnytte sine  

 muligheder for at arbejde.
Dette gælder også for et ægtepar, der har indrettet sig således, at kun  

 den ene af ægtefællerne tjener penge på arbejdsmarkedet.
Bliver denne  

 ægtefælle arbejdsløs og skal have hjælp efter dette lovforslag, får også den  

 anden ægtefælle, som ikke direkte har været ude for ændringer i sine forhold,  

 pligt til at arbejde.
Udnytter den ægtefælle, som hidtil ikke har været på  

 arbejdsmarkedet, ikke sine arbejdsmuligheder, får ægteparret en lavere hjælp,  

 jf. bemærkningerne til stk. 5 nedenfor.
 I stk. 2 fastsættes, at pligten til at arbejde også gælder et  

 rimeligt tilbud om aktivering eller andre tilbud, som kan forbedre  

 mulighederne for at få et arbejde (beskæftigelsesfremmende foranstaltninger).
Såvel ansøgeren som dennes ægtefælle har således pligt til at tage imod  

 kommunens tilbud om aktivering.
Det vil sige de tilbud, som er nævnt i § 16.  

 Men også andre beskæftigelsesfremmende tilbud, skal man tage imod.
Som et  

 eksempel på dette kan nævnes tilbud om undervisning i dansk til en udlænding,  

 som ikke kan (tilstrækkeligt) dansk.
Det er altså ikke afgørende, om et  

 tilbud indgår i de sædvanlige tilbud om aktivering, men om det konkret kan  

 bidrage til at forbedre den aktuelle persons muligheder for at få arbejde.  

 Afviser en ansøger - eller dennes ægtefælle - et sådant tilbud, kan kommunen  

 ikke yde hjælp.
Der vil være tale om et rimeligt aktiveringstilbud, hvis sigtet med at  

 deltage i den pågældende aktivitet er at forbedre deltagerens muligheder for  

 at etablere eller genetablere kontakt til det ordinære arbejdsmarked eller at  

 forbedre deltagerens muligheder for at begynde på en ordinær uddannelse.
Hvis  

 dette ikke umiddelbart skønnes muligt, kan der ved et rimeligt tilbud lægges  

 vægt på andre målsætninger, fx hvordan modtageren ved andre former for  

 aktivitet kan forbedre sin livssituation.
 Ethvert aktiveringstilbud til en person, hvis overvejende problem er, at  

 personen mangler et arbejde, vil derfor i almindelighed opfylde betingelsen  

 om at være beskæftigelsesfremmende og dermed et rimeligt tilbud.
Et tilbud om aktivering vil ikke være rimeligt, hvis der er konkrete  

 forhold hos personen, som kan bevirke, at tilbudet ikke er rimeligt.
Særlige  

 helbredsmæssige forhold hos personen kan derfor medføre, at et tilbud ikke er  

 rimeligt.
Det forudsættes, at de almene etiske principper, der gælder  

 generelt på arbejdsmarkedet, også finder anvendelse ved vurderingen af, om et  

 tilbud om aktivering er rimeligt.
Et tilbud vil heller ikke være rimeligt, hvis tilbudet i sig selv måtte  

 være formålsløst, eller hvis det kvalificerende element er ganske  

 underordnet.
Som eksempel kan nævnes, at en person gennem mange måneder  

 bliver bedt om at luge samme afgrænsede blomsterbed, selv om der ikke er mere  

 at luge.
Et andet eksempel kunne være en situation, hvor en person får  

 tilbudt jobtræning i 37 timer pr. uge.
Konkret viser det sig imidlertid, at  

 den pågældende arbejdsopgave kan udføres på langt kortere tid, fx 2-4 timer  

 pr. uge.
Et rimeligt aktiveringstilbud må ikke ligge i en urimelig afstand fra den  

 pågældendes bolig.
Ved uddannelsestilbud vil der imidlertid være situationer,  

 hvor personen må acceptere en større afstand mellem bolig og  

 uddannelsesinstitution.
 Hvis en person har fået udarbejdet en skriftlig plan, jf. forslagets § 9,  

 vil et rimeligt tilbud skulle være i overensstemmelse med de perspektiver og  

 mål, der er fastlagt i planen.
Som noget nyt er der som følge af klagereglerne i forslaget til lov om  

 retssikkerhed og administration på det sociale område skabt mulighed for, at  

 en person kan klage til det sociale nævn over et aktiveringstilbuds  

 rimelighed.
Det vil således ikke længere være nødvendigt for en person at  

 skulle frasige sig sit forsørgelsesgrundlag for at få prøvet rimeligheden af  

 et tilbud om aktivering.
Klagen har ikke opsættende virkning, men formanden  

 for det sociale nævn har adgang til at træffe en foreløbig afgørelse i  

 klagesagen.
En sådan foreløbig afgørelse skal da snarest muligt behandles i  

 møde i nævnet, og det bør tilstræbes, at dette sker inden for 14 dage.
Stk. 1 og 2 skal ses i sammenhæng med forslag til § 41. I denne  

 bestemmelse fastsættes det, at hjælpen - kontanthjælp eller aktivering -  

 ophører, hvis modtageren eller ægtefællen uden rimelig grund afviser et  

 tilbud om arbejde, aktivering eller andre beskæftigelsesfremmende  

 foranstaltninger, så længe der er et åbent tilbud.
Der henvises til  

 bemærkningerne til § 41, hvor det bl.a. er omtalt, hvilke konsekvenser det  

 har, at personer med andre problemer end ledighed udebliver fra et tilbud om  

 aktivering.
 Det følger af stk. 3 , at i visse tilfælde kan kommunen ikke kræve,  

 at ansøgeren og ægtefællen opfylder deres pligt til at tage imod tilbud om  

 arbejde eller aktivering efter stk. 1 og 2. Stk. 3 viderefører med sproglige  

 moderniseringer reglerne i bistandslovens § 40.
Kommunen kan efter en konkret vurdering se bort fra kravet om, at  

 arbejdsmulighederne skal være udnyttet.
Stk. 3 indeholder ikke en udtømmende  

 opregning af, hvornår kommunen kan se bort fra arbejdskravet, men giver  

 eksempler på, hvornår dette typisk er tilfældet.
Dette gælder fx - når ansøgeren er syg, eller der er risiko for, at helbredet forringes,  

 hvis et arbejde fortsættes, - når en forsørger er nødt til at passe sine børn, og kommunen ikke kan  

 anvise en anden mulighed for at få børnene passet, eller - når arbejdet omfatter udvikling og fremstilling af krigsmateriel.
Som et nyt eksempel er i stk. 3 tilføjet - når en person har ret til frihed i forbindelse med fødsel eller  

 adoption, jf. lov om ligebehandling af mænd og kvinder med hensyn til  

 beskæftigelse og barselorlov mv.
Dette er allerede praksis i dag, men da der  

 er tale om relativt hyppigt forekommende tilfælde, foreslås det, at det  

 fremgår direkte af loven.
Det forhold, at modtagerens egen læge anser den pågældende for at være for  

 syg til at arbejde, afskærer ikke kommunen fra fx via sin lægekonsulent at  

 tilsidesætte lægeerklæringen, hvis modtageren efter en lægelig vurdering må  

 anses for at være arbejdsdygtig.
Det svarer til gældende praksis.
 Selvom det ikke direkte er nævnt i § 13, kan kommunen fortsat ikke anvise  

 et arbejde, der er ramt af en overenskomstmæssig konflikt, idet det  

 offentlige bør holde sig neutral i sådanne arbejdskonflikter.
 Følgende eksempler, der i dag er nævnt i bistandslovens § 40, er  

ikke længere nævnt:
- Når den ene ægtefælle ikke har arbejde, herunder på grund af sygdom, og  

 den anden ægtefælle ikke i længere tid har haft arbejde navnlig på grund af  

 pasning af børnene.
I stedet foreslås en særlig ordning for ægtepar, hvor den  

 ene ikke har haft indtægtsgivende arbejde, jf. bemærkningerne til stk. 5  

 nedenfor.
- Når en person efter henstilling fra kommunen deltager i uddannelse eller  

 omskoling efter reglerne om revalidering.
Dette eksempel er ikke medtaget,  

 fordi det er indlysende, at kommunen ikke samtidig skal kunne henstille et og  

 forlange noget andet.
 Reglen i bistandslovens § 40, stk. 1, nr. 6, om deltagelse i frivilligt  

 ulønnet arbejde i udlandet er udeladt som overflødig, da ordningen er ophørt  

 ved udgangen af 1995.
Stk. 4 er ny i forhold til den gældende bistandslov, men den  

 svarer til gældende praksis.
Reglen i stk. 1 og 2 om pligten til at udnytte  

 sine arbejdsmuligheder gælder ikke for ansøgerens ægtefælle, når ægtefællen  

 modtager en offentlig forsørgelsesydelse, fx overgangsydelse, efterløn mv.,  

 som ikke er betinget af, at modtageren skal udnytte sine arbejdsmuligheder.  

 Vedrørende beregning af hjælpen henvises til forslagets §§ 26 og 30.
 På tilsvarende måde kan kommunen ikke stille krav om, at ansøgerens  

 ægtefælle, som er under uddannelse, udnytter sine arbejdsmuligheder, jf.  

 bemærkningerne til forslagets § 12. Det samme gælder for asylansøgere  

 (forslagets § 28) og andre, der har ret til at opholde sig her i landet, så  

 længe deres ansøgning om opholdstilladelse bliver behandlet, samt personer  

 der modtager hjælp efter forslagets § 27 (personer over 60 år, som ikke kan  

 få social pension pga. betingelserne om optjening, og som ikke har  

 forsørgelsespligt overfor børn). Det er en konsekvens af, at de pågældende  

 efter udlændingeloven ikke har mulighed for at få arbejdstilladelse.
Særligt om hjælp til ægtefæller, hvor den ene ægtefælle er  

 hjemmearbejdende Efter bistandslovens § 40 er det som hovedregel et krav for at kunne yde  

 kontanthjælp, at begge ægtefæller, dvs. også den hidtil hjemmearbejdende,  

 udnytter deres arbejdsmuligheder.
Det betyder også, at hjælpen ophører, hvis  

 den hidtil hjemmearbejdende værger sig ved at tage mod tilbud om arbejde, og  

 der ikke foreligger en undtagelse som nævnt i § 40. Den hidtil  

 hjemmearbejdende er imidlertid ikke selvstændigt berettiget til kontanthjælp  

 og er som følge heraf ikke omfattet af de gældende regler i lov om kommunal  

 aktivering.
Efter de gældende regler beregnes hjælpen til et ægtepar (bortset fra de  

 såkaldte kombinationsægtepar, jf. bistandslovens § 37, stk. 3) som  

 udgangspunkt med et beløb til hver af ægtefællerne, som svarer til den sats,  

 som hver af ægtefællerne er berettiget til.
Dette gælder også, selv om kun en  

 af ægtefællerne har været ude for ændringer i sine forhold, dvs. det gælder  

 også i tilfælde, hvor kun den ene ægtefælle har haft erhvervsarbejde, mens  

 den anden udelukkende har været hjemmearbejdende.
Efter de gældende regler  

 bliver den månedlige hjælp til et sådant ægtepar, hvor begge er forsørgere,  

 beregnet med 2x forsørgertakst (2x 9.100 kr. = 18.200 kr.), hvis den  

 erhvervsaktive mister sit arbejde.
De gældende regler giver således kun undtagelsesvis mulighed for at yde  

 hjælp til ægtepar, hvor kun den ene udnytter sine arbejdsmuligheder ved  

 erhvervsarbejde.
Desuden får disse ægtepar, når de opfylder betingelserne for  

 hjælp, en utilsigtet økonomisk fordel, fordi de almindelige regler om  

 størrelsen af hjælp til ægtefæller betyder, at den samlede hjælp ofte kommer  

 til at ligge over, hvad ægtefællen tidligere har tjent ved sit arbejde.
Får  

 ægtefællen på ny arbejde, falder hjælpen bort, fordi den ændring  

 (arbejdsløshed), der udløste hjælpen, er ophørt.
Derfor vil der i tilfælde,  

 hvor ægtefællerne har indrettet sig med kun en erhvervsindtægt mangle en  

 økonomisk tilskyndelse til at tage ordinært, ustøttet arbejde, fordi den  

 samlede hjælp til ægtefællerne typisk vil ligge over, hvad den pågældende kan  

 få i arbejdsindtægt.
 Disse konsekvenser af de gældende regler findes ikke hensigtsmæssige, og  

 der stilles derfor forslag om ændringer på følgende områder:
 - Alle, der modtager hjælp, og som efter forslagets § 13 skal udnytte  

 deres arbejdsmuligheder, er omfattet af reglerne om aktivering.
 - For ægtefæller, hvor den ene hidtil har været hjemmearbejdende, bliver  

 der mulighed for, at den hjemmearbejdende kan vælge at lade være med at  

 udnytte sine arbejdsmuligheder mod, at den samlede hjælp til ægteparret  

 nedsættes.
 - Samtidig får den hjemmearbejdende en ret til - efter ansøgning - at få  

 tilbud om aktivering med den følge, at hjælpen til ægtefællerne beregnes på  

 sædvanlig vis.
Hjælpen til ægteparret bliver beregnet efter særlige regler.
Når den  

 hjemmearbejdende ikke ønsker at udnytte sine arbejdsmuligheder, afsættes et  

 beløb på 2.144 kr. til den hjemmearbejdendes forsørgelse, jf. nærmere  

 bemærkningerne til § 26. I disse tilfælde er der ikke adgang til at få særlig  

 støtte efter forslagets § 34, jf. bemærkningerne hertil.
Den hjemmearbejdende er efter forslaget alene fritaget for pligten til at  

 stå til rådighed for arbejdsmarkedet.
Det vil sige, at den pågældende fortsat  

 skal opfylde de øvrige betingelser for at få hjælp efter dette lovforslag.
Ægteparret får kun denne - lavere - hjælp, hvis de selv vælger, at den  

 hidtil hjemmearbejdende ikke skal udnytte sine arbejdsmuligheder.
Derfor  

 foreslås det i § 22 samtidig en ret for den hidtil hjemmearbejdende til -  

 efter ansøgning - at få tilbud om aktivering.
Vælger ægtefællen at udnytte sine arbejdsmuligheder, herunder at tage imod  

 tilbud om aktivering, beregnes hjælpen på sædvanlig vis, jf. forslagets § 26,  

 stk. 1, og § 34. Dette indebærer tillige, at denne ægtefælle fortsat vil være  

 berettiget til hjælp/tilbud om aktivering, selv om den anden igen får  

 arbejde.
I så fald bliver arbejdsindtægterne trukket fra på sædvanlig vis.
 Forslaget om, at en ægtefælle, der hidtil udelukkende har arbejdet i  

 hjemmet, kan vælge ikke at udnytte sine arbejdsmuligheder, er indsat i  

stk. 5 . Konsekvenserne for beregningen af hjælpen er beskrevet i  

 bemærkningerne til §§ 26 og 34.
Til § 14 Det er fortsat som i bistandslovens § 39, stk. 1,  

 hovedreglen, at personer, der har formue, ikke kan få hjælp.
Derfor fremgår  

 det af stk. 1, 1. pkt. , at kommunen ikke kan yde hjælp, hvis  

 ansøgeren eller ægtefællen har formue, som kan dække det økonomiske behov.  

 Dette er en følge af, at loven skal fungere som det underste økonomiske  

 sikkerhedsnet.
 Det afhænger fortsat af en konkret vurdering i det enkelte tilfælde, hvad  

 der er formue.
Formue er fx - penge, herunder overskydende skat, og værdier, som hurtigt kan omsættes  

 til penge, fx aktier, obligationer, andre værdipapirer samt guld, sølv o.l., - kapitalpensioner, - kostbart indbo, fx malerier og tæpper samt indbo udover det normale, og - lotterigevinster, fx pengebeløb, forbrugsgoder, rejser mv.
Kommunen skal normalt se bort fra formue i form af ejerbolig eller  

 andelsbolig, hvis ansøgeren/familien bor der.
Hvis der er en betydelig  

 friværdi i boligen, kan kommunen ud fra en konkret vurdering henvise  

 ansøgeren til at optage lån, forudsat at den pågældende vil kunne klare de  

 øgede boligudgifter, der følger med lånet.
 Spørgsmålet om formuens betydning for retten til hjælp har været behandlet  

 i Kontanthjælpsudvalget, som i sin 2. rapport fra januar 1996 udtalte:
»Udvalget vil dog ud fra den seneste ændring af bistandslovens § 46,  

 hvorefter det forventes, at man sparer op til forudsigelige udgifter,  

 foreslå, at der under alle omstændigheder ses bort fra et mindre beløb pr.  

 kontanthjælpsberettiget.
Nogle medlemmer af udvalget foreslår et beløb på op  

 til 5.000 kr., hvorimod andre foreslår et beløb på 10.000 kr.
Beløbet kan  

 angives enten i selve loven eller i bemærkningerne til loven.
Hensynet til  

 retssikkerheden taler for, at det angives i loven.« Kontanthjælpsudvalget anbefalede desuden, at det fremgår af loven, at  

 kommunen udover det foreslåede minimumsbeløb for formue skal se bort fra  

 udbetalt overskydende skat, evt. med angivelse af en maksimumgrænse.
Efter  

 gældende praksis kan kommunen se bort fra overskydende skat på op til ca.  

 12.000 kr.
Det må forudses at give en del administrative problemer at behandle  

 overskydende skat anderledes end anden formue og at have en grænse for både  

 formue og overskydende skat.
Kontanthjælpsudvalgets anbefaling vedrørende  

 overskydende skat er derfor ikke indarbejdet, men som noget nyt indsættes i  

stk. 1, 2. pkt. , en bestemmelse om, at kommunen altid ser bort fra et  

 beløb på op til 10.000 kr. pr. person.
Denne regel indebærer, at kommunen ser  

 bort fra overskydende skat, hvis den sammen med den øvrige formue ikke  

 overstiger 10.000 kr.
For ægtefæller skal kommunen se bort fra det dobbelte.
Det betyder, at  

 kommunen skal se bort fra 20.000 kr., uanset hvem af ægtefællerne der har  

 formuen.
Kommunens ret til at indtræde i overskydende skat efter forslagets § 93  

 går forud for reglen om at se bort fra en formue på op til 10.000 kr.
Der  

 henvises til bemærkningerne til § 93.
Kommunen skal efter stk. 2 se bort fra den del af en formue, som er  

 nødvendig for at bevare eller opnå en nødvendig boligstandard, eller som bør  

 bevares af hensyn til ansøgerens/familiens erhvervs- eller  

 uddannelsesmuligheder.
Reglen svarer til bistandslovens § 39, stk. 1, 2.  

 pkt., som flertallet i Kontanthjælpsudvalget foreslog blev opretholdt i sin  

 nuværende form.
Boligstandard omfatter det tilfælde, hvor formuen er anbragt i en bolig,  

 som det er rimeligt, at ansøgeren opretholder.
Det kan også omfatte det  

 tilfælde, hvor den nuværende bolig er så dårlig, at det derfor er rimeligt,  

 at ansøgeren har sat et beløb til side til at erhverve en ny bolig eller til  

 at forbedre den nuværende bolig.
Hvis en ansøger i forvejen har en uddannelse, er der som udgangspunkt ikke  

 mulighed for at se bort fra en eventuel formue, som ansøgeren har tænkt sig  

 at bruge til en uddannelse.
Dog videreføres den gældende retstilstand for  

 personer, der står overfor revalidering, herunder en forrevalideringsperiode  

 med kontanthjælp som forsørgelsesgrundlag.
Det vil sige, at der i disse  

 tilfælde skal foretages en lempelig vurdering med hensyn til størrelsen af  

 den formue, der kan bevares af hensyn til egne uddannelsesmuligheder.
Det er i den forbindelse ikke i sig selv afgørende, med hvilket formål  

 ansøgeren har foretaget opsparingen.
Det afgørende er derimod, om formuen er  

 nødvendig ud fra en vurdering af ansøgerens og familiens boligstandard eller  

 erhvervs- og uddannelsesmuligheder.
En børneopsparing har ikke indflydelse på, om forældrene kan få hjælp, da  

 børneopsparingen tilhører børnene.
Derimod har en børneopsparing betydning  

 for den unges mulighed for at få hjælp.
 Kommunen skal i hvert enkelt tilfælde vurdere, om der - udover  

 minimumsbeløbet på op til 10.000 kr. - er grundlag for at se bort fra en  

 sådan formålsbestemt formue, herunder hvor meget der er grundlag for at se  

 bort fra.
 Reglen i stk. 3 svarer med sproglige rettelser til bistandslovens §  

 39, stk. 2, om at se bort fra formue, som er eller stammer fra godtgørelse  

 for varigt men og ikke-økonomisk skade samt ydelser fra godkendte sociale  

 fonde, stiftelser mv., der er fritaget for beskatning hos modtageren, jf.  

 ligningslovens § 7, litra z.
Til § 15 Efter gældende praksis anses kapitalpensioner for formue,  

 hvor det afhænger af en konkret vurdering i det enkelte tilfælde, om  

 kapitalpensionen er til hinder for udbetaling af kontanthjælp, således at  

 ansøgeren må henvises til at realisere eller belåne kapitalpensionen.
I den  

 konkrete vurdering indgår kapitalpensionens størrelse og ansøgerens forhold i  

 øvrigt.
 Efter praksis ses der bort fra kapitalpensioner, som ved eventuel  

 indfrielse ikke kan bidrage væsentligt til ansøgerens eller familiens  

 forsørgelse, og som ikke kan realiseres uden stort tab.
 For at skabe ensartede regler for, hvornår kommunen skal se bort fra en  

 kapitalpension, foreslås det, at socialministeren bliver bemyndiget til at  

 kunne fastsætte regler om, i hvilke tilfælde der kan ses bort fra  

 kapitalpensioner, anden opsparing, der er beregnet til fratræden fra  

 arbejdsmarkedet, og livsforsikringer mv., der har en tilbagekøbsværdi.
Til § 16 Stk. 1 fastlægger, at kommunen tilrettelægger en  

 ordning med tilbud om aktivering eller andre beskæftigelsesfremmende  

 foranstaltninger til personer, der opfylder betingelserne for at få hjælp  

 efter forslagets § 11, og som efter forslagets § 13 skal udnytte deres  

 arbejdsmuligheder.
Kommunen skal ikke tilbyde aktivering til personer, som  

 efter § 13 er fritaget fra at udnytte deres arbejdsmuligheder.
Der er tale om  

 en videreførsel og udbygning af reglerne om den kommunale aktiveringsindsats  

 i aktiveringslovens kapitel 1.
 Det præciseres, at aktivering enten kan være de former for  

 aktiveringstilbud, der er nævnt i lovforslaget, eller andre former for  

 beskæftigelsesfremmende foranstaltninger, som kan iværksættes efter den  

 øvrige lovgivning.
Kontanthjælpsmodtagere, der er brugere af boformer efter § 92 i forslag  

 til lov om social service, har ret til tilbud om aktivering efter samme  

 regler som øvrige kontanthjælpsmodtagere.
Deltagelse i et af boformen særligt  

 tilrettelagt beskæftigelsesforløb, fx værkstedsarbejde, beskæftigelse i  

 boformens interne drift, undervisning eller tilbud af  

 livskvalitetsforbedrende karakter, kan efter aftale med kommunen godkendes  

 som tilbud, som træder i stedet for tilbud om aktivering efter dette forslag.  

 De personer, der modtager kontanthjælp og ikke er omfattet af  

 aktiveringsbestemmelserne, modtager under beskæftigelse i et af boformen  

 tilrettelagt forløb en arbejdsdusør, der fradrages i kontanthjælpen efter  

 reglerne i forslagets § 30, jf. dog § 31. Det vil sige, at de bliver omfattet  

 af forslagets regler om 10 kr.'s fradrag.
Samtidig bortfalder den nuværende  

 adgang efter bekendtgørelse nr. 995 af 8. december 1994 til at tjene op til  

 det dobbelte af det fastsatte lommepengebeløb, uden at der sker fradrag i  

 kontanthjælpen.
Der er med reglen i stk. 1 sammenholdt med forslagets § 20 tale om en  

 udvidelse af målgruppen for aktiveringsindsatsen.
For kontanthjælpsmodtagere  

 under 25 år er det efter de nuværende regler i aktiveringsloven en betingelse  

 for retten og pligten til at få et aktiveringstilbud, at kontanthjælpen  

 udbetales alene på grund af modtagerens ledighed.
Denne begrænsning af  

 målgruppen foreslås nu ophævet, således at de unge under 25 år - på samme  

 måde som det gælder for personer over 25 år - er omfattet af  

 aktiveringspligten og -retten, uanset om udbetalingen af hjælpen alene  

 skyldes ledighed, eller der foreligger sociale problemer udover ledigheden.
Aktiveringen overfor den gruppe af kontanthjælpsmodtagere, der har  

 omfattende sociale problemer udover selve ledigheden, skal ses som en indsats  

 blandt flere andre, der kan bidrage til at forbedre en persons samlede  

 livssituation evt. således, at der samtidig lægges vægt på aktiviteter mv.,  

 der på lidt længere sigt kan øge personens chancer på arbejdsmarkedet.
Det  

 kan bl.a. være tilfældet for personer med sindslidelser eller andre psykiske  

 problemer.
Det kan også være misbrugere af forskellige stoffer og alkohol.  

 For disse grupper bør sigtet i første omgang være at støtte vedkommende med  

 hensyn til behandlingstilbud, jf. også reglerne om rådgivning efter forslaget  

 til lov om social service.
Parallelt med eller i forlængelse af denne indsats  

 bør der findes andre former for aktiveringsindsats i samarbejde med personen  

 evt. i projekter o.lign., hvor man modtager personer med tilsvarende  

 problemer.
Det er i stk. 2 fastsat, hvilke former for aktiveringstilbud  

 kommunen kan give.
Der er bortset fra tilbud om at deltage i et vejlednings-  

 og introduktionsprogram tale om at videreføre de nuværende former for  

 aktiveringstilbud efter reglerne i aktiveringslovens §§ 4-8, dvs. jobtræning  

 med løntilskud, individuel jobtræning, særligt tilrettelagte  

 uddannelsesaktiviteter, særligt tilrettelagte aktiverende forløb samt  

 deltagelse i ordninger om jobrotation.
Desuden kan en person efter eget ønske  

 og med kommunens godkendelse deltage i aktivering i form af frivillige og  

 ulønnede aktiviteter samt i voksen- og efteruddannelsesforløb.
Som følge af henvisningen til reglerne om jobtræning og individuel  

 jobtræning i lov om en aktiv arbejdsmarkedspolitik er det som hidtil en  

 betingelse for etablering af jobtræning med løntilskud, at ansættelsen skal  

 medføre en nettoudvidelse af antallet af ansatte, dvs. en merbeskæftigelse i  

 forhold til virksomhedens normale beskæftigelse.
Virksomheden og de ansatte  

 skal i fællesskab tage stilling til, om betingelsen om merbeskæftigelse er  

 opfyldt.
Tilsvarende er det, for så vidt angår individuel jobtræning, på samme måde  

 som efter de gældende regler en betingelse, at arbejdet i den individuelle  

 jobtræning kun må omfatte arbejde, der ellers ikke ville blive udført som  

 almindeligt lønnet arbejde.
Denne betingelse anses for opfyldt, når der er  

 tale om en helt ny opgave eller helt ny arbejdsplads, eller når der hos  

 offentlige arbejdsgivere er tale om en væsentlig tidsmæssig fremrykning i  

 forhold til vedtagne budgetter.
Arbejdsgiveren skal forud for ansættelsen  

 inddrage repræsentanter for de ansatte i vurderingen af, om betingelsen er  

 opfyldt.
Det foreslås at omlægge og forbedre reglerne om vejlednings- og  

 introduktionsprogrammet, bl.a. som led i en styrkelse af vejledningsindsatsen  

 overfor modtagerne.
Programmet skal i modsætning til i dag ikke være  

 forbeholdt personer under 25 år, men skal efter forslaget være et tilbud til  

 alle uanset alder.
Endvidere foreslås det at integrere programmet som en del  

 af den almindelige aktiveringsindsats, således at programmet får karakter af  

 et egentligt aktiveringstilbud, der kan kombineres med lovforslagets øvrige  

 former for tilbud.
For at øge fleksibiliteten af vejlednings- og  

 introduktionsprogrammet foreslås det at ændre programmets maksimale varighed  

 på 6 uger til en regel om, at programmet skal være kortvarigt.
Som noget nyt er der som følge af klagereglerne i forslaget til lov om  

 retssikkerhed og administration på det sociale område skabt mulighed for, at  

 en person kan klage til det sociale nævn over et aktiveringstilbuds  

 rimelighed.
Det vil således ikke længere være nødvendigt for en person at  

 skulle frasige sig sit forsørgelsesgrundlag for at få prøvet rimeligheden af  

 et tilbud om aktivering.
Bemyndigelsesreglen i stk. 3 svarer til reglen i aktiveringslovens  

 § 6, stk. 2. Der er i Socialministeriets bekendtgørelse nr. 57 af 6. februar  

 1996 fastsat regler om, hvilke uddannelsesaktiviteter der kan tilbydes som  

 led i aktivering.
Stk. 3 skal i øvrigt ses i sammenhæng med forslagets § 12,  

 stk. 1, hvorefter socialministeren fastsætter regler om, hvilke  

 uddannelsesaktiviteter en person, der modtager hjælp, kan deltage i.
 Stk. 4 viderefører den gældende hensigtserklæring i  

 aktiveringslovens § 2, stk. 2, hvorefter kommunen så vidt muligt skal give  

 flere tilbud at vælge imellem, når den giver tilbud om aktivering.  

 Erfaringerne fra kommuner med gode resultater med aktivering viser i øvrigt,  

 at det har stor betydning, at kommunen har et varieret udbud af forskellige  

 aktiveringstilbud at vælge imellem.
Der henvises i den forbindelse til, at der i forslaget til lov om  

 retssikkerhed og administration på det sociale område foreslås en udvidelse  

 af koordinationsudvalgenes opgaver.
Udvalgene skal som noget nyt bl.a.  

 beskæftige sig med, hvorledes kommunens tilbud om aktivering kan indrettes,  

 så de stemmer overens med de aktiveredes meget forskellige behov.
 Til § 17 § 17 svarer med redaktionelle ændringer til  

 aktiveringslovens § 4, stk. 1, 2. pkt, samt § 11, sidste pkt.
 Efter stk. 1 , kan kommunen ikke - som det 1. aktiveringstilbud -  

 tilbyde jobtræning til personer under 25 år, som modtager hjælp, fordi de har  

 afvist et tilbud om uddannelse efter § 32 a i lov om en aktiv  

 arbejdsmarkedspolitik.
 Af stk. 2 fremgår, at dette - som hidtil - ikke gælder for dem, som  

 har gennemført et tilbud om aktivering og som efter forslagets § 24 skal have  

 et nyt tilbud om aktivering.
 Til § 18 Bestemmelsen om fastsættelse af arbejdstiden og om  

 arbejdsvilkårene i øvrigt i jobtræning og i individuel jobtræning er -  

 bortset fra redaktionelle ændringer - identisk med aktiveringslovens § 4,  

 stk. 2-4, og § 5, stk. 2-4.
Dog er det som noget nyt fastsat i stk. 2 , at personer i  

 individuel jobtræning ikke er omfattet af lov om dagpenge ved sygdom eller  

 fødsel.
Dette svarer til den nuværende retstilstand på området.
Det er  

 således i Socialministeriets vejledning af 28. februar 1996 om  

 aktiveringsloven anført, at de almindelige regler i sygedagpengeloven alene  

 finder anvendelse for personer beskæftiget i jobtræning, hvorimod personer  

 beskæftiget i individuel jobtræning i tilfælde af sygdom eller barsel vil  

 kunne få kontanthjælp.
 Til § 19 Reglen om aktiveringstilbud i form af deltagelse i  

 voksen- og efteruddannelsesforløb til personer over 25 år svarer med  

 redaktionelle ændringer til aktiveringslovens § 8, stk. 2.
 Det skal som hidtil være en betingelse for at deltage, at voksen- og  

 efteruddannelsesforløbet indgår i en skriftlig plan, uanset at kommunens  

 pligt til i alle tilfælde at udarbejde en sådan plan for personer over 25 år  

 foreslås afskaffet, jf. bemærkningerne til forslagets § 9.
 Til § 20 I §§ 20 og 21 fastsættes de regler, der gælder for et  

 aktiveringstilbuds omfang (ugentligt timetal) og varighed samt tidspunktet  

 for, hvornår tilbudet senest skal foreligge (visitationsperioden).
 Der er i det væsentlige tale om en videreførsel af de nuværende regler i  

 aktiveringslovens §§ 9, 10 og 13. Dog foreslås der enkelte ændringer som  

 følge af nye regler om indtægtsfradrag (§ 31), ligesom reglerne foreslås  

 udbygget for den gruppe af unge under 25 år, der ikke hidtil har været  

 omfattet af ret og pligt til aktiveringstilbud, dvs. unge personer med  

 problemer udover ledighed.
 Reglerne om tilbudenes omfang, varighed og længden af visitationsperioden  

 foreslås som hidtil at være forskellige for personer under 25 år og personer,  

 der er fyldt 25 år.
 For personer under 25 år foreslås det i stk. 1 , at kommunen  

 altid skal give et aktiveringstilbud senest efter en sammenhængende periode  

 med 13 ugers hjælp (svarende til aktiveringslovens visitationsperiode på 13  

 uger).
Efter den nuværende bestemmelse i aktiveringslovens § 9, stk. 3, har  

 kommunen mulighed for at forlænge visitationsperioden til 12 måneder for en  

 person under 25 år, der varetager forsørgelsen af et barn, når hensynet til  

 barnets forhold og personens uddannelses- og beskæftigelsesmæssige situation  

 taler for det.
Denne regel foreslås ikke videreført, da det af  

 forenklingsmæssige grunde anses for væsentligt at tilrettelægge en ordning,  

 hvor længden af visitationsperioden ligger fast, dvs. altid er på 13 uger.
En  

 person vil fortsat ikke have pligt til at deltage i et aktiveringstilbud,  

 hvis den pågældende står uden pasningsmulighed til sit barn, og kommunen ikke  

 kan anvise en pasningsordning, jf. forslagets § 13, stk. 3, nr. 3.
 Ret til fravær ved graviditet og fødsel i medfør af lov om ligebehandling  

 fritager ligeledes for at deltage i aktiveringstilbud, jf. forslagets § 13,  

 stk. 3, nr. 2.
 Aktiveringstilbudets omfang - dvs. antallet af aktiveringstimer pr. uge -  

 foreslås at være afhængig af, om årsagen til udbetaling af hjælp alene er  

 ledighed, eller om modtageren af hjælpen har sociale problemer udover den  

 manglende beskæftigelse.
For de personer under 25 år, der alene har ledighed som problem,  

 foreslås det i stk. 2 , at man viderefører de nuværende regler i  

 aktiveringsloven om aktiveringstilbudets varighed.
Således at der lægges vægt  

 på den aktiveredes uddannelsesmæssige baggrund.
Det betyder, at et  

 aktiveringstilbud som hidtil skal være på 18 måneder for personer, der ikke  

 har en erhvervskompetencegivende uddannelse, hvorimod personer, som har  

 gennemført en sådan uddannelse, skal have et tilbud af 6 måneders varighed.
For personer, der alene har ledighed som problem, stilles der i dag krav  

 om, at aktiveringstilbudet altid skal være på mindst 30 timer om ugen.
Med  

 dette mindstekrav er det imidlertid ikke muligt for kommunen at give  

 aktiveringstilbud med et lavere timetal i de situationer, hvor personen har  

 et ustøttet deltidsarbejde.
Der foreslås derfor i stk. 3 indført en ny  

 ordning, hvor aktiveringstilbudets ugentlige timetal sættes i relation til  

 det samlede omfang af aktivering og ustøttet arbejde.
Forslaget indebærer  

 herefter krav om, at aktiveringstilbudet sammen med evt. ustøttet  

 deltidsarbejde skal være på mindst 30 timer om ugen.
Til en person med fx 10  

 timers ugentlig ustøttet arbejde vil kommunen således skulle give et  

 aktiveringstilbud med mindst 20 timer om ugen.
 For personer under 25 år med problemer udover ledigheden er det  

 ikke hensigtsmæssigt at have et lovbestemt krav om et mindstetimetal pr. uge.  

 Det foreslås derfor i stk. 4 , at kommunen for denne gruppe skal have  

 adgang til at fastsætte det ugentlige timetal i tilbudet ud fra en vurdering  

 af den aktiveredes behov og forudsætninger.
 For den gruppe af unge under 25 år, der har sociale problemer udover  

 ledigheden, foreslås det derudover i stk. 4, at aktiveringstilbudets varighed  

 fastsættes til 18 måneder, dvs. et tilbud af samme varighed som til unge uden  

 en erhvervskompetencegivende uddannelse.
 Til § 21 For personer, der er fyldt 25 år, foreslås en  

 uændret videreførsel af reglerne i aktiveringslovens § 13. Det vil sige, at  

 kommunen skal give et aktiveringstilbud senest efter en periode med 12  

 måneders hjælp, og at det er kommunen, som fastlægger det ugentlige timetal  

 og varigheden af tilbudet.
 Til § 22 En person, hvis ægtefælle er berettiget til hjælp efter  

 forslagets § 11, og som udelukkende har arbejdet i hjemmet, kan efter  

 forslagets § 13, stk. 5, vælge ikke at udnytte sine arbejdsmuligheder efter §  

 13, stk. 1 og 2. Hvis personen vælger denne ordning, får ægtefællen udbetalt  

 en lavere hjælp.
 Den hjemmearbejdende kan dog efter forslagets § 22 ansøge kommunen om at  

 få et tilbud om aktivering efter reglerne i §§ 20 og 21.
 Det indebærer:
- at kommunen har pligt til at give den pågældende et tilbud om aktivering  

 inden for de frister, der er nævnt i §§ 20 og 21, - at den pågældende skal udnytte sine arbejdsmuligheder efter reglen i §  

 13, stk. 1 og 2, og - at hjælpen beregnes efter de almindelige regler, jf. §§ 26 og 34.
 Hjælpen beregnes efter de almindelige regler fra den 1. i måneden efter,  

 at den hidtil hjemmearbejdende meddeler kommunen, at pågældende ønsker at  

 udnytte sine arbejdsmuligheder efter reglerne i forslagets § 13, stk. 1 og 2.  

 Dette er beskrevet i forslagets § 26, stk. 3.
 Kommunen skal inden for fristerne i forslagets §§ 20 og 21 give den hidtil  

 hjemmearbejdende et tilbud om aktivering, men det afskærer ikke kommunen fra  

 at give et tilbud om aktivering på et tidligere tidspunkt.
Til § 23 Stk. 1 svarer med redaktionelle ændringer til  

 reglen i aktiveringslovens § 2, stk. 3, hvorefter den aktiverede har ret til  

 en aktiveringsfri periode på 1 måned årligt.
Den samlede varighed af tilbudet  

 må således ikke overstige 11 måneder inden for de seneste 12 måneder.
Friperioden er ikke en del af aktiveringstilbudet, og den indlagte  

 friperiode skal således ikke tælles med ved opgørelsen af den fastlagte  

 aktiveringsperiode.
Det er endvidere direkte nævnt i bestemmelsen, at retten  

 til en friperiode ikke omfatter personer i jobtræning med løntilskud, idet  

 disse personer under aktiveringen er omfattet af ferieloven.
 Som noget nyt er det i stk. 2 fastsat, at i friperioden er den  

 aktiverede ikke omfattet af pligten til at udnytte sine arbejdsmuligheder  

 efter forslagets § 13, stk. 1 og 2. Det betyder, at den pågældende kan holde  

 fri i den periode.
 Til § 24 Bestemmelsen om ret til et fornyet aktiveringstilbud er  

 med enkelte redaktionelle ændringer identisk med aktiveringslovens § 11.  

 Personer under 25 år skal således fortsat have et nyt aktiveringstilbud, når  

 de efter afslutningen af et gennemført tilbud har modtaget hjælp i en  

 sammenhængende periode på 3 måneder.
Til § 25 Hjælp til forsørgelse beregnes som et månedligt beløb,  

 som er ens uanset, om man er i aktivering eller ikke.
For så vidt angår de  

 særlige ydelser, der udbetales under aktivering, henvises til forslagets §§  

 35-38.
 § 25 afløser bistandslovens § 37. Ændringer i forhold til tidligere vil  

 blive nævnt særskilt nedenfor.
 Hjælpen er beregnet til at dække udgifter til mad, tøj, faste udgifter,  

 herunder til bolig, samt eventuelle udgifter til børn.
 Satsen for hjælpen er pr. 1. januar 1997:
1) 9.100 kr. for personer, der er fyldt 25 år, og har forsørgelsespligt  

 over for børn, 2) 6.825 kr. for andre personer, der er fyldt 25 år, 3) 4.384 kr. for personer under 25 år, der ikke bor hos en eller begge  

 forældre, og 4) 2.144 kr. for personer under 25 år, som bor hos en eller begge  

 forældre.
Det er den privatretlige forsørgelsespligt over for et barn efter lov om  

 børns retsstilling (børneloven), som er afgørende for, om man har  

 forsørgelsespligt over for et barn.
For personer, der kun har børn i  

 udlandet, gælder der særlige regler, jf. stk. 5.
Satserne for personer over 25 år er i forhold til bistandslovens § 37  

 ændret fra procentsatser til beløb.
Regulering af beløbene fremgår af  

 forslagets § 107.
Personer under 25 år er berettiget til 4.384 kr. eller 2.144 kr. afhængig  

 af, om de bor eller ikke bor hos en/begge forældre.
Det er en konkret  

 vurdering, om en person kan anses for at bo hos sin/sine forældre.
Kommunen  

 kan ved denne vurdering tage udgangspunkt i, hvornår en person anses for  

 hjemme- eller udeboende efter reglerne om Statens Uddannelsesstøtte.
Efter  

 disse regler bor man hos sin/sine forældre, hvis man i folkeregistret står  

 tilmeldt hos den ene eller begge forældre, eller man rent faktisk bor hos  

 forældrene.
En person, som i folkeregistret står tilmeldt en adresse  

 forskellig fra begge forældre, og som ikke - udover ferier og søn- og  

 helligdage - jævnligt bor hos forældrene, er udeboende.
 I stk. 2 og 3 fastsættes reglerne for, hvornår en person under 25  

 år er berettiget til satserne for personer over 25 år.
 1. En person under 25 år, som forsørger eget barn i hjemmet, er berettiget  

 til 9.100 kr.
Hvis barnet bor hos vedkommende hele tiden, så forsørger den pågældende  

 barnet i hjemmet.
Hvis barnet ikke bor hos den pågældende hele tiden,  

 afhænger det af en konkret vurdering i det enkelte tilfælde, om man kan anses  

 for at forsørge barnet i hjemmet.
I denne vurdering skal man se på, hvor  

 meget barnet opholder sig hos den pågældende.
Hvis barnet bor lige meget hos  

 begge forældre, svarer det til, at begge forældre forsørger eget barn i  

 hjemmet.
 Det betragtes desuden som forsørgelse af eget barn i hjemmet, hvis en  

 person under 25 år har eller får et barn anbragt uden for hjemmet, hvis  

 barnet ellers skulle have opholdt sig hos den pågældende.
2. En gravid kvinde under 25 år, som har passeret 12. svangerskabsuge, er  

 berettiget til 6.825 kr.
Fra barnets fødsel er kvinden berettiget til 9.100  

 kr., hvis hun forsørger barnet i hjemmet.
3. En person under 25 år er berettiget til 6.825 kr., hvis den pågældende  

 umiddelbart før den sociale begivenhed i en sammenhængende periode på 18  

 måneder ved ustøttet arbejde hver måned har haft indtægter, der overstiger  

 6.825 kr.
Det er kun indtægter fra arbejde, som medregnes.
Det vil sige, at  

 feriepenge medregnes.
Det betyder, at SU, andre uddannelsesgodtgørelser,  

 sygedagpenge, renteindtægter o.l. ikke medregnes.
Arbejdet er ustøttet, hvis  

 der ikke er ydet offentlig støtte til lønnen.
I modsætning til bistandslovens  

 § 37 foreslås det, at perioden med arbejdsindtægter skal ligge umiddelbart  

 før den ændring, der begrunder behov for hjælp.
 Hvis en person under 25 år ikke længere opfylder de særlige betingelser  

 for at få hjælp efter satserne for personer over 25 år, skal kommunen  

 nedsætte hjælpen til 4.384 kr. eller 2.144 kr. afhængigt af, om den  

 pågældende bor eller ikke bor hos sin/sine forældre.
Det indebærer, at en person under 25 år, som ikke længere forsørger eget  

 barn i hjemmet, alene vil være berettiget til 4.384 kr. eller 2.144 kr.,  

 medmindre barnet anbringes uden for hjemmet.
Hvis en gravid kvinde (over 18  

 år og) under 25 år ikke gennemfører graviditeten, vil hun derefter alene være  

 berettiget til 4.384 kr. eller 2.144 kr.
En person under 25 år, der er bidragspligtig og derfor ikke er berettiget  

 til hjælp som forsørger, får i stedet et månedligt tillæg efter stk. 4  

 , der svarer til det fastsatte bidrag, dog højst normalbidraget.
Det er  

 præciseret, at tillægget benyttes til afdrag på bidragsgælden, hvis bidraget  

 er forskudsvis udlagt af det offentlige (kommunen) på det tidspunkt, hvor man  

 modtager hjælp.
Hjælpen incl. tillæg kan som noget nyt højst svare til 9.100  

 kr. pr. måned.
Stk. 5 fastlægger, at en person, der alene har forsørgelsespligt  

 over for børn, der opholder sig i udlandet, kun kan få 9.100 kr., hvis den  

 pågældende kan dokumentere denne forsørgelsespligt, og at vedkommende rent  

 faktisk opfylder forpligtelsen.
Det er en ændring i forhold til gældende  

 praksis, hvor modtageren alene skal dokumentere, at den pågældende har  

 forsørgelsespligt over for et eller flere børn under 18 år.
 Til § 26 Hjælpen til ægtepar beregnes som summen af de beløb, som  

 hver af ægtefællerne er berettiget til efter § 25.
Stk. 2 viderefører med sproglige ændringer bistandslovens § 37,  

 stk. 3. Hvis kun en af ægtefællerne er berettiget til hjælp efter § 11 (dvs.  

 kun den ene har været ude for ændringer i sine forhold), og den anden  

 ægtefælle modtager en offentlig forsørgelsesydelse, beregnes der ikke hjælp  

 til denne ægtefælle.
Det betyder, at der kun udmåles hjælp til den ægtefælle,  

 der er berettiget til hjælp (kombinationsægtepar).
 En offentlig forsørgelsesydelse er fx folkepension, førtidspension, SU,  

 orlovsydelser efter lov om orlov, efterløn, overgangsydelse og i modsætning  

 til tidligere nu også igangsætningsydelse efter kapitel 5 og den særlige  

 hjælp til asylsøgere efter forslagets § 28.
 Kommunen skal som noget nyt ikke beregne hjælp til den ægtefælle, som er  

 under uddannelse, selvom den pågældende har opbrugt sin SU eller af formelle  

 grunde ikke kan få SU, jf. bemærkningerne til forslagets § 12.
Hvis den ægtefælle, der modtager en offentlig forsørgelsesydelse, selv har  

 været ude for ændringer i sine forhold, beregnes der hjælp til begge  

 ægtefæller.
Dette vil være tilfældet, hvis den pågældende modtager fx  

 arbejdsløshedsdagpenge, revalideringsydelse eller sygedagpenge.
I stk. 3 foreslås en særlig sats for ægtepar, hvor den hidtil  

 hjemmearbejdende har valgt ikke at udnytte sine arbejdsmuligheder, jf.  

 forslagets § 13, stk. 5, og bemærkningerne hertil.
Efter forslaget vil der i  

 disse tilfælde blive afsat 2.144 kr. til denne ægtefælles forsørgelse.  

 Hjælpen til den ægtefælle, der har været ude for ændringer i sine forhold,  

 beregnes på sædvanlig vis efter satserne i § 25. Det beløb, der afsættes til  

 den hjemmearbejdende ægtefælles forsørgelse er uafhængig af øvrige forhold  

 som fx alder og børn, da hjælpen ydes som et tillæg til den ægtefælle, der  

 opfylder betingelserne for at få hjælp. Ægtefæller, der får hjælp efter denne  

 regel, kan ikke få særlig støtte efter § 34.
Ordningen er frivillig, og den hjemmearbejdende kan efter forslagets § 22  

 efter ansøgning blive omfattet af kommunens pligt til at give tilbud om  

 aktivering.
I så fald beregnes hjælpen til ægteparret efter de almindelige  

 regler i stk. 1, fra den 1. i måneden efter, at den hidtil hjemmearbejdende  

 har meddelt kommunen, at pågældende ønsker at udnytte sine arbejdsmuligheder  

 efter forslagets § 13, stk. 1 og 2.
 Til § 27 Som nævnt i de almindelige bemærkninger er der behov for  

 i visse særlige situationer at fravige de almindelige regler for beregningen  

 af hjælpen.
Den foreslåede bestemmelse vedrører personer, 1) der er fyldt 60 år, 2) som ikke kan få social pension på grund af betingelserne om optjening,  

 og 3) som ikke har forsørgelsespligt over for børn under 18 år.
Det drejer sig bl.a. om personer, der har fået ophold her i landet efter,  

 at de er fyldt 60 år som følge af reglerne om familiesammenføring.
De er på  

 grund af pensionslovens betingelser om optjening (kravet om en vis bopælstid  

 her i landet i tiden før det fyldte 67. år) afskåret fra at få pension,  

 herunder folkepension.
Som følge af reglerne i udlændingeloven kan - og i visse tilfælde skal -  

 opholdstilladelsen betinges af, at den herboende påtager sig - og  

 dokumenterer at være i stand til - at forsørge sine forældre.
Kravet om  

 garantierklæring i disse sager betyder, at det normalt ikke bliver aktuelt at  

 yde hjælp, fordi forsørgelsen påhviler de herboende børn i medfør af  

 garantierklæringen.
I visse tilfælde opstår der - trods garantierklæringen - alligevel behov  

 for økonomisk hjælp til hel eller delvis dækning af den familiesammenførtes  

 forsørgelsesbehov.
Det kan fx være, fordi garantens forhold på grund af  

 arbejdsløshed ændrer sig således, at vedkommende ikke kan opfylde  

 garantierklæringen.
Det kan imidlertid også være, fordi  

 udlændingemyndighederne har besluttet at give tilladelse til  

 familiesammenføringen, selv om garanten ikke har økonomisk mulighed for at  

 forsørge den familiesammenførte.
 Viser det sig derfor, at kommunen efter familiesammenføringen af  

 forældrene må give hjælp til forældrene, foreslås det, at hjælpen ikke kan  

 overstige, hvad en gift folkepensionist uden andre indtægter får i pension  

 (pr. 1. januar 1997 er beløbet 5.484 kr.).
 Da de pågældende ikke har adgang til boligydelse, fordi de ikke er  

 pensionister, foreslås det, at der udover hjælpen efter § 27 skal være  

 mulighed for særlig støtte til boligudgifter efter § 34.
 Hvis den pågældende har forsørgelsespligt over for børn under 18 år gælder  

 de almindelige regler efter forslagets § 25.
Som følge af reglerne i udlændingeloven har familiesammenførte forældre  

 over 60 år ikke mulighed for at få arbejdstilladelse.
Den manglende  

 arbejdstilladelse er således ikke til hinder for hjælp, men de øvrige  

 betingelser med hensyn til ændringer, formue mv. skal være opfyldt.
 Vedrørende indberetning med henblik på hjemsendelse, hvis hjælpen til  

 forsørgelse skønnes at blive vedvarende, henvises til bemærkningerne til § 3.
Til § 28 Udlændinge, der søger asyl (og dermed har et såkaldt  

 processuelt ophold), vil som hovedregel få udgifterne til underhold dækket  

 efter udlændingeloven.
Hvis de imidlertid gifter sig, inden der er truffet  

 afgørelse om retten til opholdstilladelse, kan der efter  

 udlændingemyndighedernes praksis ikke længere ydes hjælp til deres underhold  

 efter udlændingeloven, fordi den herboende ægtefælle ved ægteskabet får  

 forsørgelsespligt over for asylsøgeren.
Denne har i kraft af udlændingeloven  

 stadig ret til at opholde sig her i landet, indtil sagen er afgjort.
Hvis den  

 herboende ægtefælle ikke har kunnet opfylde sin forsørgelsespligt, har det  

 således efter de gældende regler været praksis, at det blev de sociale  

 myndigheder, der måtte yde hjælp efter bistandsloven, idet den pågældende  

 mistede sit hidtidige forsørgelsesgrundlag i forbindelse med ægteskabet.
Denne praksis har betydet, at asylsøgere på grund af ægteskabet er blevet  

 berettiget til ydelser, der ligger væsentligt over, hvad andre asylsøgere  

 får.
Derfor foreslås det i stk. 1 , at der kun undtagelsesvis kan ydes  

 hjælp til udlændinge, der har søgt asyl, men endnu ikke har fået afgjort  

 deres ansøgning om opholdstilladelse her i landet, forudsat at de efter  

 udlændingeloven har ret til at opholde sig her i landet, mens deres ansøgning  

 behandles.
 Det er efter stk. 2 en betingelse for hjælpen, at det ikke påhviler  

 udlændingemyndighederne at afholde udgifterne til forsørgelsen efter reglerne  

 i udlændingeloven.
 Det foreslås derudover i stk. 2, at hjælpen normalt højst kan udgøre det  

 beløb, der efter udlændingeloven kunne have været udbetalt til udlændingen.  

 Derved undgår man, at de bliver væsentlig bedre stillet end andre asylsøgere  

 i økonomisk henseende på grund af ægteskabet.
 Da der på grund af den lave ydelse kan blive behov for særskilt hjælp til  

 andre udgifter, fx husleje, foreslås en bemyndigelse for socialministeren til  

 at fastsætte regler herom.
 En konsekvens af den foreslåede regel vil være, at et sådant ægtepar kan  

 henføres til kombinationsægteparrene, dvs. hjælpen til den anden ægtefælle  

 beregnes som til en enlig efter forslagets § 26, stk. 2.
Som følge af reglerne i udlændingeloven har personer, der endnu ikke har  

 fået opholdstilladelse, ikke mulighed for at få arbejdstilladelse.
Den  

 manglende arbejdstilladelse er således ikke til hinder for hjælp, men de  

 øvrige betingelser med hensyn til ændringer, formue mv. skal være opfyldt,  

 før der kan ydes hjælp.
 Der kan efter forslagets § 34, stk. 3, ikke ydes særlig støtte til  

 personer, der får hjælp efter forslagets § 28.
Til § 29 Forslaget viderefører de gældende regler i bistandslovens  

 § 37, stk. 6, hvorefter socialministeren kan fastsætte regler for hjælp til  

 nærmere angivne persongrupper.
I forhold til de gældende regler er  

 personkredsen for bemyndigelsen indsnævret, bl.a. fordi de traditionelle  

 institutionstyper med dertil hørende naturalforsørgelse forsvinder.
I stedet  

 modtager beboerne pension eller almindelig kontanthjælp, som de bruger til at  

 betale for kost og logi mv.
 For at undgå dobbeltforsørgelsessituationer foreslås det dog i nr.  

 1 at opretholde en bemyndigelse til at fastsætte særlige regler for  

 personer, hvis forsørgelse helt eller delvis dækkes af det offentlige.
Bemyndigelsen i nr. 2 vedrørende personer, der er  

 varetægtsfængslede, afsoner straf eller er idømt andre retsfølger af  

 strafbare handlinger, er en videreførsel af de gældende regler, idet det dog  

 er tydeliggjort, at det er selve afsoningen/hensættelsen i  

 varetægt/idømmelsen af andre retsfølger, der er afgørende for, om en person  

 er omfattet af bestemmelsen.
Det er efter forslaget uden betydning, i hvilken  

 institutionstype eller boform afsoningen foregår.
Det samme gælder ved  

 varetægt og idømmelsen af andre retsfølger.
Bemyndigelsen vedrørende civile værnepligtige er udeladt.
I det omfang der  

 foreligger dobbeltforsørgelse, vil de være omfattet af nr. 1.
Til § 30 Efter bistandslovens § 38, stk. 1, 1. pkt., skal  

 ansøgerens og ægtefællens indtægter som hovedregel fratrækkes krone for krone  

 i den beregnede kontanthjælp.
Det er en konsekvens af, at loven skal fungere  

 som det underste sikkerhedsnet, og at alle andre muligheder incl. ens egne og  

 ægtefællens indtægter skal anvendes, før det offentlige træder til med hjælp.  

 Dette princip videreføres i stk. 1 , dog med visse modifikationer, som  

 vil blive omtalt nedenfor i bemærkningerne til § 31.
 Da hjælpen efter forslagets § 25 som hidtil er skattepligtig, skal  

 indtægter trækkes fra, uanset hvordan de behandles skattemæssigt.  

 Lønindtægter trækkes først fra efter, at indtægten er reduceret med udgiften  

 til arbejdsmarkedsbidrag, ATP-bidrag og eventuelle kollektive pensionsbidrag.  

 Det vil sige, at det er den skattepligtige personlige indkomst, som trækkes  

 fra.
 Hvis kun en af ægtefællerne er berettiget til hjælp efter forslagets § 11,  

 fordi det kun er denne person, der har været ude for ændringer i sine  

 forhold, og den anden ægtefælle modtager en offentlig forsørgelsesydelse,  

 beregnes der efter forslagets § 26, stk. 2, ikke hjælp til den ægtefælle, der  

 modtager en offentlig forsørgelsesydelse (kombinationsægtepar).
 I stk. 2 foreslås, at når hjælpen til en person beregnes efter  

 forslagets § 26, stk. 2, trækkes den anden ægtefælles indtægter først fra i  

 hjælpen, når indtægterne overstiger:
1) 9.100 kr., hvis den pågældende har forsørgelsespligt over for børn, 2) 6.825 kr., hvis den pågældende ikke har forsørgelsespligt over for  

 børn.
 Hvorvidt den pågældende er omfattet af nr. 1 eller 2 er dermed alene  

 afhængig af, om den pågældende har forsørgelsespligt over for børn eller  

 ikke.
 I dag skal kommunen efter bistandslovens § 38, stk. 3, foretage fradrag i  

 den kontanthjælpsberettigede ægtefælles hjælp, når den  

 ikke-kontanthjælpsberettigede ægtefælles indtægter overstiger, hvad den  

 pågældende selv ville have kunnet få i kontanthjælp.
 Ved kun at have to satser forenkles beregningen.
Til § 31 Princippet om krone for krone fradrag i bistandslovens §  

 38 gælder som udgangspunkt for alle indtægter, herunder også  

 arbejdsindtægter.
Det har imidlertid ført til, at det ud fra en kortsigtet  

 økonomisk betragtning ikke kan betale sig for en kontanthjælpsmodtager at  

 tage et deltidsarbejde, mens det kan betale sig at blive aktiveret.
Der er  

 dog undtagelser herfra.
De samlede virkninger i det nuværende system er  

 imidlertid vanskelige at overskue.
 Derfor foreslås der en ny ordning, som betyder, at der altid vil være en  

 ensartet virkning ved at tage et arbejde eller ved at blive aktiveret med  

 beskæftigelsestillæg.
 De gældende regler Inden den nye ordning uddybes, kan de nuværende  

 regler i bistandsloven og aktiveringsloven kort beskrives således:
 Hovedreglen er - som nævnt ovenfor - bistandslovens § 38, hvorefter  

 ansøgerens og ægtefællens indtægter fradrages i kontanthjælpen, før den  

 udbetales.
 I forbindelse med arbejdsindtægter ses dog bort fra følgende:
1) transportudgifter mv. (bistandslovens § 38, stk. 1, 2. pkt.) Inden indtægtsfradrag i kontanthjælpen fradrages de udgifter, der er  

 forbundet med indtægtens erhvervelse (nødvendige udgifter til  

 arbejdsredskaber og -beklædning samt transportudgifter).
Før kontanthjælpen blev skattepligtig var denne regel enkel i forhold til  

 krone til krone princippet.
Efter bruttoficeringen er den imidlertid blevet  

 kompliceret af, at de faktiske udgifter skal fradrages i en skattepligtig  

 indtægt, og at de faktiske transportudgifter sjældent svarer til det beløb,  

 der er fradragsberettiget i skatten.
Transportudgifter, der vedrører korte  

 afstande, er ikke fradragsberettiget i skatten, medens der for større  

 afstande beregnes et skattefradrag efter en kilometertakst, som ofte  

 overstiger de faktiske udgifter.
Der er således - efter bruttoficeringen -  

 situationer, hvor man reelt sætter penge til ved at være i delvis arbejde.
2) 2.000 kr.'s fradraget (bistandslovens § 38, stk. 4) I 1987 blev det særlige 2.000 kr.'s-fradrag indført.
Hensigten var at give  

 en kontanthjælpsmodtager et incitament til at komme ud af sin fastlåste  

 situation ved at tage småjobs, men uden at man permanent skulle kunne  

 indrette sig med en kombination af kontanthjælp og småjobs.
Efter bistandslovens § 38, stk. 4, kan personer, der har modtaget  

 kontanthjælp i en sammenhængende periode på minimum 3 måneder, have  

 arbejdsindtægter på op til 2.000 kr. pr. måned, uden at der sker fradrag i  

 kontanthjælpen.
Der skal være tale om indtægter fra et almindeligt ustøttet  

 arbejde.
Ordningen er begrænset til en sammenhængende periode på 6 måneder,  

 og den kan kun bruges en gang i et kontanthjælpsforløb.
 Kontanthjælpsudvalget har i sin 1. rapport fra september måned 1994  

 udtalt:
»Reglen er tænkt som et incitament til, at kontanthjælpsmodtagere kan  

 forsøge at genvinde fodfæstet på arbejdsmarkedet - måske i første omgang ved  

 arbejde af begrænset eller evt. uregelmæssigt omfang.
En undersøgelse, der  

 blev foretaget i juli 1991, viste imidlertid, at reglen kun i meget begrænset  

 omfang havde den tilsigtede virkning.
Langt de fleste af dem, der nød godt af  

 reglen, var kontanthjælpsmodtagere, der i forvejen havde mindre  

 arbejdsindtægter, og som så fik fradraget på 2.000 kr. i den  

 6-månedersperiode, reglen omfatter.« Under aktivering efter aktiveringsloven er der særlige regler for  

 beregning af hjælpen:
1) aktiveringsydelsen (§ 15, stk. 1 og 4) Personer over 25 år får under individuel jobtræning en aktiveringsydelse,  

 der svarer til kontanthjælpen.
Unge under 25 år får en tilsvarende ydelse,  

 som dog benævnes oplæringsydelse.
Aktiverings-/oplæringsydelsen skal mindst udgøre et beløb, der svarer til  

 satsen for unge udeboende under 25 år.
Dette betyder reelt en mindsteløn  

 under aktivering.
Aktiveringsydelsen i sig selv betyder derfor en højere  

 indtægt end kontanthjælpen for unge hjemmeboende og for personer, der får en  

 lav kontanthjælp pga. reglerne om fradrag for indtægter.
Det sidste vil  

 typisk gælde for den ene ægtefælle, når den anden ægtefælle har en relativ  

 høj indkomst.
2) beskæftigelsestillæg (§ 15, stk. 2, 1. pkt.) Ved aktivering i form af individuel jobtræning ydes udover  

 aktiverings-/oplæringsydelsen et beskæftigelsestillæg på 15,41 kr. pr. time  

 for personer over 25 år og på 8,22 kr. pr. time for personer under 25 år.
3) loftet for aktiveringsydelsen og beskæftigelsestillægget (§ 15, stk. 2,  

 2. og 3. pkt.) Den såkaldte timeloftsregel regulerer størrelsen af den ydelse, der  

 maksimalt kan udbetales pr. time ved aktivering i individuel jobtræning.  

 Loftet på oprindelig 65,80 kr. pr. time blev indført for at sikre, at ydelsen  

 i individuel jobtræning ikke kan være højere end ydelsen i almindelig  

 jobtræning med en overenskomstmæssig timeløn på 70 kr. (eller 65,80 kr. efter  

 reduktion for arbejdsmarkedsbidraget).
Loftsreglen går ud på, at beskæftigelsestillægget lagt oven i den del af  

 aktiveringsydelsen, der svarer til § 37-kontanthjælpen, ikke samlet må give  

 et beløb på mere end i dag 67,59 kr. i timen.
For at foretage denne beregning  

 er det nødvendigt at omregne aktiveringsydelsen fra et månedsbeløb til et  

 timebeløb på grundlag af det månedlige antal aktiveringstimer.
Viser  

 beregningen, at loftet er overskredet, skal beskæftigelsestillægget enten  

 reduceres eller slet ikke udbetales.
Konstruktionen af loftsreglen betyder, at jo højere det beregnede  

 timebeløb for selve aktiveringsydelsen er, jo mindre »plads« er der  

 til beskæftigelsestillægget.
Ved fx aktivering med 30 timer pr. uge udløses  

 der således fuldt tillæg, når aktiveringsydelsen beregnes efter  

 udeboendesatsen eller ikke-forsørgersatsen, hvorimod der for aktiverede på  

 forsørgersatsen sker en reduktion af tillægget.
For personer over 25 år er der ikke krav om et ugentligt mindstetimetal i  

 aktiveringen.
Loftsreglen kan derfor have særlig betydning, i det omfang  

 kommunerne giver dem over 25 år tilbud med relativt få timer om ugen, fx med  

 20 timer eller derunder.
 Betydningen af loftsreglen skal dog ses i sammenhæng med godtgørelsen  

 efter aktiveringslovens § 20 på op til 1.000 kr. månedlig, der efter de  

 gældende regler kun kan ydes, når beskæftigelsestillægget ikke giver en  

 rimelig dækning af udgifterne ved at deltage i aktiveringen.
 Hvis der inden aktiveringen ydes særlig støtte efter bistandslovens § 37  

 a, ydes denne støtte også under aktivering som et skattefrit tillæg til  

 aktiveringsydelsen, der ikke er omfattet af det særlige timeloft på 67,59 kr.
 Ny ordning Formålet med den nye ordning er:
- at gøre regelsættet enklere ved at have færre regler og ved at mindske  

 behovet for dokumentation af udgifter til transport mv., - at sikre, at en person får lige så meget ud af at tage et almindeligt  

 ustøttet arbejde som at tage imod et tilbud om aktivering, og - at sikre, at ægtepar får en økonomisk fordel i de tilfælde, hvor den ene  

 aktiveres, mens den anden fortsat modtager hjælp.
På baggrund af aktiveringsreglerne er det ikke længere hensigtsmæssigt at  

 fastholde et strengt krone til krone fradrag i kontanthjælpen.
Der foreslås  

 derfor en ny model, hvor hovedprincippet er, at man i forhold til  

 kontanthjælpen (hjælpen efter forslagets § 25) altid får en  

 »gevinst« før skat på 10 kr. pr. arbejdstime, uanset om der er tale  

 om aktivering eller normalt arbejde.
Denne gevinst skal bl.a. gå til at dække  

 evt. omkostninger ved indtægtens erhvervelse, således at det særlige (og  

 upræcise) fradrag for transportudgifter mv. bortfalder.
For at gennemføre forslaget er det nødvendigt at registrere timetallet ved  

 ustøttet arbejde.
Det kan især være et problem ved selvstændig virksomhed,  

 hvor der dog også efter de gældende regler er vanskeligheder med at opgøre  

 indtægten.
Her må man benytte indtægtsoplysninger og en omregningsfaktor.
Der  

 foreslås derfor i stk. 2 en bemyndigelse for socialministeren til at  

 fastsætte regler herom.
For de kontanthjælpsmodtagere, der i dag får foretaget et krone til krone  

 fradrag i kontanthjælpen, vil ændringerne betyde en mindre gevinst (medmindre  

 de har ekstremt store transportudgifter). I de perioder, hvor en  

 kontanthjælpsmodtager er omfattet af det særlige 2.000 kr.'s fradrag, vil der  

 derimod være tale om et tab.
Til gengæld skulle forslaget gerne give et  

 større incitament til at søge mere varige former for arbejde, fordi der nu  

 ikke længere er tale om en tidsbegrænset ordning.
For de aktiverede vil modellen betyde en lille gevinst for dem under 25 år  

 og et tab for dem over 25 år, der ikke i dag støder mod loftet for  

 beskæftigelsestillægget.
Der vil være en gevinst for ægtepar, hvor den ene  

 aktiveres, mens den anden fortsat modtager kontanthjælp.
Der vil også være en  

 gevinst for det ægtepar, hvor den ene er i fuldtidsarbejde, og den anden får  

 kontanthjælp.
 De foreslåede ændringer vedrørende mindsteydelsen kan betyde et tab for de  

 omfattede, hvis kommunerne ikke tilbyder aktivering af et omfang, der på  

 månedsbasis svarer til ungesatsen for udeboende.
 Den nye ordning indebærer følgende:
Ensartet beskæftigelsestillæg Beskæftigelsestillægget under aktivering foreslås ændret til 10 kr. pr.  

 time for alle, uanset om de er over eller under 25 år (forslagets § 36, stk.  

 2).
Ensartet fradrag pr. arbejdstime Ved beregning af hjælp efter forslagets § 25 foreslås, at der - inden der  

 foretages fradrag for arbejdsindtægter - beregnes et fradrag på 10 kr. pr.  

 arbejdstime.
Dette fradrag, der kun kan foretages for op til 37 timer pr. uge  

 (160 timer pr. måned), beregnes uanset, om der er tale om normalt arbejde  

 eller aktivering (forslagets § 31, stk. 1).
 Samtidig bortfalder § 38 i bistandsloven om fradrag for udgifter i  

 forbindelse med indtægtens erhvervelse og 2.000 kr.'s-fradraget.
Afskaffelse af det særlige timeloft Når beskæftigelsestillægget sættes til 10 kr. pr. time, vil ingen, der er  

 aktiveret i 37 timer, støde mod det særlige timeloft på 67,59 kr.
Loftsreglen  

 vil således alene kunne komme i funktion, når kommunen vælger at give tilbud  

 om aktivering i begrænset omfang, og foreslås derfor afskaffet.
En  

 afskaffelse af loftet må formodes at have den afledte effekt, at en stigning  

 i antallet af sager med udbetaling af beskæftigelsestillægget vil blive  

 modsvaret af en nedgang i antallet af sager med § 20-godtgørelse, hvor denne  

 godtgørelse udbetales som kompensation for det bortfaldne  

 beskæftigelsestillæg.
 Systemet vil fremstå som mere konsekvent, hvis aktiverede på nedsat  

 timetal i stedet for en § 20-godtgørelse som andre automatisk får en  

 »gevinst« på 10 kr. pr. arbejdstime.
Ændring af kravet til aktiveringens ugentlige omfang til et krav til  

 det samlede omfang af aktivering og ustøttet arbejde Timekravet for aktiveringstilbud foreslås ændret, således at det i stedet  

 for at være minimum 30 og maksimum 37 timer pr. uge sættes i relation til den  

 samlede arbejdstid ved aktivering og ustøttet arbejde (forslagets § 20).
Ændring af mindsteydelse under aktivering fra et månedligt beløb til  

 en mindsteydelse pr. time Med en ændring af kravene til aktiveringens omfang vil det ikke være  

 rimeligt at opretholde den særlige bestemmelse om, at minimumsydelsen skal  

 være den månedlige kontanthjælpssats for unge udeboende.
I stedet foreslås  

 indført en mindstesats pr. time, der svarer til niveauet for den månedlige  

 sats for udeboende ved en beskæftigelse på 37 timer ugentligt (forslagets §  

 36, stk. 1). Hjælpen skal i øvrigt beregnes efter reglerne i forslagets § 25.
Beskæftigelsestillæggets/indtægtsfradragets størrelse Beskæftigelsestillægget og indtægtsfradraget foreslås nu sat til 10 kr.  

 pr. time (forslagets § 36, stk. 2, og § 31, stk. 1).
Eksempel på den nye ordning En person er forsørger og får 9.100  

 kr. pr. måned efter forslagets § 25 uden ret til særlig støtte efter § 34.  

 Trækprocenten er 45. Hun får et deltidsarbejde på 20 timer om ugen til en  

 timeløn på 85 kr.
Transportudgiften er 200 kr. pr. måned.
 På en måned har hun 87 arbejdstimer, hvilket giver en arbejdsindtægt på  

 7.395 kr.
 Hjælp efter § 25:
 Hun får således en ekstra bruttoindtægt ved at arbejde på 870 kr.
 Da der skal betales 45 pct. i skat af ekstraindtægten, bliver udbyttet  

 efter skat: 870 kr. - (870 kr.x0,45) = 478,50 kr., hvoraf hun selv skal  

 afholde transportudgiften på 200 kr., altså et nettoudbytte på 278,50 kr.
Til § 32 Reglen svarer til bistandslovens § 38, stk. 1, sidste  

 pkt., hvorefter feriegodtgørelse skal fradrages i hjælpen, når modtageren  

 holder ferie.
Fradraget kan kun svare til hjælpen for det antal dage, som  

 feriegodtgørelsen er beregnet til at dække, dvs. at hjælpen er suspenderet i  

 den periode, hvor modtageren holder ferie med feriegodtgørelse.
 Til § 33 Reglen svarer med visse ændringer til bistandslovens §  

 38, stk. 2, der fastlægger, hvilke indtægter der ikke fradrages i hjælpen.
 Som hidtil foretages der ikke fradrag i hjælpen for invaliditetsydelse og  

 invaliditetsbeløb efter lov om social pension, ydelser fra godkendte sociale  

 fonde, stiftelser mv., der er fritaget for beskatning hos modtageren, jf.  

 ligningslovens § 7, litra z, børns indtægter og vederlag som  

 valgtilforordnet.
 Det præciseres i overensstemmelse med langvarig praksis, at kommunen  

 fortsat skal se bort fra bistands- og plejetillæg efter lov om social pension  

 og godtgørelse, som udbetales under aktivering efter forslagets § 38. Det  

 præciseres desuden, at kommunen skal se bort fra såvel børns egne indtægter  

 som indtægter, der vedrører børn, fx børnefamilieydelse, børnebidrag mv.  

 Dette svarer også til praksis.
Der skal som tidligere ses bort fra værdien af kost mv. under midlertidig  

 indlæggelse på sygehuse og lignende behandlingsinstitutioner.
Begrundelsen  

 for denne regel er at undgå situationer med dobbeltforsørgelse.
Hvis  

 sygehusopholdet har varet mere end 3 måneder, kan kommunen dog foretage  

 fradrag i hjælpen svarende til den besparelse, der er en følge af  

 indlæggelsen.
I forhold til bistandslovens § 38, stk. 2, nr. 4, er adgangen  

 til at foretage fradrag fremrykket fra 6 til 3 måneder efter sygehusopholdets  

 start.
Formålet med reglen er alene at undgå dobbeltforsørgelse.
Derfor  

 findes det rimeligt at fremrykke tidspunktet for fradraget fra 6 til 3  

 måneder.
 Spørgsmålet om overskydende skat er omtalt under bemærkningerne til  

 forslagets § 14.
 Stk. 2 svarer til bistandslovens § 38, stk. 2, nr. 2, hvorefter  

 godtgørelse for varigt men og ikke-økonomisk skade, samt indtægter, der  

 hidrører herfra, ikke trækkes fra i hjælpen.
 Kommunen skal kun se bort fra disse indtægter, hvis ansøgeren kan  

 dokumentere, at indtægterne stammer fra sådanne godtgørelser for varigt men  

 og godtgørelser for ikke-økonomisk skade.
 Til § 34 Reglen svarer med enkelte ændringer til bistandslovens §  

 37 a om særlig støtte til personer, som har været ude for ændringer i deres  

 forhold, og som har høje boligudgifter eller stor forsørgerbyrde.
 Efter stk. 2 skal kommunen som hidtil undersøge, om der kan skaffes  

 ansøgeren en rimelig, billigere bolig, inden kommunen giver særlig støtte.
Som noget nyt er det i stk. 3 fastsat, hvem der i forhold til de  

 nye regler ikke kan få særlig støtte.
Det drejer sig om ægtepar, der er  

 omfattet af reglen i forslagets § 13, stk. 5, dvs. hvor den ene ægtefælle er  

 hjemmearbejdende, samt de personer, som får hjælp efter forslagets § 28, dvs.  

 udlændinge, der har søgt asyl, men endnu ikke fået afgjort deres ansøgning om  

 opholdstilladelse.
Der henvises til bemærkningerne til §§ 13 og 28. Derudover  

 nævnes i stk. 3 de personer, som i dag efter bekendtgørelsen om særlig støtte  

 efter bistandslovens § 37 a ikke kan få særlig støtte.
Det drejer sig om  

 personer under 25 år, som får hjælp efter ungesatserne (forslagets § 25, stk.  

 1, nr. 3 og 4), og personer der modtager orlovsydelse efter lov om orlov.
Den  

 sidste gruppe kan som hidtil ikke få supplerende hjælp efter forslagets § 25  

 til deres orlovsydelse, hvilket er uddybet i bemærkningerne til § 11.  

 Personer, der efter §§ 32 eller 34, stk. 2, i lov om aktiv  

 arbejdsmarkedspolitik har afstået fra tilbud efter denne lovs kapitel 5-10  

 eller § 28 i et år, er ikke længere nævnt, da disse regler er ophævet.
 Socialministeren er efter stk. 4 bemyndiget til at fastsætte regler  

 for beregningen af støtten efter stk. 1, herunder regler om begrænsningen af  

 støtten og som noget nyt fradrag for indtægter, hvilket vil blive omtalt  

 nærmere nedenfor.
Regler om beregning af den særlige støtte er i dag fastsat i  

 Socialministeriets bekendtgørelse nr. 160 af 13. marts 1995. Det fremgår  

 bl.a. af bekendtgørelsen, at den beregnede støtte sammen med ansøgerens  

 øvrige indtægter, herunder kontanthjælp efter bistandslovens § 37, ikke kan  

 overstige 90 pct. af ansøgerens hidtidige indtægter (efter skat). Det fremgår  

 desuden, at den samlede hjælp efter bistandslovens §§ 37 eller 37 a ikke kan  

 overstige højeste dagpengebeløb efter § 47 i lov om arbejdsløshedsforsikring  

 mv. (efter skat), når der er ydet hjælp i en sammenhængende periode på 12  

 måneder.
Det er hensigten at videreføre reglerne i bekendtgørelsen.
Den særlige støtte, der kan ydes efter § 34, er begrundet i, at hjælpen  

 efter forslagets § 25 ikke i alle tilfælde er tilstrækkelig til at sikre, at  

 personer med høje boligudgifter og stor forsørgerbyrde kan blive i deres  

 bolig, når de kommer ud for en ændring af deres forhold, der medfører, at de  

 mister deres hidtidige indkomstgrundlag.
Det er ikke hensigten med reglen, at  

 man i en ubegrænset periode skal kunne få støtte til at bevare en bolig, der  

 er anskaffet i forventning om, at det hidtidige indtægtsniveau kan fastholdes  

 eller genskabes.
Bestemmelsen indeholder derfor bemyndigelse til at fastsætte  

 begrænsning for udbetaling af den særlige støtte.
Størrelsen af den særlige støtte afhænger af ansøgerens behov i form af  

 boligudgifter og antal af børn.
Da disse udgifter ikke påvirkes af, om man er  

 i aktivering eller arbejde, vil der blive fastsat regler om et krone til  

 krone fradrag for alle indtægter i den særlige støtte, bortset fra de  

 indtægter, der som nævnt i § 33 ikke medfører fradrag i hjælpen efter § 25.  

 Der vil således ikke ved beregning af den særlige støtte blive set bort fra  

 en indtægt på 10 kr. pr. arbejdstime, som det sker ved fradrag i hjælpen  

 efter § 25. Der vil dog blive set bort fra de dokumenterede udgifter, der er  

 forbundet med indtægtens erhvervelse.
 Som begrundelse for, at der foretages et krone til krone fradrag i den  

 særlige støtte efter § 34, kan anføres:
 - den særlige støtte efter § 34 er et behovsbestemt tillæg.
- ved den foreslåede regel i § 31 om, at man kan se bort fra 10 kr. pr.  

 arbejdstime, når hjælpen efter § 25 beregnes, kan ansøgeren maksimalt få en  

 samlet skattepligtig månedlig indtægt, der svarer til, hvad man kan få ved en  

 timeløn på 66,88 kr. med 37 timers ugentlig arbejde.
Risikoen for, at  

 indtægten ved aktivering eller en kombinationen af deltidsarbejde og  

 supplerende kontanthjælp kan virke demotiverende i forhold til at søge  

 fuldtidsarbejde, vil derfor ikke være stor.
Men hvis man her oven i kunne  

 opnå særlig støtte efter § 34, kunne det skabe problemer i forhold til den  

 indtægt, der kan opnås ved ustøttet fuldtidsarbejde.
 - mens tilbud om individuel jobtræning efter dette forslag kan være på 37  

 timer pr. uge, vil aktiveringstilbud til dagpengeberettigede typisk være på  

 30-32 timer pr. uge, idet aktiverede efter Arbejdsministeriets ordninger skal  

 have en overenskomstmæssig timeløn uden at overskride dagpengesatsen.  

 Overførtes timefradraget i § 25-beregningen til § 34-beregningen, ville dette  

 betyde, at en aktiveret dagpengemodtager, der er berettiget til supplerende  

 støtte efter § 34, kan blive ringere stillet end en aktiveret  

 kontanthjælpsmodtager, der er berettiget til en tilsvarende støtte efter §  

 34.
Eksempel på krone til krone fradrag En person får 9.100 kr. i hjælp efter § 25 med ret til særlig støtte efter  

 § 34 på 1.000 kr.
Trækprocenten er 45.
 Hun får et deltidsarbejde på 20 timer om ugen til en timeløn på 85 kr.  

 Transportudgiften er 200 kr.
 På en måned har hun 87 arbejdstimer, hvilket giver en arbejdsindtægt på  

 7.395 kr.
 Hjælp efter § 25:
 Når der herefter skal beregnes fradrag i den særlige støtte efter § 34,  

 tages udgangspunkt i forskellen mellem den samlede indtægt efter skat, og den  

 bruttoindtægt efter skat, som den pågældende ville få, hvis den eneste  

 indtægt var kontanthjælp efter § 25. Fra den merudgift, man herved kommer  

 frem til, skal trækkes transportudgifterne på 200 kr.
 § 34-beregning:
 Til § 35 Med forslaget fastlægges det, at ydelsen til personer i  

 jobtræning med løntilskud hos private eller offentlige arbejdsgivere er den  

 overenskomstmæssige løn, dog med et loft over timelønnens størrelse i  

 jobtræning hos offentlige arbejdsgivere.
 Det svarer til den nuværende ordning efter aktiveringslovens § 14. Reglen  

 om regulering af den maksimale timeløn er dog udskilt til en særskilt  

 bestemmelse sammen med lovens øvrige reguleringsregler, jf. forslagets § 107.
 Til § 36 I bestemmelsen fastsættes hjælpen til personer, der  

 aktiveres i individuel jobtræning hos private eller offentlige arbejdsgivere.
Efter den nuværende ordning i aktiveringslovens § 15 får  

 kontanthjælpsmodtagere i individuel jobtræning udbetalt aktiveringsydelse.  

 Til unge under 25 år udbetales en tilsvarende ydelse i form af  

 oplæringsydelse.
Aktiveringsydel~ sen/oplæringsydelsen beregnes efter  

 reglerne om kontanthjælp i bistandsloven, således at ydelsen svarer til, hvad  

 der ville kunne udbetales efter §§ 37 og 37 a i denne lov.
Ydelsen skal dog  

 som minimum udgøre et beløb, der svarer til kontanthjælpssatsen for unge  

 udeboende under 25 år.
Udover aktiveringsydelsen/oplæringsydelsen får den aktiverede i individuel  

 jobtræning efter de gældende regler udbetalt et beskæftigelsestillæg.
Dette  

 tillæg er pr. 1. januar 1997 på 15,41 kr. pr. time til personer, der er fyldt  

 25 år, og 8,22 kr. pr. time til personer under 25 år.
 Den samlede ydelse i form af beskæftigelsestillægget og  

 aktiverings-/oplæringsydelsen er begrænset af et loft på 67,59 kr. pr. time.  

 Dette loft over ydelsens størrelse betyder, at der sker en nedsættelse af  

 beskæftigelsestillægget, hvis summen af tillægget og bruttokontanthjælpens  

 andel af aktiveringsydelsen (omregnet til et timebeløb) er højere end  

 loftsbeløbet.
Som nævnt i bemærkningerne til § 25 foreslås det, at hjælpen til  

 forsørgelse bliver en fælles basis for alle, der modtager hjælp efter kapitel  

 4, uanset om de er i aktivering eller ikke.
Det betyder, at begreberne  

 aktiverings-/oplæringsydelse udgår.
I stedet fortsætter modtageren med at få  

 den hjælp, som den pågældende fik inden aktiveringen, dvs. hjælp efter  

 forslagets §§ 25 og 34. Det indebærer ingen ændring i hjælpens størrelse.  

 Hjælpen efter § 25 kan under aktiveringen blive reduceret som følge af  

 fradragsreglen i forslagets § 39, hvis den pågældende uden rimelig grund  

 udebliver fra et tilbud om aktivering eller anden beskæftigelsesfremmende  

 foranstaltning.
 Personer i individuel jobtræning vil fortsat få en mindsteydelse, men som  

 nævnt under bemærkningerne til § 31 ændres det fra et månedligt beløb til en  

 mindsteydelse på 30 kr. pr. time, jf. stk. 1 . Hjælpen skal i øvrigt  

 beregnes efter reglerne i forslagets § 25.
Det foreslås i stk. 2 , at udover hjælpen efter forslagets §§ 25 og  

 34 får alle personer i individuel jobtræning et beskæftigelsestillæg på 10  

 kr. pr. time.
Det svarer til den arbejdsindtægt pr. time, der kan ses bort  

 fra, når der foretages fradrag for arbejdsindtægter i hjælpen efter § 25. Der  

 skelnes ikke mellem, om personen er over eller under 25 år.
 Samtidig foreslås det, at den særlige loftsregel i aktiveringslovens § 15,  

 stk. 2, ophæves.
 Begrundelserne herfor er følgende:
- det vil lette overskueligheden, at der ydes samme tillæg/fradrag til  

 aktiverede over og under 25 år, - aktiverede kontanthjælpsmodtagere over 25 år kan i dag være temmeligt  

 godt stillet, bl.a. i forhold til dagpengemodtagere, - med et tillæg på 10 kr. pr. time ligger indtægten ved aktivering på 37  

 timer om ugen altid under de maksimale dagpenge og indtægten ved almindelig  

 jobtræning.
Der skabes således grundlag for at forenkle systemet ved at  

 sløjfe den særlige timeloftsregel.
Til § 37 Bestemmelsen vedrører ydelsen til personer, der deltager  

 i aktiveringstilbud i form af særligt tilrettelagte aktiverende forløb.
Der  

 er bortset fra redaktionelle ændringer tale om en videreførsel af  

 bestemmelsen i aktiveringslovens § 18, stk. 2.
 Til § 38 Efter forslaget videreføres og udbygges ordningen i  

 aktiveringslovens § 20 om kommunens adgang til at udbetale en godtgørelse som  

 supplement til ydelsen i et aktiveringstilbud, dog ikke i forbindelse med  

 jobtræning med løntilskud.
Formålet med godtgørelsen er som hidtil at give hel eller delvis dækning  

 for udgifter, som den aktiverede har ved at deltage i aktiveringstilbudet.
I  

 tilbud om individuel jobtræning foreslås, at kommunen kun kan udbetale en  

 godtgørelse, når den aktiveredes udgifter til transport og arbejdstøj mv. kun  

 i meget begrænset omfang er dækket af beskæftigelsestillægget.
Det er en  

 mindre stramning af den gældende ordning i aktiveringsloven, hvor betingelsen  

 er, at udgifterne ikke »i rimeligt omfang« er dækket af  

 beskæftigelsestillægget.
Betingelserne er ændret som led i de foreslåede  

 ændringer af reglerne om indtægtsfradrag og beskæftigelsestillæg, jf.  

 bemærkningerne til §§ 30-33. Det forventes, at en afskaffelse af loftet over  

 ydelser under aktivering vil medføre, at flere vil kunne klare deres  

 transportudgifter mv. indenfor beskæftigelsestillægget, og det betyder, at  

 der vil være færre, som vil få behov for godtgørelse.
Godtgørelsen kan i dag ydes med op til 1.000 kr. om måneden.
Der har  

 imidlertid vist sig behov for at kunne fravige denne beløbsmæssige  

 begrænsning i situationer, hvor den aktiverede har ekstraordinære høje  

 transportudgifter på grund af særligt store afstande mellem bopælen og  

 aktiveringsstedet.
Det foreslås derfor i stk. 2 , at kommunen i ganske  

 særlige tilfælde kan udbetale en højere godtgørelse, dog højest 1.500 kr. om  

 måneden.
Godtgørelsen har ikke indflydelse på beregningen af hjælpen til den  

 aktiverede eller en eventuel ægtefælle.
Dette fremgår af forslagets § 33,  

 stk. 1, nr. 2, og er en følge af, at godtgørelsen er beregnet til helt eller  

 delvist at dække de udgifter, som modtageren har.
Det foreslås i stk. 3 , at kommunen skal fastsætte nærmere  

 retningslinier for udbetaling af godtgørelsen samt informere kommunens  

 borgere herom.
Baggrunden herfor er, at der samtidig foreslås en ændring af  

 klagereglerne, således at den aktiverede får mulighed for ved klage til det  

 sociale nævn at få efterprøvet, om kommunens afgørelse er i overensstemmelse  

 med de retningslinier, der er fastsat for udbetaling af godtgørelsen.
Der  

 henvises i den forbindelse til bemærkningerne til forslagets § 96.
 Til § 39 Bestemmelsen svarer med visse ændringer til  

 bistandslovens § 40, stk. 5. Reglen giver mulighed for at nedsætte hjælpen  

 til personer - som uden rimelig grund - ikke fuldt ud deltager i tilbud om  

 aktivering eller anden beskæftigelsesfremmende foranstaltning.
 Dette gælder såvel den situation, hvor en person udebliver, som hvor den  

 pågældende forsømmer aktiveringen i et sådant omfang, at det må sidestilles  

 med, at man udebliver, fx at en person møder så beruset op til aktivering, at  

 den pågældende ikke kan deltage i aktiveringen.
Kommunen kan nedsætte hjælpen efter § 25, hvis en person eller dennes  

 ægtefælle uden rimelig grund udebliver fra et tilbud om aktivering eller  

 anden beskæftigelsesfremmende foranstaltning.
Om en person udebliver uden  

 rimelig grund, afhænger af en konkret vurdering i det enkelte tilfælde, hvor  

 kommunen bl.a. må se på den pågældendes forudsætninger, herunder om den  

 pågældende har mere omfattende sociale problemer, jf. bemærkningerne til  

 forslagets § 41.
 Med hensyn til elementer, der kan indgå i vurderingen, henvises til  

 bemærkningerne til forslagets § 13.
Hjælpen efter § 25 kan nedsættes for både den, der er omfattet af § 11, og  

 den pågældendes ægtefælle.
Det er en konsekvens af, at begge ægtefæller efter  

 § 13 skal udnytte deres arbejdsmuligheder.
Dette gælder også for det ægtepar,  

 hvor den ægtefælle, der hidtil har været hjemmearbejdende, har valgt ikke at  

 udnytte sine arbejdsevner efter forslagets § 13, stk. 5. Det er begrundet  

 med, at den ægtefælle, der er berettiget til hjælp, skal udnytte sine  

 arbejdsmuligheder for at få hjælp både til sig selv og sin hjemmearbejdende  

 ægtefælle.
Kommunens mulighed for at nedsætte hjælpen er udvidet fra den  

 efterfølgende måned til de første tre måneder efter udeblivelsen.
Baggrunden  

 for denne udvidelse er, at kommunerne ikke efter de nuværende regler kan nå  

 at trække i den efterfølgende måneds kontanthjælp for udeblivelser, der  

 ligger sidst i en måned.
 Der er nu som noget nyt mulighed for at nedsætte hjælpen, hvadenten  

 udeblivelsen er timer eller hele dage.
Hjælpen nedsættes med det antal timer, som den pågældende er udeblevet, i  

 forhold til det samlede antal timer, som den pågældende i den måned skulle  

 have deltaget i tilbud om aktivering eller anden beskæftigelsesfremmende  

 foranstaltning.
Som noget nyt er beregningsmetoden indsat i lovteksten.
 Hvis begge ægtefæller udebliver fra et tilbud om aktivering eller anden  

 beskæftigelsesfremmende foranstaltning, foretages der fradrag i den samlede  

 hjælp svarende til det antal timer, som ægtefællerne samlet er udeblevet.
 Hjælpen kan maksimalt nedsættes med 20 pct. af den månedlige hjælp efter §  

 25. For ægtepar kan den samlede nedsættelse ikke overstige 20 pct. af den  

 samlede hjælp til ægteparret.
 Reglen i § 39 kan kombineres med § 87, stk. 2, hvorefter kommunen kan  

 udbetale hjælpen for kortere perioder, hvis der er begrundet tvivl om,  

 hvorvidt modtageren vil opfylde betingelserne for at modtage hjælpen.
 Hvis personen flytter, kan den nye kommune nedsætte hjælpen, selvom  

 forsømmelsen er sket i fraflytningskommunen.
 Eksempler på beregninger Eksempel 1: en person udebliver 5 timer i  

 en måned, hvor den samlede aktivering er 159,1 timer (4,2 x 37 timer).  

 Hjælpen for den næste måned er 6.825 kr., det betyder, at nedsættelsen vil  

 blive 5:159,1 x 6.825 = 205 kr.
 Eksempel 2: en person udebliver 5 dage i en måned, hvor det samlede antal  

 aktiveringsdage er 21. Hjælpen for den næste måned er 6.825 kr., det betyder,  

 at nedsættelsen vil blive på 5:21 x 6.825 = 1.638 kr., men da det beløb udgør  

 mere end 20 pct. af den samlede hjælp (24 pct.), bliver nedsættelsen kun 20  

 pct. af 6.825 kr. = 1.365 kr.
Eksempel 3: et ægtepar udebliver henholdsvis som i eksempel 1 og 2. Det  

 betyder, at den samlede hjælp på 2 x 6.825 = 13.650 kr. vil blive nedsat med  

 205 kr. og 1.638 kr., ialt 1.843 kr.
Nedsættelsen vil ikke som i eksempel 2  

 blive reduceret pga. 20 pct.-reglen, idet den kun bruges, hvis nedsættelsen  

 overstiger 20 pct. af den samlede hjælp for ægteparret.
 Til § 40 Bestemmelsen er med enkelte redaktionelle ændringer  

 identisk med reglen i aktiveringslovens § 22, stk. 2, hvorefter der skal  

 foretages fradrag i beskæftigelsestillægget, og der kan foretages fradrag i  

 godtgørelsen, når den aktiverede uden rimelig grund udebliver fra  

 aktiveringstilbudet.
Til § 41 Det følger af § 41, at hjælpen ophører, hvis modtageren  

 eller ægtefællen uden rimelig grund afviser et tilbud om arbejde, aktivering  

 eller andre beskæftigelsesfremmende foranstaltninger, så længe der er et  

 åbent tilbud.
Reglen gælder dog ikke for aktivering i frivillige og ulønnede  

 aktiviteter samt i voksen- og efteruddannelse, da deltagelsen i disse  

 aktiveringsformer er frivillig i den forstand, at deltagelsen forudsætter et  

 ønske fra personen selv.
 Forslaget om ophør af hjælpen skal ses i tæt sammenhæng med § 13, som  

 fastlægger, at det er en grundlæggende betingelse for at få hjælp, at både  

 ansøgeren og ægtefællen udnytter sine arbejdsmuligheder.
Hvor § 13 beskriver situationen, når en person søger om hjælp, handler §  

 41 om virkningen af, at en person, der modtager hjælp, ikke udnytter sine  

 arbejdsmuligheder.
I ansøgningssituationen er virkningen, at hjælpen ikke kan  

 udbetales, og opfylder en modtager eller ægtefællen ikke pligten, mens  

 kommunen udbetaler hjælp, er virkningen, at hjælpen stopper.
I øvrigt er der ikke forskel på, hvad pligten om at udnytte  

 arbejdsmulighederne nærmere går ud på, og der kan derfor henvises til  

 bemærkningerne til § 13. Dette gælder fx også virkningen af, at pligten ikke  

 er overholdt, men tilbudet om arbejde mv. ikke længere er åbent.
Kommunen kan  

 i et sådant tilfælde ikke afslå fortsat at yde hjælp, men det følger af  

 forslagets § 91, stk. 1, at kommunen kan give hjælpen med  

 tilbagebetalingspligt.
 Det vil almindeligvis være en betingelse for at standse hjælpen, at  

 tilbudet har et omfang, så det er et reelt alternativ til passiv forsørgelse.  

 Heri ligger, at et tilbud af ganske få timers varighed pr. uge normalt ikke  

 kan begrunde, at hjælpen ophører.
Kravet om, at modtageren skal udnytte sine arbejdsmuligheder, må tilpasses  

 individuelt under hensyn til personens forudsætninger.
Generelt vil kravene  

 være strengere til personer, der kun har ledighed som problem, jf. også  

 bemærkningerne til § 13.
For personer, der har større eller mindre sociale problemer udover  

 ledighed, bør kommunen være opmærksom på, om der ligger andre årsager bag, at  

 en person afviser eller udebliver fra et tilbud.
Kommunen bør i sådanne  

 tilfælde foretage en nærmere vurdering af, om der evt. er behov for andre  

 eller supplerende tilbud.
Det gælder særligt i forhold til de svagt stillede  

 grupper, fx stofmisbrugere og svært belastede unge.
Til kapitel 5 Igangsætningsydelse Til § 42 Med bestemmelsen foreslås det at videreføre ordningen om  

 igangsætningsydelse efter aktiveringslovens § 21.
Igangsætningsydelsen er - som i dag - en ydelse, som kommunen efter et  

 skøn kan beslutte at udbetale til en person, der ønsker at etablere og drive  

 en selvstændig virksomhed.
Det er en betingelse, at ansøgeren i en  

 sammenhængende periode på 6 måneder har modtaget ydelser efter kapitel 4,  

 dvs. enten hjælp til forsørgelse eller ydelser under aktivering.
Når kommunen beslutter, om den vil udbetale igangsætningsydelse, kan den  

 bl.a. lægge vægt på, om det ud fra markedsmulighederne og ansøgerens  

 personlige kvalifikationer, herunder muligheden for at få lønnet  

 beskæftigelse, kan anses for at være en god ide at starte selvstændig  

 virksomhed.
I vurderingen indgår desuden, om virksomheden vil kunne give et  

 sådant afkast, at der er rimelig udsigt til, at ansøgeren vil blive i stand  

 til at klare sig selv.
 Kommunens afgørelse vedrørende igangsætningsydelse kan som noget nyt  

 indbringes for det sociale nævn, jf. klagereglerne i forslaget til lov om  

 retssikkerhed og administration på det sociale område.
Til § 43 I bestemmelsen fastsættes reglerne om beregning af  

 igangsætningsydelsens størrelse og om udbetalingsperioden.
Reglerne svarer  

 med redaktionelle ændringer til bestemmelserne i aktiveringslovens § 21, stk.  

 2 og 3.
 Igangsætningsydelsen er en fast månedlig ydelse på 50 pct. af hjælpen til  

 forsørgelse efter § 25 og af den særlige støtte efter § 34. Ydelsen beregnes  

 en gang for alle på grundlag af den hjælp/støtte, som ansøgeren modtog eller  

 ville have haft ret til at modtage i måneden forud for den måned, hvor  

 udbetalingen af igangsætningsydelsen starter.
Kommunen udbetaler igangsætningsydelsen i 2 1/2 år.
Kommunen har ikke  

 mulighed for at tildele ydelsen for en kortere periode, ligesom der ikke er  

 adgang til at forlænge udbetalingsperioden.
Til § 44 Det er præciseret, at igangsætningsydelsen tildeles med  

 et fast beløb, der ikke ændres i udbetalingsperioden.
Det har derfor ikke  

 konsekvenser, at modtageren skifter forsørgerstatus, eller at der på anden  

 måde sker ændringer i modtagerens forhold, som ellers ville have ændret  

 hjælpen og støtten efter §§ 25 og 34. Igangsætningsydelsen påvirkes heller  

 ikke af, at der i løbet af udbetalingsperioden foretages ændringer eller  

 reguleringer i satserne for hjælpen efter § 25.
Udbetaling af igangsætningsydelsen bygger på forudsætningen om, at  

 modtageren er i stand til at sikre sig et forsørgelsesgrundlag i kraft af  

 indtægterne fra den selvstændige virksomhed og med supplement hertil i form  

 af ydelsen.
Retten til ydelsen falder derfor bort, hvis modtageren i løbet af  

 udbetalingsperioden får lønindtægter eller andre erhvervsmæssige indtægter  

 ved siden af driften af virksomheden.
Diæter som valgtilforordnet og vederlag  

 som kommunalbestyrelsesmedlem betragtes i den forbindelse ikke som  

 lønindtægter.
 Til § 45 Der er med bestemmelsen fastsat regler for, hvorledes  

 hjælp til forsørgelse efter § 25 beregnes for en person, hvis ægtefælle  

 modtager igangsætningsydelse.
 Efter de nuværende kontanthjælpsregler skal der for et sådant ægtepar,  

 hvor den ene ægtefælle modtager igangsætningsydelse, og den anden ægtefælle  

 er berettiget til kontanthjælp, foretages en ægteparberegning for den  

 ægtefælle, der fortsat modtager kontanthjælp. Ægteparberegningen betyder, at  

 der udmåles kontanthjælp til begge ægtefæller, og at der foretages fradrag  

 for ægtefællernes samlede indtægter, herunder igangsætningsydelsen.
Den gældende beregningsmetode medfører, at ægtefællerne fortsat vil kunne  

 få udbetalt ydelser svarende til fuld kontanthjælp, således at der i  

 realiteten ikke er nogen indtægtsnedgang forbundet med den ene ægtefælles  

 overgang til igangsætningsydelse, så længe den anden ægtefælle fortsat får  

 kontanthjælp.
Dette resultat harmonerer imidlertid ikke med, at niveauet for  

 igangsætningsydelsen er fastsat til halvdelen af kontanthjælpen.
Som ny beregningsregel foreslås det derfor at anvende reglerne i  

 forslagets § 26, stk. 2, og § 30, stk. 2. Det betyder, at der ikke beregnes  

 hjælp til den ægtefælle, der modtager igangsætningsydelse.
Det indebærer  

 desuden, at der først foretages fradrag i hjælpen til den anden ægtefælle,  

 når indtægterne hos den ægtefælle, der modtager igangsætningsydelse,  

 overstiger 9.100 kr. eller 6.825 kr. afhængigt af, om den pågældende har  

 forsørgelsespligt over for børn eller ikke.
Til kapitel 6 Revalidering Til § 46  Stk. 1 indeholder en definition af, hvad der forstås ved  

 revalidering, herunder hvornår der er tale om forrevalidering og beskriver  

 sammen med stk. 2, kriterierne for at få hjælpen.
Kriterierne er uændrede i  

 forhold til bistandslovens § 43, stk. 1, bortset fra at begrebet nedsat  

 erhvervsevne erstattes af arbejdsevnekriteriet.
Denne ændring er en følge af,  

 at arbejdsevnekriteriet bedre end erhvervsevnekriteriet dækker den vurdering,  

 der skal foretages i forbindelse med revalidering.
Betingelserne for at få  

 støtte til revalidering er således, at der skal være tale om en person med  

 begrænsninger i arbejdsevnen, hvor revalidering er nødvendig for, at den  

 pågældende kan fastholde eller få arbejde og dermed forsørge sig selv helt  

 eller delvist.
Det erhvervsmæssige sigte med revalideringen kan foruden  

 beskæftigelse på normale vilkår, herunder aftalebaserede skånejob, være  

 skånejob med løntilskud efter kapitel 7.
Arbejdsevnen i erhverv kan være begrænset af fysiske, psykiske eller  

 sociale grunde, ligesom erhvervsevnen efter gældende regler kan være nedsat  

 af fysiske, psykiske eller sociale årsager.
Grundelementerne i  

 arbejdsevnekriteriet og erhvervsevnekriteriet er de samme.
Fx har enlige  

 forsørgere, der er i en fastlåst social situation mulighed for støtte til  

 revalidering som efter de gældende regler.
Kommunen har som hidtil en pligt  

 til at tilbyde revalidering, hvis tildelingsbetingelserne er opfyldt.
Med brugen af arbejdsevnekriteriet fokuseres der på, hvad revalidenden kan  

 eller kan bringes til at kunne.
Erhvervsevnekriteriet er mere knyttet til en  

 dokumentation for diagnose og sygdom.
Ved at indføre arbejdsevnekriteriet bliver arbejdsmetoden derfor  

 anderledes.
En arbejdsbeskrivelse er en grundlæggende del af  

 arbejdsevnekriteriet, hvor arbejdsfunktion og sygdomssymptomer er det  

 centrale.
Arbejdsevnekriteriet kræver med andre ord, at de færdigheder,  

 revalidenden har trods begrænsninger i arbejdsevnen, bliver  

 omdrejningspunktet i sagen.
For revalidender, der er på eller kommer fra  

 arbejdsmarkedet, betyder det, at der skal udarbejdes en arbejdsbeskrivelse i  

 samarbejde med den syge.
I en arbejdsbeskrivelse indgår bl.a., hvad  

 revalidenden arbejder med, hvilke arbejdsfunktioner, der udføres, og hvordan  

 disse udføres.
Denne arbejdsbeskrivelse skal ses i sammenhæng med  

 revalidendens sygdomssymptomer og i det hele taget indgå i en samlet  

 vurdering af revalidendens familiemæssige og sociale situation.
Med det formål at fastholde personer med begrænsninger i forhold til  

 arbejde, er det yderligere nødvendigt at tilrettelægge en tidlig indsats.
Det  

 er i den forbindelse afgørende, at kommunen indgår i et tværfagligt  

 samarbejde, typisk mellem de faglige organisationer, de praktiserende læger  

 og sygehusvæsnet samt amtskommunen og bedriftssundhedstjenesten, således at  

 den forebyggende indsats samtidig prioriteres.
 Koordinationsudvalget, der nedsættes af kommunalbestyrelsen, jf. forslag  

 til lov om retssikkerhed og administration på det sociale område, skal  

 samordne og udvikle den lokale forebyggende indsats på området og medvirke  

 ved udviklingen af samarbejdet mellem kommunen og dens samarbejdsparter i  

 forbindelse med den arbejdsmarkedsrettede indsats.
 Som det fremgår af stk. 2 , er revalidering fortsat subsidiær i  

 forhold til erhvervsrettede aktiviteter efter denne eller anden lovgivning.
Ud over de nævnte situationer om arbejdsfastholdelse er en forudsætning  

 for en vellykket revalidering, at kommunen så tidligt som muligt bliver  

 opmærksom på behovet.
Derfor er det vigtigt, at kommunen arbejder målrettet  

 med at tilrettelægge visitationen, således at der tages udgangspunkt i den  

 enkelte persons behov, når kommunen giver tilbud om revalidering, aktivering  

 mv.
 For så vidt angår betydningen af visitationen henvises til de almindelige  

 bemærkninger og bemærkningerne til forslagets § 8.
Stk. 3 fastslår i overensstemmelse med gældende regler, at en  

 revalidend har ret til revalidering uden hensyn til ægtefællens indtægts- og  

 formueforhold.
Under forrevalideringen bevares det hidtidige  

 forsørgelsesgrundlag, som oftest kontanthjælp eller sygedagpenge.
Der kan  

 suppleres med særlig støtte til de særlige udgifter, der er en nødvendig  

 følge af uddannelsen eller af en nedsat fysisk eller psykisk funktionsevne,  

 jf. forslagets § 63.
 Til § 47 Stk. 1 fastslår, at kommunen skal tilrettelægge  

 revalideringen i samarbejde med revalidenden således, at tilbudet er  

 tilpasset den enkeltes forudsætninger.
 Dette gælder også under forrevalidering, som jf. § 46, stk. 1, er  

 revalideringsaktiviteter med et erhvervsmodnende og/eller afklarende sigte,  

 som den pågældende gennemfører, før det erhvervsmæssige sigte er afklaret.
 Det er vigtigt, at kommunen under forrevalidering målretter de  

 erhvervsrettede aktiviteter for den enkelte, således at der allerede på dette  

 tidspunkt tages hensyn til senere revalideringsaktiviteter.
Stk. 2 nævner elementer, der kan indgå i en revalidering.
Der er  

 ingen ændringer i forhold til i dag.
Dog betragtes hjælp til værktøj og  

 arbejdsredskaber samt til kortvarige kurser ikke længere som revalidering.  

 Reglerne er nu samlet i kapitel 8. Der henvises til bemærkningerne hertil.
 I stk. 3 nævnes, hvilke former for økonomisk hjælp, der er knyttet  

 til revalidering, og det følger af § 46, stk. 3, at en revalidend kan få  

 hjælpen uden hensyn til ægtefællens indtægts- og formueforhold.
 Revalideringsydelse og helt eller delvis løntilskud er hjælp til  

 forsørgelse.
 Særlig støtte er:
- hjælp efter § 63 til de særlige udgifter, der er en nødvendig følge af  

 uddannelsen eller af en nedsat fysisk eller psykisk funktionsevne.
Denne form  

 for hjælp kan kommunen udbetale i forbindelse med revalideringsydelse, helt  

 eller delvis løntilskud, samt under forrevalidering, og når revalidenden  

 modtager hjælp efter anden lovgivning til forsørgelsen.
 - hjælp efter § 64 til nødvendige merudgifter til bolig på grund af en  

 nedsat fysisk eller psykisk funktionsevne, når revalidenden får den halve  

 revalideringsydelse.
 Reglerne om hjælp til at etablere selvstændig virksomhed findes i §§ 65  

 til 67.
Under forrevalideringen bevarer revalidenden som beskrevet i forslagets  

stk. 4 sit hidtidige forsørgelsesgrundlag, der som oftest vil være  

 kontanthjælp eller sygedagpenge.
Kommunen giver hjælpen under  

 forrevalideringen i perioden mellem beslutningen om revalidering og  

 iværksættelse af den fastlagte erhvervsplan.
Til § 48 Forslaget svarer til praksis.
Både kommune og amtskommune  

 kan etablere disse aktiviteter evt. i samarbejde med andre.
Myndighederne får  

 som noget nyt pligt til at samarbejde om indsatsen, jf. § 42 i forslaget til  

 lov om retssikkerhed og administration på det sociale område.
 Med forslaget til § 101, stk. 2, foreslås en ændring af finansieringen,  

 hvorefter udgifterne til aktiviteterne deles mellem kommune og amtskommune.  

 Efter gældende regler deles finansieringen mellem kommune og stat, jf. også  

 bemærkningerne til § 101, stk. 2.
Forslaget om en amtskommunal medfinansiering af kurser og  

 jobindslusningsprojekter indebærer ingen ændringer i opgavefordelingen mellem  

 kommuner og amtskommuner på revalideringsområdet.
Amtskommunerne skal fortsat  

 sørge for den specialiserede revalideringsindsats.
Og det er efter gældende  

 regler kommunen, der træffer afgørelse om revalidering i det enkelte  

 tilfælde.
 De kommuner, der har ekspertisen til at varetage en specialiseret  

 revalideringsindsats, kan gøre det, jf. i øvrigt bemærkningerne til  

 forslagets § 68.
 Til § 49 I stk. 1 fastslås det, at en revalidering,  

 herunder en forrevalidering, skal tilrettelægges således, at den gennemføres  

 på så kort tid som muligt, og således at revalidendens behov tilgodeses.  

 Dette svarer til gældende praksis.
Det fremgår videre af stk. 1, at når kommunen tilrettelægger en  

 revalidering, kan den højst planlægge med, at revalidenden kan få  

 revalideringsydelse i 5 år.
Uddannelse, der indgår i revalidering, skal  

 forudsættes gennemført på den normerede tid.
Disse regler svarer til  

 bistandslovens § 43, stk. 4, og § 3, stk. 3, i revalideringsbekendtgørelsen.
 Betingelserne for forlængelse af perioden, hvor revalidenden får  

 revalideringsydelse, fremgår af § 56. Grundene til forlængelse er typisk  

 tilfælde, som kommunen ikke kan forudse ved fastlæggelse af erhvervsplanen.
 I stk. 2 fastsættes det, at hvis revalidenden har betydelige  

 begrænsninger i arbejdsevnen, og hvis revalidendens personlige  

 forudsætninger, interesser og evner i udpræget grad taler for en  

 længerevarende videregående uddannelse, kan kommunen planlægge en  

 revalidering, hvor revalidenden får revalideringsydelse i mere end 5 år.  

 Denne regel svarer med redaktionelle ændringer til § 5 i  

 revalideringsbekendtgørelsen.
Til § 50 Bestemmelsen fastsætter, at kommunen i samarbejde med  

 revalidenden skal udarbejde en erhvervsplan, når det erhvervsmæssige sigte er  

 afklaret.
Dette betyder - som noget nyt - at der også skal udarbejdes en  

 erhvervsplan, når revalideringen består i optræning og uddannelse på  

 arbejdsmarkedet efter forslagets § 60.
 I øvrigt svarer de foreslåede regler om erhvervsplan med redaktionelle  

 ændringer til revalideringsbekendtgørelsens § 2 og § 3, stk. 1, 2 og 4.
 Som efter gældende regler skal også arbejdsprøvning og nødvendig  

 forberedende undervisning, der indgår i en erhvervsplan, have et afklaret  

 erhvervsmæssigt sigte.
 Det følger af stk. 4 , at kommunen skal revidere erhvervsplanen,  

 når individuelle eller generelle betingelser for at gennemføre den ændrer  

 sig.
Til § 51 Stk. 1 svarer med redaktionelle ændringer til  

 bistandslovens § 43, stk. 2, 1. pkt.
Forslaget fastholder hermed de gældende  

 regler om, at der skal foreligge en erhvervsplan som grundlag for udbetaling  

 af revalideringsydelsen.
 Stk. 2 præciserer, at k ommunen dog udbetaler hjælpen som helt  

 eller delvis løntilskud til arbejdsgiveren, når revalidenden er under  

 optræning eller uddannelse efter § 60, eller som tilskud til forsørgelse i  

 forbindelse med start af selvstændig virksomhed, jf. § 65.
Stk. 3 , hvorefter en revalidend, der får dækket sine  

 leveomkostninger efter anden lovgivning, ikke kan få revalideringsydelse,  

 svarer til § 1, stk. 2, i revalideringsbekendtgørelsen.
Reglen betyder, at  

 personer, der er i gang med en uddannelse med støtte efter anden lovgivning,  

 fx Statens Uddannelsesstøtte, ikke samtidig kan modtage revalideringsydelse.  

 Hvis de pågældende opfylder betingelserne for revalidering, kan de få særlig  

 støtte efter § 63.
Stk. 4 svarer til praksis.
Den er beskrevet i pkt. 12 i  

 revalideringsvejledningen, og betyder, at unge, der netop har forladt  

 skolesystemet, så vidt muligt skal klare sig med de normale støtteordninger i  

 det almindelige uddannelsessystem.
De pågældende kan få særlig støtte under  

 revalideringen efter § 63. Som det fremgår af forslaget kan unge med  

 betydelige begrænsninger i arbejdsevnen eller unge, der af andre grunde har  

 særligt begrænsede erhvervsmuligheder få revalideringsydelse.
Unge med  

 særligt begrænsede erhvervsmuligheder kan fx være sent udviklede.
 Til § 52 Det foreslås i stk. 1 , at niveauet for  

 revalideringsydelsen videreføres, men at satsen sættes i forhold til højeste  

 dagpengebeløb efter § 47 i lov om arbejdsløshedsforsikring mv.
 Det månedlige beløb vil blive beregnet som det ugentlige højeste  

 dagpengebeløb efter § 47 i lov om arbejdsløshedsforsikring mv. ganget med 52  

 og divideret med 12.
 Efter praksis udbetales revalideringsydelsen månedsvis bagud, dog kan  

 ydelsen udbetales forud, når det administrativt passer bedre med det  

 hidtidige forsørgelsesgrundlag.
 I stk. 2 fastsættes, at revalidender under 25 år får halvdelen af  

 den fulde revalideringsydelse efter stk. 1. Dog får revalidender under 25 år  

 den fulde revalideringsydelse, jf. stk. 3 , når de pågældende  

 forsørger egne børn i hjemmet, eller når de pågældende har haft indtægter,  

 der berettiger til højeste sygedagpenge.
Dette svarer med redaktionelle ændringer til bistandslovens § 43, stk. 2,  

 2. pkt., samt til revalideringsbekendtgørelsens § 1, stk. 1, 4. pkt.
Der er  

 dog den ændring, at personer under 25 år, som har børn, skal forsørge disse i  

 hjemmet for at være berettiget til den fulde revalideringsydelse.
 I dag er betingelsen, at de har ret til kontanthjælp efter § 37, stk. 2,  

 1. pkt., i bistandsloven - dvs. at de har forsørgelsespligt overfor børn.
Hermed sker der en harmonisering med satserne for personer under 25 år,  

 der får hjælp efter kapitel 4. Derfor foreslås i stk. 4 også en  

 bestemmelse om, at unge under 25 år, der får den halve revalideringsydelse,  

 og som er bidragspligtige over for et barn, får et månedligt tillæg, der  

 svarer til det fastsatte bidrag, dog højst normalbidraget.
Er bidraget  

 forskudsvis udlagt på tidspunktet for hjælpen, benyttes tillægget til afdrag  

 på bidragsgælden.
Revalideringsydelsen inkl. tillæg kan højst udgøre 9.100  

 kr.
Reglen om, at revalidender under 25 år får udbetalt den fulde  

 revalideringsydelse, når de har boligudgifter, der mindst berettiger til den  

 maksimale støtte efter § 37a i bistandsloven, foreslås afløst af en adgang  

 til at få dækket de nødvendige merudgifter til bolig på grund af en nedsat  

 fysisk eller psykisk funktionsevne.
Der henvises til bemærkningerne til § 64.
 Til § 53  Reglen svarer til bistandslovens § 43, stk. 5, 1. pkt.,  

 hvorefter ret til revalideringsydelsen er betinget af, at revalidenden følger  

 erhvervsplanen.
Til § 54 Bestemmelsen svarer med redaktionelle ændringer til  

 revalideringsbekendtgørelsens § 1, stk. 4, hvorefter revalidenden bevarer  

 revalideringsydelsen ved kortvarige afbrydelser i revalideringsforløbet, der  

 ikke har betydning for revalidendens mulighed for at gennemføre  

 erhvervsplanen med hensyn til mål og indhold.
Efter praksis er en afbrydelse  

 på indtil 6 mdr. en kortvarig afbrydelse.
Sygdom og mangel på uddannelses-  

 eller praktikplads er typiske eksempler på afbrydelse af revalideringen.
Når  

 der er tale om mangel på uddannelses- eller praktikpladser, er det en  

 forudsætning for at bevare revalideringsydelsen, at revalidenden er i  

 uddannelse eller under optræning, og at aktiviteten har relevans for  

 erhvervsplanen og er på heltid.
 Til § 55 Som noget nyt foreslås, at revalidenden bevarer retten  

 til revalideringsydelsen, når den pågældende har ret til fravær ved  

 graviditet, barsel og adoption efter reglerne i lov om ligebehandling af mænd  

 og kvinder med hensyn til beskæftigelse og barselorlov mv.
 Efter de gældende regler er revalidenden henvist til kontanthjælp, hvis  

 erhvervsplanen ikke i en længere periode kan følges på grund af barsel mv.
 Efter forslagets § 56 er der bl.a. på grund af barsel mulighed for at  

 forlænge den periode, hvor revalidenden får revalideringsydelse.
Til § 56 Efter forslagets stk. 1 kan kommunen - i forhold  

 til den tid, der indgår i erhvervsplanen - i visse tilfælde forlænge den  

 periode, som revalidenden kan få revalideringsydelse i.
Dette gælder, hvis  

 revalidenden ikke kan gennemføre erhvervsplanen på grund af nedsat fysisk  

 eller psykisk funktionsevne eller andre helt specielle forhold.
Og hvis  

 sygdom, pasning af syge børn eller pasning af børn med nedsat fysisk eller  

 psykisk funktionsevne, barsel, manglende pasningsmulighed af børn eller  

 særlige sociale forhold midlertidigt forsinker revalidenden i at gennemføre  

 erhvervsplanen.
 § 56 svarer med redaktionelle ændringer til §§ 6 og 7 i  

 revalideringsbekendtgørelsen, dog kan manglende pasningsmulighed af børn som  

 noget nyt være forlængelsesgrund.
 Perioden med revalideringsydelse kan bl.a. forlænges, når revalidenden har  

 en svag uddannelsesmæssig baggrund, og et uddannelsesløft er nødvendigt for  

 at bringe den pågældende tilbage til arbejdsmarkedet.
Til § 57 Forslaget til § 57 svarer med redaktionelle  

 ændringer til bistandslovens § 43, stk. 5, og § 9 i  

 revalideringsbekendtgørelsen, hvorefter revalidenden ikke må have andet  

 arbejde, når erhvervsplanen gennemføres.
Kommunen kan dog tillade, at  

 revalidenden har andet arbejde i begrænset omfang, hvis arbejdet kan forenes  

 med erhvervsplanen.
Som eksempler på arbejde af begrænset omfang kan nævnes  

 et par timers arbejde om ugen eller overarbejde en gang i mellem.
 Hvis en revalidend uden tilladelse fra kommunen påtager sig et arbejde, er  

 konsekvensen, at kommunen må vurdere, om den pågældende fortsat har ret til  

 revalideringsydelsen, jf. § 53, som fastslår, at revalidenden kun har ret til  

 revalideringsydelsen, hvis den pågældende følger erhvervsplanen.
 Med hensyn til fradrag for indtægter henvises til § 58.
 Til § 58 Revalideringsydelsen er, som anført i § 46, stk. 3,  

 uafhængig af en eventuel ægtefælles indtægts- og formueforhold.
 Revalidendens egne indtægts- og formueforhold under en revalidering har  

 som udgangspunkt heller ikke betydning, dog er der i §§ 58 og 59 fastsat  

 regler om, hvilke indtægter der skal trækkes fra i revalideringsydelsen.
 Revalideringsydelsen skal efter forslaget nedsættes med følgende  

 arbejdsindtægter:
1) Praktik-, elev- eller lærlingeløn eller løn, som revalidenden får under  

 optræning.
Inden lønnen trækkes fra, skal der tages hensyn til det beløb, som  

 revalidenden skal betale i arbejdsmarkedsbidrag, dvs. beløbet, der skal  

 trækkes fra, skal nedsættes med arbejdsmarkedsbidraget.
 Det tydeliggøres på den måde, at niveauet for den hjælp, man får under  

 optræning og oplæring, er revalideringsydelsen, medmindre der er tale om  

 revalidering med helt eller delvis løntilskud efter §§ 60-62.
 Der skal ikke betales arbejdsmarkedsbidrag af revalideringsydelsen, og for  

 at opnå samme ydelsesniveau, uanset om der i revalideringen indgår perioder  

 med løn eller ikke, skal lønnen nedsættes med arbejdsmarkedsbidraget, inden  

 den trækkes fra i revalideringsydelsen.
 Forslaget om, at niveauet for den hjælp, man får under optræning og  

 oplæring, normalt er revalideringsydelsen, giver en administrativ lettelse i  

 forhold til de nuværende regler om revalideringsydelsen, og reglerne om løn  

 eller løntilskud i bistandslovens § 43, stk. 8. Forslaget indebærer, at der  

 ikke længere skal foretages en forskellig kontering i samme uddannelsesforløb  

 afhængig af, om der er tale om teori- eller praktikdelen af uddannelser.  

 Uddannelser, der overvejende foregår som skoleforløb med praktikperioder af  

 kortere varighed, skal således følge reglerne for uddannelser uden  

 praktikforløb.
 Kun når revalidenden opfylder de særlige betingelser i § 60 er  

 ydelsesniveauet et andet, idet det fremgår af § 61, at revalidenden i disse  

 særlige tilfælde mindst får den mindste overenskomstmæssige løn, som efter  

 gældende regler om de såkaldte »mindstelønsordninger«.
2) Det følger af stk. 1, nr. 2, at kun indtægter fra andet arbejde, der  

 overstiger 12.000 kr. pr. år, trækkes fra i revalideringsydelsen.
Når denne  

 regel anvendes, regnes med bruttoindtægter, dvs. der skal fx ikke tages  

 hensyn til, at revalidenden skal betale arbejdsmarkedsbidrag af indtægten.  

 Indtjeningsåret er pr. kalenderår.
 Af stk. 2 fremgår, at når en kommune skal fastlægge, hvad der er  

 arbejdsindtægter, skal den benytte de regler, der er fastsat i henhold til §  

 58 i lov om arbejdsløshedsforsikring mv.
 Revalidender, der er optaget på en produktionsskole som led i den  

 fastlagte erhvervsplan, får efter praksis udbetalt revalideringsydelse og  

 ikke skoleydelse efter Undervisningsministeriets regler.
Til § 59 Efter de gældende regler trækkes løbende udbetaling af  

 erhvervsevnetabserstatning efter lov om forsikring mod følger af arbejdsskade  

 fra i revalideringsydelsen.
Dette følger af bistandslovens § 43, stk. 5, og §  

 11 i revalideringsbekendtgørelsen.
For at undgå stødende enkelttilfælde  

 foreslås en harmonisering, således at der i almindelighed skal ske fradrag  

 for løbende udbetalinger fra forsikringer og pensionsordninger.
Fradraget  

 sker indtil niveauet for den hidtidige arbejdsindtægt.
 Fastsættelse af hidtidig arbejdsindtægt kan efter praksis ske på grundlag  

 af Arbejdsskadestyrelsens årslønsfastsættelse efter principperne i § 41 i lov  

 om forsikring mod følger af arbejdsskade, når der er tale om fradrag for en  

 løbende erhvervsevnetabserstatning, jf. den gældende revalideringsvejlednings  

 pkt. 40.
Efter stk. 2 får socialministeren bemyndigelse til at fastsætte  

 regler om, hvorledes hidtidige arbejdsindtægter opgøres og reguleres mv.
I  

 overensstemmelse med pkt. 40 i revalideringsvejledningen er det hensigten at  

 fastsætte regler om, at hidtidig arbejdsindtægt kan fastlægges på grundlag af  

 Arbejdsskadestyrelsens årslønsfastsættelse efter principperne i § 41 i lov om  

 forsikring mod følger af arbejdsskade.
Til § 60 Bestemmelsen svarer med redaktionelle ændringer til de  

 såkaldte »mindstelønsordninger« i bistandslovens § 43, stk. 8, som  

 er beskrevet i afsnit VI i revalideringsvejledningen.
Det følger heraf, at  

 når visse betingelser med hensyn til alder, arbejdsmarkedstilknytning eller  

 forsørgelsespligt er opfyldt, kan en revalidend få tilbud om en revalidering  

 med løn, og arbejdsgiveren får tilskud til lønnen.
 Revalideringen efter ordningen kan ske hos private eller offentlige  

 arbejdsgivere, herunder på beskyttede værksteder.
 Som noget nyt skal der udarbejdes en erhvervsplan, når revalideringen  

 består i optræning eller uddannelse på arbejdsmarkedet, og det  

 erhvervsmæssige sigte er afklaret for revalidenden, jf. forslagets § 50, stk.  

 1.
 Revalidering kan bestå i en egentlig faglig uddannelse eller en optræning  

 af kortere eller længere varighed.
 Revalidenden får fra arbejdsgiver som minimum udbetalt den mindste  

 overenskomstmæssige løn på det aktuelle ansættelsesområde eller den løn, som  

 sædvanligvis gælder for tilsvarende arbejde, jf. forslagets § 61.  

 Arbejdsvilkårene i øvrigt svarer til de sædvanlig gældende for  

 arbejdsmarkedet.
 Efter praksis skal der samarbejdes med de faglige organisationer ved  

 oprettelsen af revalideringstilbud efter ordningen.
Til § 61 Efter forslaget betaler arbejdsgiveren lønnen til  

 revalidenden, og arbejdsgiveren modtager tilskud til lønnen fra kommunen, jf.  

 forslagets § 62. Dette er en ændring i forhold til den gældende praksis på  

 området, hvorefter kommunen har mulighed for at udbetale løn til revalidenden  

 eller løntilskud til arbejdsgiveren.
Ved ændringen opnås harmoni med reglerne  

 for andre ansatte.
 Til § 62 Stk. 1 svarer til gældende regler om, at  

 arbejdsgiveren får tilskud til løn med tillæg af arbejdsgiverbidrag til ATP  

 mv.
 Stk. 2 og 3 , der fastlægger reglerne om kommunens tilskud til  

 lønnen, svarer til gældende praksis, jf. revalideringsvejledningens pkt. 58.  

 Ved uddannelsesforhold er tilskuddet således forskellen mellem den  

 overenskomstmæssige praktik-, elev- eller lærlingeløn og lønnen efter § 61.  

 Ved anden optræning er tilskuddet forskellen mellem en løn, der svarer til  

 revalidendens arbejdsindsats og lønnen efter § 61.
 Det fremgår af stk. 4 , at kommunens tilskud i overensstemmelse med  

 praksis kan udgøre den fulde lønudgift, når:
1) beskæftigelsen finder sted hos offentlige eller dermed sidestillede  

 arbejdsgivere, eller 2) beskæftigelsen finder sted hos private arbejdsgivere, og der foreligger  

 særlige forhold hos revalidenden.
 Det forudsættes, at kommunens tilskud efter stk. 4 afpasses efter reglerne  

 om lønrefusion til arbejdsgiveren under skoleophold i lov om Arbejdsgivernes  

 Elevrefusion, således at arbejdsgiveren ikke overkompenseres under  

 revalidendens skoleophold.
 Private organisationer med almene formål, fx humanitære organisationer  

 samt koncessionerede selskaber mv. ligestilles med offentlige arbejdsgivere.
En revalidend kan være vanskelig at placere på arbejdsmarkedet på grund af  

 tidligere kriminalitet, misbrugsproblemer eller lignende.
Derfor kan det være  

 nødvendigt, at kommunens tilskud udgør den fulde lønudgift.
Begrundelsen for  

 at give den fulde lønudgift kan derimod ikke være forholdene på  

 arbejdsmarkedet generelt, fx at mindre virksomheder ikke kan bære  

 lønomkostningerne ved at ansætte en lærling, eller der evt. er mangel på  

 uddannelsespladser.
 Til § 63 Forslaget til § 63 svarer med redaktionelle  

 ændringer til reglerne om hjælp til nødvendige uddannelses- og  

 handicapbetingede udgifter i bistandslovens § 43, stk. 2, 6, 7 og 8.
Kommunen kan således give støtte til nødvendige uddannelsesbetingede  

 udgifter og udgifter betinget af en nedsat fysisk eller psykisk  

 funktionsevne, som den enkelte revalidend har under revalideringen.
Dette  

 gælder også under forrevalidering, hvor de erhvervsmodnende og afklarende  

 aktiviteter foregår, og hvor revalidenden bevarer sit tidligere  

 forsørgelsesgrundlag, fx sygedagpenge eller hjælp efter kapitel 4.
Også personer, der under uddannelse modtager hjælp efter anden lovgivning  

 til dækning af leveomkostninger, kan få hjælp efter § 63, hvis de pågældende  

 opfylder betingelserne for revalidering.
Det kan fx dreje sig om unge der  

 netop har forladt skolesystemet, eller personer der modtager førtidspension.
Ved udgifter betinget af nedsat fysisk eller psykisk funktionsevne forstås  

 merudgifter, som en revalidend med nedsat funktionsevne får som en nødvendig  

 følge af at indgå i en revalidering.
Der kan fx være tale om personlig  

 bistand til revalidender med nedsat fysisk funktionsevne, nødvendige  

 arbejdsredskaber, hjælpemidler eller indretninger, som ikke stilles til  

 rådighed af uddannelsesinstitutionen.
Stk. 2 svarer til gældende regler, hvorefter revalidenden har en  

 egenbetaling til befordringsudgifter på 200 kr. pr. måned.
Udgifter, der er  

 en følge af en nedsat fysisk eller psykisk funktionsevne, dækkes dog fuldt  

 ud.
 For at lette kommunernes administration foreslås som noget nyt i stk.  

 3, at kommunen kan beregne støtten til bøger og andet  

 undervisningsmateriale på grundlag af de gennemsnitlige udgifter ved den  

 pågældende uddannelse.
 Efter gældende regler er det en betingelse for statsrefusion af disse  

 udgifter, at der foreligger dokumentation for beløbenes anvendelse i det  

 enkelte tilfælde, fx ved regningsbilag.
 De gennemsnitlige udgifter kan beregnes på grundlag af de gennemsnitlige  

 udgifter pr. semester/studieår efter en af uddannelsesinstitutionen godkendt  

 liste over nødvendige bøger og andet undervisningsmateriale til uddannelsen.  

 Der skal således ikke ske dokumentation for konkrete bogindkøb, men listen  

 over nødvendige bøger mv. udgør dokumentationsgrundlaget for udgiften.
 Kommunen skal sørge for at dokumentationsgrundlaget er tidssvarende.
 Kommunen afgør, hvorledes beløbet udbetales, dog således at revalidenden  

 har mulighed for at foretage de nødvendige indkøb ved semestrets/studieårets  

 start.
 Eventuelle studierejser og udgifter til særlige undervisningsredskaber  

 m.m. kan ikke indgå i beregningen, men skal fortsat behandles individuelt.
Til § 64 Forslaget til § 64 har sammenhæng med reglerne om  

 halv revalideringsydelse til unge under 25 år.
Der henvises til  

 bemærkningerne til § 52.
Efter gældende regler kan personer under 25 år få fuld  

 revalideringsydelse, hvis de har en boligudgift, der giver ret til den  

 maksimale støtte efter bistandslovens § 37 a.
Denne regel foreslås ophævet.
I  

 stedet indføres en mulighed for at give et skattefrit tilskud til  

 revalidendens faktiske nettoboligudgift, hvis denne boligudgift på grund af  

 revalidendens nedsatte funktionsevne ligger over, hvad der i almindelighed  

 kan afholdes inden for den halve revalideringsydelse.
 Til §§ 65 - 67 Forslagets §§ 65 - 67 om selvstændig  

 virksomhed svarer med redaktionelle ændringer til reglerne i bistandslovens §  

 43, stk. 10 og 11, og revalideringsbekendtgørelsens kapitel 5. Reglerne er  

 moderniseret og udbygget på grundlag af den praksis, der har dannet sig på  

 området gennem årene.
 I etablering af selvstændig virksomhed kan der som i dag indgå anskaffelse  

 af en bil, hvis bilen indgår som et sædvanligt led i den pågældende  

 virksomhed.
Som noget nyt foreslås 1) i § 66 indført et krav om, at der skal foreligge en forretningsmæssig  

 forsvarlig plan for den selvstændige etablering samt en regel om opfølgning,  

 og 2) at kompetencen til at give støtte til at etablere selvstændig  

 virksomhed flyttes fra revaliderings- og pensionsnævnet til kommunen.
 En konsekvens af, at kompetencen til at træffe afgørelse i disse sager  

 flyttes til kommunen, er, at klager over kommunens afgørelse skal behandles  

 af det sociale nævn efter de almindelige klageregler.
Den amtskommunale revalideringsindsats Til § 68 Forslagets stk. 1, 1. pkt. , og stk. 2 , svarer til  

 bistandslovens § 91, stk. 1, 1. pkt., hvorefter amtskommunen skal sørge for  

 den specialiserede revalideringsindsats.
Som i forslagets § 46 foreslås  

 erhvervsevnekriteriet erstattet af arbejdsevnekriteriet.
 Som efter gældende regler er det kommunen, der træffer afgørelse om  

 revalidering, herunder hvilke foranstaltninger der indgår i revalideringen.
 Målsætningen for revalideringen, herunder for den amtskommunale andel af  

 indsatsen, er, at revalidenderne kan fastholde eller opnå en normal  

 erhvervsmæssig tilværelse eller få en væsentlig forbedring af deres  

 erhvervsmæssige situation.
 I den revalidering, som kommunen beslutter, kan der indgå forskellige  

 elementer, som fx arbejdsprøvning eller erhvervsmodnende/afklarende  

 aktiviteter (forrevalidering), optræning og uddannelse.
Det er karakteristisk for målgruppen, der omfattes af amtskommunernes  

 indsats, at revalidenderne har særlige behov, som den kommunale  

 revalideringsindsats ikke alene kan tilgodese.
Den amtskommunale indsats er  

 således et supplement til kommunernes revalideringsberedskab.
 De kommuner, der har ekspertisen, kan varetage revalideringsindsatsen over  

 for revalidender med særlige behov, evt. i et samarbejde med amtskommunen,  

 jf. forslagets § 48.
 Den ekspertise, der skal være til rådighed for kommunerne, svarer til den  

 indsats, der i dag ydes fra amtskommunerne efter bistandslovens §§ 91 -95.
 I forslagets stk. 2 er nævnt eksempler på tilbud, der kan indgå i den  

 amtskommunale revalideringsindsats, hvilket svarer til de tilbud, der gives i  

 dag.
Efter forslagets stk. 1, 2. pkt., yder amtskommunen i tilknytning  

 til den specialiserede revalideringsindsats rådgivning, jf. § 67 i forslag  

 til lov om social service, heri er også omfattet rådgivning til revalidender.  

 Forslaget svarer til gældende regler.
Dette indebærer, at amtskommunen skal  

 stille nødvendig rådgivning og konsulentstøtte til rådighed for kommunerne i  

 deres arbejde med personer med særlige behov, ligesom amtskommunen har  

 mulighed for i specielle tilfælde selv at påtage sig rådgivningen.  

 Amtskommunen kan om nødvendigt varetage de nævnte opgaver i samarbejde med  

 andre amtskommuner.
Amtskommunen tilvejebringer grundlaget for varetagelsen af rådgivningen og  

 sikrer i tilslutning hertil en systematisk indsamling, udvikling,  

 bearbejdning og formidling af den faglige viden angående den specialiserede  

 revalideringsindsats.
Også disse opgaver kan om nødvendigt varetages i  

 samarbejde med andre amtskommuner.
 Efter forslagets stk. 3 træffer amtskommunen efter indstilling fra  

 kommunen afgørelse om tilbud efter stk. 1. Efter de gældende regler i  

 bistandslovens § 94, 1. pkt., træffer amtsrådet efter indstilling fra  

 kommunalbestyrelsen beslutning om revalidering i amtskommunalt regi.
Efter gældende regler giver amtsrådet revalidender støtte til nødvendige  

 udgifter til befordring ved tilbud om revalidering, jf. bistandslovens § 95  

 og pkt. 72 i cirkulære af 17. december 1986 om bistandslovens bestemmelser om  

 institutioner under amtskommunerne med senere ændring.
Udgifter til nødvendig  

 daglig befordring i forbindelse med revalideringen godtgøres normalt svarende  

 til taksten for billigste offentlige transportmiddel.
 Det foreslås, at reglen om amtsrådets støtte til revalidendens nødvendige  

 udgifter til befordring ophæves, således at forslagets § 63 også er gældende,  

 når revalidenden får revalideringstilbud fra amtskommunen.
Det betyder, at reglerne om støtte til befordring bliver ens for kommunale  

 og amtskommunale tilbud om revalidering.
Revalidender i amtskommunale tilbud  

 skal herefter også selv betale de første 200 kr. pr. måned af udgiften til  

 befordring, medmindre udgiften er en følge af en nedsat fysisk eller psykisk  

 funktionsevne.
 Ved ændringen går amtskommunen ud af finansieringen af udgifterne til  

 befordring ved tilbud i amtskommunalt regi, og staten går ind i stedet for,  

 således at finansieringen deles mellem kommunen og staten.
 Til § 69 Efter forslagets stk. 1 må en produktion, der  

 udføres i forbindelse med den amtskommunale revalideringsindsats, ikke påføre  

 andre virksomheder ubillig konkurrence.
 Efter stk. 2 udarbejder Amtsrådsforeningen vejledning om  

 kalkulationsregler for produktionen i forbindelse med den amtskommunale  

 revalideringsindsats.
 Efter forslaget til lov om retssikkerhed og administration på det sociale  

 område, påhviler det såvel kommunen som amtskommunen at samarbejde om den  

 specialiserede revalideringsindsats og den forebyggende og støttende  

 virksomhed i forbindelse hermed.
 Den amtskommunale indsats kan fastlægges ved aftale mellem amtskommunen og  

 de enkelte kommuner, således at indsatsen kan hvile på et bæredygtigt fagligt  

 og økonomisk fundament.
 Efter forslagets § 101, stk. 3, videreføres reglerne om takstfastsættelse  

 uændret.
 Selvom kommunerne også kan etablere en specialiseret revalideringsindsats,  

 kan socialministeren ved uenighed mellem amtskommunen og en eller flere  

 kommuner efter ansøgning give tilladelse til, at forpligtelser, der påhviler  

 den ene part, kan overlades til den anden, jf. forslag til lov om  

 retssikkerhed og administration på det sociale område.
Reglerne om tilsyn i forslag til lov om retssikkerhed og administration på  

 det sociale område gælder tilsvarende ved den specialiserede  

 revalideringsindsats.
Det betyder, at amtskommunen fører tilsyn med de  

 opgaver, der efter reglerne i denne lov, er henlagt til amtskommunen.  

 Tilsynet omfatter både indholdet af tilbudene og den måde, opgaverne udføres  

 på, jf. nærmere bemærkningerne om indholdet af tilsynsforpligtelsen i  

 forslaget til lov om retssikkerhed og administration på det sociale område.
Til kapitel 7 Skånejob med løntilskud Til § 70 Som følge af anbefaling fra Udvalget om Skånejob er der i  

 efteråret 1996 fremsat lovforslag om skånejob efter 50/50 - ordningen for  

 allerede da at fremme oprettelsen af sådanne job.
Lovforslaget er vedtaget  

 med ikrafttræden den 1. januar 1997 og betyder, at kompetence og  

 forsyningsansvar er overført til kommunerne fra amtskommunerne samtidig med,  

 at amtskommunerne er gået ud af finansieringen, og staten er gået ind i  

 stedet for.
Reglerne om beskyttede enkeltpladser - dvs. 50/50 - og 1/3 - ordninger -  

 har hjemmel i bistandslovens § 91. Reglerne uddybes i pkt. 74 i cirkulæret om  

 bistandslovens bestemmelser om institutioner under amtskommunerne af 17.  

 december 1986 og ændringscirkulære nr. 208 af 14. december 1993, idet der her  

 fastsættes bestemmelser om løn og løntilskud mv.
I dette lovforslag kaldes  

 beskyttede enkeltpladser for skånejob med løntilskud , og af § 70  

 fremgår, at tilbud om skånejob med løntilskud kan oprettes hos private eller  

 offentlige arbejdsgivere, og der fastsættes en aldersgrænse på 67 år.
Ud over de skånejob, der baserer sig på dette lovforslag, er der i en  

 række overenskomster på arbejdsmarkedet adgang til at oprette aftalebaserede  

 skånejob, der er uden offentlige tilskud.
Tanken er, at arbejdsmarkedets  

 parter gerne vil nå så langt som muligt med aftaler alene.
Kommunerne kan  

 eventuelt bistå med formidling af sådanne aftalebaserede skånejob.
I stk. 1 foreslås, at pligten til at tilbyde skånejob med  

 løntilskud, påhviler kommunerne.
Som noget nyt får kommunerne herved  

 forsyningsansvaret for skånejob med løntilskud til personer, der får social  

 pension.
Samtidig foreslås det, jf. § 102, at reglerne om finansiering  

 ændres, for personer der får social pension, således at amtskommunerne går ud  

 af finansieringen, og staten går ind i stedet for.
 Disse ændringer betyder en videreførsel af principperne, der er gældende  

 for 50/50 - ordninger til skånejob med løntilskud, til personer der får  

 social pension, både med hensyn til forsyningsansvar og finansiering.  

 Ansvaret for at oprette stillingerne og ansvaret for økonomien følges således  

 ad.
Der ændres ikke ved karakteren af forsyningsansvaret, ligesom de gældende  

 tildelingsbetingelser foreslås videreført, bortset fra at begrebet nedsat  

 erhvervsevne erstattes af arbejdsevnekriteriet.
Arbejdsevnen kan være  

 begrænset af fysiske, psykiske eller sociale grunde, ligesom erhvervsevnen  

 kan være nedsat af fysiske, psykiske eller sociale årsager.
I stk. 2 videreføres den gældende regel om, at socialministeren får  

 adgang til at undtage visse erhvervsområder fra adgangen til at beskæftige  

 personer i skånejob med løntilskud.
Baggrunden herfor er, at anvendelsen af  

 skånejob med løntilskud er underlagt fællesskabsregler og rammebestemmelser  

 angående visse sektorer i industrien, herunder sektorer under EKSF -  

 traktaten, transport, fiskeri og landbrug.
 Efter den gældende bekendtgørelse nr. 1190 af 17. december 1996, er det  

 fastsat, at individuelt beskyttede enkeltpladser efter bistandslovens §§ 91 -  

 95 ikke kan oprettes på skibsværfter omfattet af EU - direktiver og OECD -  

 aftalen eller områder, der er omfattet af traktaten om Det Europæiske Kul- og  

 Stål Fællesskab (EKSFT).
Efter stk. 3 giver kommunen tilbud om skånejob.
Amtskommunen kan  

 give tilbud om skånejob, når den er arbejdsgiver, eller hvis den aftaler  

 dette med kommunen.
Forslaget opretholder herved amtskommunens mulighed for at give skånejob i  

 tilfælde, hvor amtet er arbejdsgiver, og når dette enten i det enkelte  

 tilfælde eller generelt aftales med kommunen.
Dette svarer til gældende  

 regler for 50/50 - ordninger og den praksis, der har udviklet sig i mange  

 amtskommuner efter den 1. januar 1992, hvor kommunerne fik en selvstændig  

 kompetence bl.a. til at oprette beskyttede enkeltpladser.
 Efter forslag til lov om social service varetager amtskommunen den  

 beskyttede beskæftigelse af personer, der ikke kan fastholde eller opnå  

 beskæftigelse på normale vilkår på arbejdsmarkedet, og som ikke kan arbejde i  

 skånejob med løntilskud.
 Til §§ 71-72 Forslaget til §§ 71 og 72 angår skånejob med  

 løntilskud til personer, der ikke får social pension - de gældende 50/50 -  

 ordninger.
Personer med begrænset arbejdsevne, der ikke modtager social pension, og  

 hvor revalidering til normal beskæftigelse ikke er mulig, har ret til et  

 tilbud om skånejob med løntilskud hos en privat eller offentlig arbejdsgiver.  

 Det er en betingelse, at personen har en konstateret varig begrænsning i  

 arbejdsevnen.
Dette svarer til de gældende regler.
Retten til tilbud skal ses i sammenhæng med kommunens generelle pligt til  

 at sørge for sådanne stillinger, dvs. inden for rimelighedens grænser når job  

 og person skal passe sammen.
Retten til tilbud skal tillige ses i sammenhæng  

 med amtskommunernes forpligtigelse til at yde tilbud om beskyttet  

 beskæftigelse, jf. forslag til lov om social service.
Betingelsen om, at revalideringsmulighederne skal være udtømte, kan fx  

 konstateres ved, at et eller flere revalideringsforsøg ikke har ført til  

 arbejde på normale vilkår eller ved en samlet vurdering af personens  

 situation, herunder af hvor meget arbejdsevnen er begrænset.
En sådan  

 vurdering kan fx være relevant at foretage, når en person, der er ansat på  

 arbejdsmarkedet, ikke mere kan klare et arbejde på normale vilkår på grund af  

 begrænsninger i arbejdsevnen, men evt. kan fastholdes i beskæftigelse ved at  

 få et tilbud om skånejob med løntilskud.
Der henvises til bemærkningerne til  

 § 46 om tidlig indsats og arbejdsfastholdelse.
Betingelsen om, at der skal være en konstateret varig begrænsning i  

 arbejdsevnen indebærer, at personer, der opfylder betingelserne for at få  

 skånejob, ikke alternativt skal tilbydes aktivering, der er tiltænkt  

 personer, som enten ikke varigt har en nedsat arbejdsevne, eller hvis  

 situation er mere uafklaret.
Betingelsen udelukker ikke, at arbejdsevnen på  

 et senere tidspunkt kan blive forbedret således, at der evt. kan ske  

 ansættelse på almindelige vilkår.
 Forslaget til § 72 om løn til den ansatte og kommunens pligt til at  

 give tilskud til lønnen er en videreførsel af de gældende regler, hvorefter  

 tilskuddet til arbejdsgiver er 50 pct. af lønnen med tillæg af udgifter til  

 arbejdsgiverbidrag til ATP samt eventuelle udgifter til andre  

 arbejdsgiverbidrag.
 Tilskuddet kan ikke overstige 1/2 af den mindste overenskomstmæssige  

 timeløn på det aktuelle ansættelsesområde eller af den løn, som sædvanligvis  

 gælder for tilsvarende arbejde, med tillæg af udgifter til arbejdsgiverbidrag  

 til ATP samt eventuelle udgifter til andre arbejdsgiverbidrag.
Der er som noget nyt ikke fastsat bestemmelser om lønnen.
Denne fastsættes  

 efter aftale mellem arbejdsgiveren og den ansatte.
Dette skal ske i  

 samarbejde med de faglige organisationer, jf. forslagets § 75.
Efter gældende regler udgør lønnen i almindelighed 70 -100 pct. af den  

 mindste overenskomstmæssige timeløn.
Tilskuddet udgør 50 pct. af lønnen med  

 tillæg af eventuelle udgifter til arbejdsgiverbidrag til ATP mv.
Tilskuddet  

 kan ikke overstige 50 pct. af overenskomstens begyndelsesløn eller den for  

 tilsvarende arbejde sædvanlig gældende løn med tillæg af arbejdsgiverbidrag  

 til ATP mv.
 Der henvises desuden til lovforslagets almindelige bemærkninger.
 Til §§ 73-74 Forslaget til §§ 73 og 74 angår skånejob med  

 løntilskud til personer, der får social pension - den gældende 1/3-ordning.
Det er efter § 73 en betingelse for at få beskæftigelse i skånejob  

 med løntilskud, at den pågældende får førtidspension efter lov om social  

 pension, og at den pågældende ikke kan fastholde eller opnå beskæftigelse på  

 normale vilkår.
Dette svarer til reglerne i bistandslovens § 91 samt  

 cirkulæret om bistandslovens bestemmelser om institutioner under  

 amtskommunerne af 17. december 1986, pkt. 74.
 Dog præciseres i forslaget, at førtidspensionisten kun har ret til et  

 skånejob med løntilskud, hvis den pågældende ikke kan fastholde eller opnå  

 deltidsbeskæftigelse uden løntilskud.
Retten til tilbud skal ses i sammenhæng med kommunernes generelle pligt  

 til at sørge for sådanne stillinger, dvs. inden for rimelighedens grænser når  

 job og person skal passe sammen.
Retten til tilbud skal tillige ses i  

 sammenhæng med amtskommunernes forpligtigelse til at give tilbud om beskyttet  

 beskæftigelse, jf. forslag til lov om social service.
§ 74 er ændret i forhold til gældende regler, således at kommunens  

 tilskud til arbejdsgiveren svarer til 50 pct. af den løn, som arbejdsgiveren  

 betaler, dog højst 1/6 af den mindste overenskomstmæssige timeløn på det  

 aktuelle ansættelsesområde eller af den løn, som sædvanligvis gælder for  

 tilsvarende arbejde, med tillæg af udgifter til ATP samt eventuelle andre  

 arbejdsgiverbidrag.
Der er ikke fastsat bestemmelser om lønnen.
Denne  

 fastsættes ved aftale mellem arbejdsgiver og den ansatte.
Lønfastsættelsen  

 skal ske i samarbejde med de faglige organisationer, jf. forslagets § 75.  

 Efter gældende regler fastsættes lønnen efter forhandling med arbejdsstedet.  

 Lønnen udgør et beløb, der mindst svarer til tilskuddets størrelse.
Dette  

 ydes med et beløb svarende til 1/3 af den mindste overenskomstmæssige løn.
 Der henvises i øvrigt til bemærkningerne til § 102 vedrørende forslag til  

 en ændret byrdefordeling.
 Der henvises desuden til lovforslagets almindelige bemærkninger.
Til § 75 Efter forslaget til § 75 fastsættes løn og  

 arbejdsvilkårene i øvrigt i skånejob med løntilskud efter aftale mellem  

 arbejdsgiveren og den ansatte.
Dette skal ske i samarbejde med de faglige  

 organisationer.
Som det fremgår af bestemmelsen, er det en forudsætning, at  

 kommunen eller amtskommunen har givet tilbud om skånejob med løntilskud.
Efter stk. 2 skal skånejob med løntilskud til personer, der ikke  

 får social pension, jf. § 71, dog tilbydes på fuld tid, medmindre de  

 pågældende foretrækker deltidsansættelse.
Dette er begrundet i, at  

 beskæftigelse efter ordningen skal kunne være et tilstrækkeligt  

 forsørgelsesgrundlag for de pågældende, da der ikke er mulighed for på anden  

 vis at supplere lønnen.
Arbejdstiden kan således kun nedsættes efter den  

 pågældendes eget ønske, fx fordi den pågældende er vant til at være  

 beskæftiget ved deltidsarbejde.
Budgetproblemer i kommunen kan således ikke  

 begrunde et tilbud på nedsat tid.
De skånehensyn, der skal tages til den  

 ansatte, må fremgå af ansættelsesaftalen, jf. stk. 1.
 Ansatte i skånejob er omfattet af lovgivningen for lønmodtagere, medmindre  

 de enkelte love herom har undtaget denne persongruppe.
Til kapitel 8 Værktøj og arbejdsredskaber Til § 76 Det foreslås, at hjælp til anskaffelse af værktøj og  

 arbejdsredskaber samt til kortvarige kurser, udskilles fra reglerne om  

 revalidering, således at det ikke længere er en betingelse, at modtageren er  

 revalidend.
Herved bliver bestemmelsen i højere grad anvendelig for personer,  

 der er ansat eller som skal ansættes i skånejob, både i aftalebaserede  

 skånejob og i skånejob med løntilskud.
Det er en betingelse for at få hjælp efter bestemmelsen, at den pågældende  

 har begrænsninger i arbejdsevnen af fysiske, psykiske eller sociale grunde og  

 er ansat eller skal ansættes på arbejdsmarkedet.
Som for reglerne om  

 revalidering og skånejob med løntilskud erstattes erhvervsevnekriteriet også  

 her af arbejdsevnekriteriet.
Det er endvidere en forudsætning, at værktøjet  

 eller arbejdsredskabet kompenserer begrænsningerne i arbejdsevnen.
 Forslaget imødekommer anbefalinger fra Arbejds- og Socialministeriets  

 Udvalg om skånejob - første delrapport fra september 1995 - om en bredere  

 anvendelse af eksisterende muligheder for støtte til  

 arbejdspladsindretninger.
Også personer, der driver selvstændig virksomhed, kan får hjælp efter  

 bestemmelsen.
Er der derimod tale om at etablere selvstændig virksomhed,  

 gives støtten efter forslagets §§ 65 - 67.
 Det fremgår af stk. 2 , at hjælp til værktøj og arbejdsredskaber  

 samt hjælp til kortvarige kurser er subsidiær i forhold til hjælp efter denne  

 eller anden lovgivning.
Det foreslås i stk. 3 , at kommunen giver hjælpen uafhængig af  

 ansøgerens og en eventuel ægtefælles økonomiske forhold.
Dette er en ændring  

 i forhold til gældende regler, hvorefter der i et vist omfang skal tages  

 hensyn til revalidendens økonomiske situation.
Til kapitel 9 Indbetaling af bidrag til Arbejdsmarkedets Tillægspension Til § 77 Efter stk. 1 indbetaler kommunen ATP-bidrag for personer,  

 der får hjælp efter forslagets §§ 25, 36 eller 52, stk. 1. Det sker for at  

 modvirke, at personer, der midlertidigt er uden beskæftigelse, optjener en  

 lavere pension end andre.
 Efter stk. 2 er det en betingelse for indbetaling af ATP-bidrag, at  

 hjælpen efter §§ 25 eller 36 har været udbetalt i en sammenhængende periode  

 på 6 måneder.
Det foreslås i stk. 3 at videreføre reglen om, at der kun  

 indbetales ATP-bidrag for personer, som modtager hjælp efter §§ 25, 36 eller  

 52, stk. 1, hvis den månedlige hjælp er af en vis størrelse.
Den nedre grænse  

 svarer til hjælpen efter § 25 for en forsørger og en ikke-forsørger over 25  

 år, dvs. 9.100 kr. eller 6.825 kr.
Som noget nyt foreslås det, at kommunen  

 ikke indbetaler ATP-bidrag, hvis hjælpen er ydet med tilbagebetalingspligt  

 efter forslagets § 91.
Til § 78 Størrelsen af ATP-bidraget er, som det fremgår af  

 bistandslovens § 45 b, stk. 2, fastsat efter § 15, stk. 1, i lov om  

 Arbejdsmarkedets Tillægspension.
En bestemmelse svarende til bistandslovens §  

 45 b, stk. 2, er derfor udeladt som overflødig.
 Det præciseres i stk. 1 , hvilken månedlig ydelse der ligger til  

 grund for beregningen.
 Det fremgår af stk. 2 , hvor meget kommunen og den, der modtager  

 hjælp, skal betale i ATP-bidrag.
 Stk. 3 svarer med redaktionelle ændringer til bistandslovens § 45  

 a, stk. 3, og aktiveringslovens § 20 a, stk. 4, hvorefter socialministeren  

 efter indstilling fra Arbejdsmarkedets Tillægspension fastsætter nærmere  

 regler om bidragsbetaling.
Til kapitel 10 Hjælp i særlige tilfælde Til § 79 Reglen svarer med enkelte redaktionelle ændringer til  

 bistandslovens § 46.
 Hjælp til rimeligt begrundede enkeltudgifter forudsætter som hidtil:
1) at ansøgeren har været ude for ændringer i sine forhold (social  

 begivenhed), 2) at ansøgerens egen afholdelse af udgifterne i afgørende grad vil  

 vanskeliggøre den pågældendes og familiens muligheder for at klare sig selv i  

 fremtiden (forebyggende sigte), og 3) at hjælpen normalt kun ydes, hvis udgiften er opstået som følge af  

 behov, der ikke har kunnet forudses (uforudsigelighed).
 Kommunen kan give hjælp efter § 79, selvom ansøgeren ikke i øvrigt får  

 hjælp efter denne lov.
Kravet om uforudsigelighed betyder, at ansøgeren ikke har kunnet tage  

 hensyn til den opståede udgift i sine løbende dispositioner.
Udgifter, som  

 man får som følge af fx skilsmisse, betragtes i almindelighed som  

 uforudsigelige udgifter.
Det behøver ikke nødvendigvis være udgiftsbehovet, som ikke har kunnet  

 forudses.
Der kan også være tale om likviditetsmæssige problemer, som  

 bevirker, at der er behov for hjælp til enkeltudgifter, som under normale  

 forhold kan afholdes inden for den løbende indtægt.
Som eksempel kan nævnes,  

 at ansøgeren fx ikke har kunnet nå at få sit skattekort ændret.
 Det er også muligt at yde hjælp til rimeligt begrundede enkeltudgifter,  

 som er forudsigelige, hvis ansøgeren ikke har haft økonomisk mulighed for at  

 spare op til udgiften.
Hvad der forstås ved »rimeligt begrundede enkeltudgifter« vil  

 afhænge af en konkret vurdering i det enkelte tilfælde.
Udgifter, der opstår  

 som følge af brand, oversvømmelser, tyveri mv., og som ikke dækkes på anden  

 måde, vil ud fra en konkret vurdering i det enkelte tilfælde kunne anses for  

 rimeligt begrundede enkeltudgifter.
Hvorimod udgifter til fx boligindskud,  

 almindelig udskiftning af køleskabe og andre anskaffelser til husholdningen  

 samt udgifter i anledning af fødsel, dåb og konfirmation, normalt må anses  

 for at være forudsigelige udgifter, som det må forventes, at man sparer op  

 til.
 Der kan efter en konkret vurdering undtagelsesvis ydes hjælp til rimeligt  

 begrundede enkeltudgifter, der har kunnet forudses, hvis afholdelsen er af  

 helt afgørende betydning for ansøgerens eller familiens livsførelse.
 Det er nu i lovteksten præciseret, at undtagelsen omfatter såvel enlige  

 som familier.
 Hvis der ydes hjælp til betaling af boligindskud, eller hvad der kan  

 sidestilles hermed, vil hjælpen være tilbagebetalingspligtig efter forslagets  

 § 90, stk. 1, 2. pkt.
 Til § 80 Bestemmelsen er en præcisering af den gældende  

 retstilstand for hjælp efter bistandslovens § 46 a.
Kommunen kan yde hjælp til udgifter til sygebehandling, medicin,  

 tandbehandling og lignende, hvis 1) udgiften ikke dækkes efter anden lovgivning, 2) ansøgeren og ægtefællen ikke selv har økonomisk mulighed for at betale  

 udgiften, og 3) hvis behandlingen er nødvendig og helbredsmæssig velbegrundet.
Der stilles ikke krav om, at ansøgeren har været ude for ændringer i sine  

 forhold.
Det betyder, at såvel kontanthjælpsmodtagere, som studerende og  

 andre lavindkomstgrupper er omfattet af reglen.
Pensionister er derimod ikke  

 omfattet, fordi de i givet fald skal have hjælp efter reglerne om personligt  

 tillæg i lov om social pension.
Der kan ikke ydes hjælp, hvis ansøgeren eller ægtefællen har indtægter  

 eller formue, som kan dække behovet.
Støttemuligheder fra Statens  

 Uddannelsesstøtte i form af stipendium og lån ligestilles med en indtægt.
Der  

 kan ikke ydes hjælp til den del af udgiften, som dækkes af en privat  

 forsikring, fx Sygesikringen Danmark.
 Kommunen skal i hvert enkelt tilfælde foretage en konkret vurdering af  

 ansøgerens og ægtefællens økonomiske forhold, herunder om ansøgeren har  

 mulighed for selv at betale en del af udgiften.
Kravet om, at behandlingen skal være nødvendig og helbredsmæssig  

 velbegrundet, vil som hovedregel være opfyldt, hvis behandlingen er lægeligt  

 dokumenteret.
Ved tandbehandlinger bør kommunen påse, at der ikke foretages  

 behandlinger, som går ud over, hvad der er nødvendigt i hvert enkelt  

 tilfælde.
Kommunen skal desuden vurdere, om det er absolut nødvendigt at få  

 foretaget en dyr og omfattende tandbehandling på et tidspunkt, hvor ansøgeren  

 ikke selv har mulighed for at betale udgiften, og om en sådan udgift normalt  

 kan afholdes af en almindelig lønindtægt.
Det er hovedreglen, at hjælp ydes til udgifter ved behandling inden for  

 det offentlige behandlingssystem.
Der kan kun undtagelsesvis ydes hjælp til  

 udgifter ved behandling uden for det offentlige system, hvis der ikke er  

 behandlingsmuligheder inden for det offentlige system, eller disse er  

 udtømte, og hvis behandlingen i hvert enkelt tilfælde er lægeligt  

 velbegrundet.
Ventetid på behandling i offentligt regi, er ikke i sig selv et  

 forhold, som berettiger til hjælp til behandling uden for det offentlige  

 system.
 Til § 81 Stk. 1 svarer med redaktionelle ændringer til  

 bistandslovens § 46 b, stk. 1.
Stk. 1 skal ses i sammenhæng med de nye regler om samvær i § 16 i lov nr.  

 387 af 14. juni 1995 om forældremyndighed og samvær.
Efter § 16 søges barnets  

 forbindelse med begge forældre bevaret ved, at den, der ikke har barnet  

 boende, har ret til samvær.
Reglerne om samvær er ikke længere knyttet til  

 forældremyndigheden.
Det betyder, at den af forældrene, der ikke har barnet  

 boende, har ret til samvær, uanset om der er fælles forældremyndighed eller  

 ej.
Efter stk. 1 kan kommunen yde hjælp til udgifter, som en ansøger har, når  

 den pågældende udøver sin ret til samvær med eget barn/egne børn under 18 år,  

 forudsat at børnene ikke bor hos ansøgeren.
Egne børn er ansøgerens  

 biologiske eller adopterede børn.
 Kommunen kan kun give hjælp, hvis ansøgeren ikke har indtægter eller  

 formue, som kan dække behovet.
Det skal tages i betragtning, at forsørgere over 25 år får den samme  

 hjælp, uanset om de har barnet boende hos sig eller ikke.
De udgifter, der  

 normalt er forbundet med at have børn, er således indregnet i hjælpen, uanset  

 om barnet bor hos forsørgeren eller ikke.
Dette gælder derimod ikke for  

 forsørgere under 25 år, som ikke har barnet boende hos sig.
De får en lavere  

 hjælp alt efter, om de er hjemme- eller udeboende eller har haft tidligere  

 indtægter af en vis størrelse.
Derudover får de et tillæg, som svarer til  

 børnebidraget, dog højst normalbidraget.
 Bestemmelsen omfatter efter praksis også pensionister.
Hjælpen kan for eksempel omfatte rejseudgifter, kost og deltagelse i  

 aktiviteter med barnet.
Der kan ikke ydes hjælp til udgifter, som ikke vil  

 kunne afholdes af en normal lønindtægt.
 Der kan kun undtagelsesvis ydes hjælp til udgifter ved samvær med børn,  

 som opholder sig i udlandet hos forældremyndighedsindehaveren, og ved samvær  

 her i landet med børn, som bor hos forældremyndighedsindehaveren i udlandet.  

 Kommunen skal i sådanne situationer især påse, at der ikke ydes hjælp til fx  

 rejseudgifter, der ikke kan afholdes af en normal lønindtægt.
 Reglen i stk. 2 svarer til bistandslovens § 46 b, stk. 2, hvorefter  

 kommunen kan yde hjælp til, at forældremyndighedsindehaveren kan få kontakt  

 med et barn, som er bortført til udlandet af den ene af forældrene eller af  

 pårørende uden samtykke fra indehaveren af forældremyndigheden.
 Der kan kun ydes hjælp, hvis ansøgeren ikke selv har indtægter eller  

 formue, som kan dække udgifterne, og hvis kommunen har forelagt sagen for  

 Udenrigsministeriet, inden den yder hjælp.
Der er opstillet den yderligere betingelse, at sagen skal være anmeldt til  

 dansk politi.
Baggrunden herfor er, at Udenrigsministeriet fra tid til anden  

 har fået forelagt sager, hvor der ikke er sket politianmeldelse, og hvor  

 sagens retlige og faktiske omstændigheder derfor ikke er tilstrækkeligt  

 belyst, herunder hvad der er gjort eller kan gøres for at bringe  

 barnebortførelsen til ophør.
Det vil derfor lette og fremme  

 sagsekspeditionen, hvis kommunen sender politirapporten, anklageskriftet  

 eller lignende sammen med sagen, når den forelægges for Udenrigsministeriet.
 Til § 82 Bestemmelsen svarer med redaktionelle ændringer til  

 bistandslovens § 46 c, hvorefter kommunen kan yde hjælp til udgifterne ved at  

 forsørge et barn, når forældremyndigheden ved forældremyndighedsindehaverens  

 død er tillagt en anden/andre, som ikke har forsørgelsespligt over for  

 barnet.
 Ændringen består i, at der nu henvises til selve loven om børnetilskud og  

 forskudsvis udbetaling af børnebidrag.
Der kan kun ydes hjælp, hvis barnets indtægter ikke er tilstrækkelige til  

 at dække udgifterne ved forsørgelsen.
Efter lov om børnefamilieydelse er  

 børnefamilieydelsen ikke en indtægt for barnet, og den skal derfor ikke indgå  

 i barnets indtægter.
 Hjælpen ydes uafhængigt af indtægter og formue hos den/de, som har  

 forældremyndigheden.
 Hjælpen fastsættes ud fra de faktiske udgifter ved barnets forsørgelse, og  

 kan således som hovedregel ikke begrænses til en fast ydelse.
 Der kan ikke samtidig ydes kontanthjælp til barnet efter forslagets  

 kapitel 4.
Til § 83 Stk. 1 er med redaktionelle ændringer identisk  

 med bistandslovens § 47, stk. 1, hvorefter kommunen kan yde hjælp til en  

 flytning, som medfører en forbedring af ansøgerens eller familiens bolig-  

 eller erhvervsforhold.
Det er en betingelse for at yde hjælp, at hverken  

 ansøgeren eller ægtefællen har indtægter eller formue, som kan dække behovet.
 Kommunen kan fx yde hjælp til udgifter til transport af indbo og  

 rejseudgifter for ansøgeren og familien.
Det er ikke enhver forbedring af boligforholdene, som er en boligmæssig  

 forbedring i forslagets forstand.
Der må tillige kræves, at dispositionen er  

 rimelig set i forhold til ansøgerens samlede situation, herunder den  

 pågældendes mulighed for selv at afholde den fremtidige husleje.
Flytning til  

 en billigere bolig kan ikke i sig selv betegnes som en boligmæssig  

 forbedring, men vil dog kunne være et væsentligt element i den samlede  

 vurdering.
Der kan ikke ydes hjælp til flytning til en bolig, som er ulovlig  

 efter anden lovgivning, da det ikke kan betegnes som en boligmæssig  

 forbedring.
En forbedring af erhvervsforholdene forudsætter, at ansøgeren er  

 sikret arbejde, og at arbejdet er mere end blot midlertidigt.
 I overensstemmelse med Kontanthjælpsudvalgets anbefaling er bistandslovens  

 § 47, stk. 2, ikke medtaget, hvilket betyder, at fraflytningskommunen ikke  

 længere skal indhente samtykke fra tilflytningskommunen, inden den yder  

 hjælp.
 Stk. 2 er identisk med bistandslovens § 47, stk. 3, om hjælp til  

 flytning til udlandet.
 Til §§ 84 og 85 Reglerne svarer til bistandslovens §§ 47 a og b om  

 hjælp til repatriering af flygtninge og indvandrere, bortset fra at  

 bistandslovens § 47 a, stk. 5, om regulering er indarbejdet i den fælles  

 regel om årlig regulering i forslagets § 107.
 På baggrund af anbefaling fra Kontanthjælpsudvalget af 1994 overvejes det  

 at overføre reglerne til Indenrigsministeriets lovgivning.
Til kapitel 11 Udbetaling af hjælp I dette kapitel er samlet reglerne om ansøgning og  

 udbetaling af hjælp, herunder kommunens mulighed for undtagelsesvis at  

 administrere hjælpen.
 Til § 86 Reglen svarer til gældende praksis om forudgående  

 ansøgning, dog med den ændring, at kommunen fremover som hovedregel vil kunne  

 give afslag på hjælp alene med den begrundelse, at ansøgeren har påtaget sig  

 udgiften forud for ansøgningen.
 Kravet om forudgående ansøgning gælder for både løbende hjælp og hjælp til  

 enkeltudgifter.
Der er ikke krav om, hvilken form ansøgningen skal have.
En ansøgning kan  

 derfor være skriftlig eller mundtlig.
 Til § 87 I overensstemmelse med mangeårig praksis fastslås det i  

stk. 1 , at kommunen som hovedregel udbetaler den løbende hjælp til  

 forsørgelse som et månedligt beløb.
 Det er den enkelte kommune, der som led i den kommunale administration  

 beslutter, om hjælpen udbetales som kontante beløb, ved overførelse til  

 pengeinstitut eller lignende.
 Efter stk. 2 kan kommunen beslutte at udbetale hjælpen for kortere  

 perioder end en måned, hvis der er begrundet tvivl om, hvorvidt modtageren  

 vil opfylde betingelserne for hjælp i hele den periode, som hjælpen  

 forudsættes at dække.
Dette svarer til en mangeårig fast praksis.
Kommunen kan udbetale hjælpen  

 for en kortere periode, hvis der er begrundet tvivl om, hvorvidt modtageren  

 fx vil opfylde sin forpligtelse efter forslagets § 13 om at udnytte sine  

 arbejdsmuligheder.
 Hvis kommunen beslutter at udbetale hjælpen for kortere perioder, skal den  

 sikre sig, at modtageren har mulighed for at betale rimelige faste udgifter  

 som fx husleje.
 Hvis modtageren opfylder betingelserne for hjælp, men kommunen skønner, at  

 den pågældende ikke selv er i stand til at administrere hjælpen, kan kommunen  

 anvende reglerne i forslagets § 88.
 Til § 88 Forslaget til § 88 svarer med redaktionelle  

 ændringer til bistandslovens § 49, stk. 1, om kommunens mulighed for at  

 administrere modtagerens hjælp.
Det er en forudsætning for at administrere hjælpen, at kommunen først har  

 forsøgt at vejlede ansøgeren eller modtageren om, hvordan den pågældende kan  

 »få styr på sin økonomi«.
Men hvis kommunen vurderer, at vejledning  

 vil være helt nytteløs, kan den umiddelbart overtage administrationen af  

 hjælpen.
Reglerne om vejledning er nævnt i forslagets § 7.
 Ordningen kan fx bestå i, at kommunen betaler rimelige faste udgifter  

 direkte til kreditor, at kommunen udleverer naturalydelser/rekvisitioner,  

 eller at kommunen udbetaler hjælpen for kortere perioder.
Til kapitel 12 Tilbagebetaling Kapitel 12 indeholder regler om, hvornår kommunen skal  

 træffe afgørelse om tilbagebetaling, og om hvornår kommunen kan vælge at  

 træffe en sådan afgørelse.
Derudover indeholder kapitlet regler om, hvordan  

 kommunen gennemfører et tilbagebetalingskrav.
Til § 89 Reglen er identisk med bistandslovens § 25, stk. 1,  

 bortset fra, at det nu er præciseret i nr. 1, at tilbagebetaling på grund af,  

 at modtageren har tilsidesat sin oplysningspligt efter § 90, stk. 4, i dette  

 forslag eller § 11 i forslag til lov om retssikkerhed og administration på  

 det sociale område, forudsætter, at modtageren har gjort det mod bedre  

 vidende (ond tro). Det vil sige, at den pågældende vidste eller burde vide,  

 at den pågældende skulle have givet oplysninger til kommunen.
Der er således  

 en formodning for, at modtageren har tilsidesat sin oplysningspligt, hvis  

 kommunen har informeret modtageren om pligten og følgerne af, at den  

 tilsidesættes.
For at kommunen kan stille krav om tilbagebetaling på grund af, at  

 modtageren har tilsidesat sin oplysningspligt, er det en betingelse, at  

 hjælpen er modtaget uberettiget.
Det vil sige, at den pågældende ikke har  

 opfyldt betingelserne for hjælpen.
Den obligatoriske tilbagebetalingspligt omfatter alle former for ydelser  

 efter denne lov.
Det betyder, at de personer, som aktiveres efter reglerne i  

 forslagets kapitel 4, også er omfattet.
 Hvis modtageren uberettiget har fået ydelser efter denne lov og har fået  

 en dom for socialt bedrageri, hvor retten har fastsat det beløb, som den  

 pågældende skal betale til kommunen, så falder forholdet uden for  

 tilbagebetalingsreglerne i dette lovforslag.
Til § 90 Efter stk. 1 skal den, der modtager særlig støtte  

 efter forslagets § 34 til dækning af renter og afdrag vedr. ejerbolig og  

 andelsboliger, tilbagebetale hjælpen.
Det samme gælder for personer, som  

 modtager hjælp til boligindskud, eller hvad der kan ligestilles hermed.
Reglen svarer med enkelte ændringer til bistandslovens § 25, stk. 1, nr.  

 2, og stk. 2. Det er præciseret, at modtageren altid har pligt til at  

 tilbagebetale hjælpen.
Det er derfor ikke nødvendigt, at kommunen træffer  

 afgørelse om tilbagebetaling.
 Kommunen bør senest ved udbetaling af hjælpen orientere modtageren om, at  

 hjælpen skal betales tilbage.
I modsætning til tidligere omfatter tilbagebetalingspligten ikke kun hjælp  

 til dækning af terminsudgifter i sædvanlige ejerboliger.
Den obligatoriske  

 tilbagebetalingspligt er udvidet til også at omfatte hjælp til dækning af  

 renter og afdrag på lån vedrørende andelsboliger, uanset om den enkelte  

 andelshaver kan eller ikke kan medregne en del af andelsboligforeningens  

 driftsresultat i sin egen skattepligtige indkomst.
Det afgørende er, at  

 modtageren gennem hjælp til betaling af afdragene får en opsparing.
Efter gældende praksis kan kommunen kun gøre et tilbagebetalingskrav  

 gældende overfor den ægtefælle, der har modtaget hjælpen, og som samtidig er  

 ejer af boligen.
I stk. 2 foreslås denne praksis ændret til, at  

 ægtefæller hæfter solidarisk - dvs. sammen og hver for sig - for krav om  

 tilbagebetaling af hjælp til dækning af renter og afdrag vedr. ejerbolig og  

 andelsboliger, uanset om hjælpen er ydet til den ene eller begge ægtefæller,  

 og uanset om boligen er ejet af den ene eller begge ægtefæller.
 Socialministeren er efter stk. 3 bemyndiget til at fastsætte  

 nærmere regler om tilbagebetaling af den del af den særlige støtte, som ydes  

 til dækning af renter og afdrag på lån vedrørende ejerboliger og  

 andelsboliger.
 Stk. 4 viderefører den særlige oplysningspligt, der gælder for  

 personer, som modtager hjælp til boligindskud med tilbagebetalingspligt efter  

 stk. 1, 2. pkt.
 Kommunen orienterer den, der søger om hjælp, om den særlige  

 oplysningspligt og konsekvenserne af, at den pågældende tilsidesætter  

 oplysningspligten.
Til § 91 Forslagene til §§ 91 og 92 angiver udtømmende de  

 tilfælde, hvor kommunen kan træffe afgørelse om, at hjælpen skal betales  

 tilbage.
Kommunen beslutter i det enkelte tilfælde, om den vil stille krav om  

 tilbagebetaling.
 De tilbagebetalingssituationer, der er nævnt i forslagets stk. 1 ,  

 svarer med sproglige rettelser til bistandslovens § 26, stk. 1, nr. 1-3.
 Det er i overensstemmelse med praksis blevet præciseret i forslagets § 91,  

 stk. 1, nr. 3, at kommunen kan stille krav om tilbagebetaling, hvis  

 modtageren på grund af sine egne forhold er skyld i, at vedkommende bliver  

 opsagt fra et arbejde.
Kommunen kan efter forslagets § 91, stk. 1, nr. 4, stille krav om  

 tilbagebetaling af hjælpen, hvis den må yde hjælp, fordi modtageren eller  

 ægtefællen har nægtet at tage imod et rimeligt tilbud om arbejde, aktivering  

 eller andre beskæftigelsesfremmende foranstaltninger.
Hvis tilbudet fortsat  

 står åbent, kan kommunen dog ikke udbetale hjælp, fordi den pågældende på den  

 måde ikke opfylder betingelserne for hjælpen, jf. forslagets §§ 13 og 41.
Efter forslagets § 91, stk. 1, nr. 5, kan kommunen træffe beslutning om  

 tilbagebetaling, hvis den må yde hjælp, fordi modtageren eller ægtefællen er  

 indblandet i en kollektiv arbejdsstrid.
Reglen har til hensigt at sikre  

 kommunens neutralitet, når der er arbejdskonflikter.
I overensstemmelse med  

 langvarig praksis bør kommunen som udgangspunkt træffe beslutning om  

 tilbagebetaling efter nr. 5, når den yder hjælp til en person, der er  

 indblandet i en kollektiv arbejdsstrid, medmindre der foreligger helt  

 specielle vanskeligheder for ansøgeren.
Kommunen bør fastsætte en  

 tilbagebetalingsordning efter forslagets § 93, så snart den pågældende  

 genoptager sit arbejde.
Kommunen har efter stk. 2 , pligt til senest ved udbetaling af  

 hjælpen at orientere modtageren om, at hjælpen ydes med  

 tilbagebetalingspligt, herunder hvilket nr. i stk. 1, der anvendes og  

 baggrunden herfor.
Reglen er med sproglige ændringer identisk med  

 bistandslovens § 26, stk. 2. Kravet om orientering er en betingelse for  

 gyldigheden af tilbagebetalingskravet.
Det betyder, at kommunen skal kunne  

 dokumentere, at modtageren er informeret.
Denne dokumentation kan fx ske ved,  

 at kommunen beder modtageren om at underskrive en tilbagebetalingserklæring.  

 En tilbagebetalingserklæring skal som hidtil opfylde formkravene i  

 forvaltningslovens §§ 22 og 24.
 Det forhold, at en modtager underskriver en tilbagebetalingserklæring,  

 afskærer ikke den pågældende fra at klage over tilbagebetalingspligten til  

 det sociale nævn.
 Det er i stk. 3 præciseret, at modtageren ikke skal tilbagebetale  

 den hjælp, som den pågældende får under aktivering efter kapitel 4, idet  

 modtageren i en sådan situation yder noget til gengæld for hjælpen.
Til § 92 Forslaget til § 92 er identisk med bistandslovens  

 § 26, stk. 1, nr. 4, hvorefter kommunen kan bestemme, at hjælpen skal betales  

 tilbage, hvis modtageren senere får udbetalt en erstatning, et  

 underholdsbidrag e.l., som dækker samme tidsrum og formål som den udbetalte  

 hjælp.
I disse situationer med dobbeltforsørgelse er det i sagens natur ikke  

 en betingelse, at modtageren er orienteret om, at hjælpen skal betales  

 tilbage, inden hjælpen udbetales.
 Det er i stk. 2 præciseret, at modtageren ikke skal tilbagebetale  

 den hjælp, som den pågældende får eller har fået under aktivering efter  

 kapitel 4, idet modtageren i en sådan situation yder noget til gengæld for  

 hjælpen.
Til § 93 Stk. 1 svarer til bistandslovens § 27, stk. 1,  

 hvorefter tilbagebetalingskravet gennemføres ved en tilbagebetalingsordning,  

 som kommunen fastsætter ud fra en vurdering af, hvad modtageren kan betale  

 uden, at den pågældende kommer til at mangle, hvad der må anses for  

 nødvendigt til sit eget og familiens underhold.
Som udgangspunkt kan kommunen  

 vurdere modtagerens tilbagebetalingsevne ud fra, hvad den pågældende ville  

 være berettiget til i kontanthjælp.
Det betyder, at kommunen som  

 altovervejende hovedregel ikke kan fastsætte en tilbagebetalingsordning, hvis  

 skyldneren fortsat modtager kontanthjælp, medmindre den pågældende har et  

 væsentligt større rådighedsbeløb end andre kontanthjælpsmodtagere fx på grund  

 af et fremført skattemæssigt underskud eller en meget lav boligudgift.
Stk. 2 er - bortset fra sproglige rettelser - identisk med  

 bistandslovens § 27, stk. 2. Det er blevet præciseret, at kommunen kun kan  

 inddrive et tilbagebetalingskrav efter skatteinddrivelsesreglerne, hvis der  

 er fastsat en tilbagebetalingsordning efter stk. 1, som skyldneren ikke  

 overholder, selvom den pågældende er i stand til det.
Det betyder, at  

 kommunen, når den anvender skatteinddrivelsesreglerne, fortsat skal sikre  

 sig, at skyldneren i overensstemmelse med stk. 1 har det til sin rådighed,  

 som må anses for nødvendigt til den pågældendes og familiens underhold.
Stk. 3 viderefører bistandslovens § 27, stk. 3, hvorefter kommunen  

 indtræder i retten til udbetaling af overskydende skat mv.
Adgangen er nu  

 udvidet til også at omfatte retten til overskydende arbejdsmarkedsbidrag med  

 renter og godtgørelse efter lov om arbejdsmarkedsfonde.
Det er samtidig  

 blevet præciseret, at kommunen kan bruge indtrædelsesretten, uanset om der er  

 fastsat en tilbagebetalingsordning efter stk. 1, og uanset om skyldneren  

 overholder en sådan ordning.
 Når der er ydet hjælp med tilbagebetalingspligt indtræder kommunen i  

 retten til overskydende skat mv., inden den overskydende skat kommer til  

 udbetaling, og det betyder, at kommunens indtrædelsesret i disse tilfælde går  

 forud for reglen i forslagets § 14 om at se bort fra formuebeløb på op til  

 10.000 kr.
Stk. 4 om forældelse af tilbagebetalingskrav efter 5 år svarer til  

 bistandslovens § 27, stk. 4. Når et tilbagebetalingskrav forældes efter stk.  

 4, bortfalder samtidig kommunens adgang efter stk. 3 til at indtræde i retten  

 til overskydende skat.
Dette svarer til gældende praksis.
 Til § 94 Forslagets § 94 svarer med visse ændringer til  

 bistandslovens § 49, stk. 2, om kommunens mulighed for at sikre sig, at  

 personer, der modtager hjælp efter lovforslagets kapitel 4-6, betaler for, at  

 deres børn benytter dag- eller klubtilbud efter forslaget til lov om social  

 service.
 Personkredsen er i forhold til de gældende regler udvidet til at omfatte  

 såvel personer, der modtager kontanthjælp/aktivering efter forslagets kapitel  

 4, som personer, der modtager igangsætningsydelse eller revalideringsydelse  

 efter forslagets kapitel 5-6.
 Kommunen kan som hidtil først foretage fradrag i hjælpen, når den har  

 konstateret, at modtageren ikke betaler til tiden for dag- eller klubtilbud.
 Det betyder, at kommunen ikke kan fradrage den første manglende betaling,  

 men kommunen kan derefter fradrage den løbende månedlige betaling for dag-  

 eller klubtilbud i den hjælp, der dækker samme periode som betalingen.
 Til § 95 Reglen om det offentliges indtrædelsesret svarer til  

 bistandslovens § 8.
 Hvis den person, der er pålagt at betale underholdsbidrag mv., betaler  

 bidraget, indtræder det offentlige ikke i retten til at få fastsat bidrag.  

 Derimod vil bidraget indgå som en indtægt, der bliver trukket fra i hjælpen  

 til bidragsmodtageren efter reglerne i forslagets § 30.
Til kapitel 13 Klageregler Til § 96 De almindelige regler om klage over en kommunes eller  

 amtskommunes afgørelser efter den sociale lovgivning er fastsat i forslag til  

 lov om retssikkerhed og administration på det sociale område.
Det fremgår  

 heraf, at en afgørelse kan indbringes for det sociale nævn, med mindre andet  

 er bestemt.
Bestemmelsen i § 96 knytter sig til de almindelige klageregler i forslaget  

 til lov om retssikkerhed og administration på det sociale område.
Der er i  

 forhold hertil tale om en specialregel med et begrænset klagetema, idet det  

 foreslås, at det sociale nævn alene skal have mulighed for at efterprøve, om  

 en kommunes afgørelse om udbetaling af godtgørelse efter § 38 er i  

 overensstemmelse med de retningslinjer, som kommunen har fastsat.
Ifølge  

 forslaget til lov om retssikkerhed og administration på det sociale område  

 har koordinationsudvalgene i øvrigt til opgave at følge såvel kommunens  

 generelle beskæftigelsespolitik som kommunens praksis med hensyn til  

 udbetaling af godtgørelsen.
Til kapitel 14 Finansiering mv.
I kapitel 14 fastsættes reglerne for finansiering af en  

 kommunes og en amtskommunes udgifter efter dette lovforslag.  

 Finansieringsreglerne i bistandsloven og aktiveringsloven videreføres, dog  

 med to undtagelser vedrørende skånejob og driftsudgifter ved erhvervsmodnende  

 og erhvervsintroducerende kurser og jobindslusningsprojekter.
 Til § 97 Forslaget viderefører det gældende princip i  

 bistandslovens §§ 133 og 135, stk. 2, om, at en kommunes/amtskommunes  

 udgifter til administration, herunder udgifter til vejledning, altid afholdes  

 endeligt af kommunen/amtskommunen.
Til § 98 Efter stk. 1 refunderer staten 50 pct. af en  

 kommunes udgifter til hjælp og løntilskud efter kapitel 4, dvs. kontanthjælp  

 og ydelser under aktivering.
Det svarer med redaktionelle ændringer til  

 bistandslovens § 133, stk. 2, og aktiveringslovens § 24, stk. 1.
 Reglerne i aktiveringslovens § 24, stk. 3, om refusion fra staten af  

 kommunernes driftsudgifter og af udgifter til godtgørelse i forbindelse med  

 aktiveringstilbud er med redaktionelle ændringer indarbejdet i stk. 2.
 Til § 99 Bestemmelsen om en præmieringsordning for offentlige  

 arbejdsgivere svarer til bestemmelsen i aktiveringslovens § 27 a.
Præmieringsordningen går ud på, at en kommune kan udbetale en præmie på  

 25.000 kr. til en offentlig arbejdsgiver, der ansætter en  

 kontanthjælpsmodtager i en varig stilling på overenskomstmæssige løn- og  

 ansættelsesvilkår på fuld tid.
Præmien er betinget af, at  

 kontanthjælpsmodtageren har været ansat i jobtræning eller individuel  

 jobtræning hos arbejdsgiveren i mindst 12 og højst 24 måneder.
Det er desuden  

 en betingelse, at ansættelsen i den varige ordinære stilling er på mindst 18  

 måneder.
De nærmere regler om ordningen er fastsat i bekendtgørelse nr. 1261  

 af 20. december 1996.
Til § 100 Staten refunderer 50 pct. af en kommunes udgifter til  

 igangsætningsydelse.
Det svarer til aktiveringslovens § 27, stk. 1.
 Til § 101 I stk. 1 fastholdes den gældende regel om, at  

 staten refunderer 50 pct. af en kommunes udgifter til revalidering, hjælp til  

 selvstændig virksomhed samt værktøj og arbejdsredskaber.
 Som beskrevet under de almindelige bemærkninger og bemærkninger til § 48  

 foreslås det i stk. 2 , at der sker en ændret byrdefordeling af  

 driftsudgifterne til erhvervsmodnende og erhvervsintroducerende kurser og  

 jobindslusningsprojekter, således at staten går ud, og amtskommunerne kommer  

 ind.
Forslagets stk. 3 svarer med redaktionelle ændringer til  

 bistandslovens § 135, stk. 3. I forhold til den gældende lov er  

 finansieringen ikke knyttet til institutionsbegrebet, men til aftalen om  

 tilbud efter forslagets § 68, stk. 1, 1. pkt., om revalidering, som  

 amtskommunen har ansvaret for.
Reglerne om takstfastsættelse videreføres  

 uændret.
Det samme gælder fordelingen af udgifterne mellem kommune og  

 amtskommune.
 Til § 102 Byrdefordelingen ved skånejob med løntilskud til  

 personer, der får social pension, foreslås ændret således, at staten i stedet  

 for amtskommunerne går ind og finansierer halvdelen af kommunernes udgifter.  

 Herved opnås samme finansiering af skånejob til personer, der ikke får social  

 pension, og til personer, der får social pension.
Til § 103 Staten refunderer fuldt ud kommunens udgifter efter  

 dette lovforslag til ATP-bidrag.
I skånejob med løntilskud efter forslagets  

 kapitel 7 afholder kommunen ikke udgifter til ATP-bidrag efter dette  

 lovforslag, idet en andel af ATP-bidraget alene beregningsteknisk indgår i  

 kommunens udgift til løntilskud.
Udgiften til løntilskud er alene omfattet af  

 den generelle refusionsbestemmelse i forslagets § 102. Bestemmelsens  

 udformning svarer i øvrigt til bistandslovens § 45, stk. 4, og  

 aktiveringslovens § 20 a, stk. 3.
 Staten afholder udgifterne til forsørgelse af danske statsborgere i  

 udlandet efter forslagets § 6. Dette svarer til bistandslovens § 134, stk. 2.
 Til § 104 Reglen svarer til bistandslovens § 133, stk. 2,  

 hvorefter staten refunderer 50 pct. af en kommunes udgifter til hjælp i  

 særlige tilfælde.
Til § 105 Forslaget til § 105 viderefører med redaktionelle  

 ændringer de gældende regler i bistandslovens § 134 a for finansiering af  

 udgifter til forsørgelse mv. af flygtninge, hvilket indebærer, at staten som  

 normalt refunderer 50 pct. af udgifter til forsørgelse mv., dækker 100 pct.  

 af udgifterne til flygtninge i de første 1 1/2 år efter datoen for  

 opholdstilladelsen.
Derefter nedsættes statens dækning til 75 pct. af  

 udgifterne, og kommunen skal i de 5 efterfølgende år således selv bære 25  

 pct. af udgifterne til forsørgelse mv.
Stk. 1 opregner, hvilke udlændinge der er omfattet af de særlige  

 refusionsregler.
Bestemmelsen svarer fuldt ud til bistandslovens § 134 a,  

 stk. 1.
I stk. 2 videreføres reglerne i bistandslovens § 134 a, stk. 2, om  

 refusion af forsørgelsesudgifter mv. til flygtninge.
Bistandslovens § 134 a,  

 stk. 6, er indarbejdet i stk. 2.
 Staten refunderer fuldt ud kommunens udgifter til ATP-bidrag for de  

 personer, som er omfattet af forslagets § 105. Dette følger af forslagets §  

 103 og svarer til bistandslovens § 45 b, stk. 4.
Stk. 3 svarer med redaktionelle ændringer til bistandslovens § 134  

 a, stk. 4. Reglen indebærer, at staten, selvom 6 1/2 års perioden er udløbet,  

 dækker kommunens udgifter for visse flygtninge med betydelig og varig nedsat  

 funktionsevne og for uledsagede flygtningebørn.
Kriteriet for, hvem der er  

 omfattet af bestemmelsen, er personer med alvorlig og varig fysisk eller  

 psykisk funktionsnedsættelse, hvilket svarer til bistandslovens bestemmelse  

 om vidtgående fysiske eller psykiske handicap.
 Stk. 4 afløser til dels bistandslovens § 134 a, stk. 3, hvorefter  

 staten i 6 1/2 år efter datoen for opholdstilladelsen refunderer 75 pct. af  

 en kommunes eller amtskommunes udgifter til den specialiserede  

 revalideringsindsats efter forslagets § 68, stk. 1, 1. pkt.
 Reglerne i bistandslovens § 134 a, stk. 5 og 7, om tilskud til kommunen,  

 når den giver flygtninge tilbud om beskæftigelse i beskæftigelsesfremmende  

 ordninger, og når den overtager ansvaret for integrationen af flygtninge  

 inden udløbet af integrationsperioden på 18 måneder, videreføres ligeledes i  

stk. 5 og 6 . Kravet til aktiveringens omfang i stk. 5 er dog  

 foreslået fastsat til 30 timer pr. uge.
Staten refunderer fortsat inden for et rådighedsbeløb 50 pct. af en  

 kommunes udgifter til godtgørelse og driftudgifter til aktivering af  

 flygtninge mv.
Dette fremgår af forslagets § 98, stk. 2.
Til § 106 Efter bistandslovens og aktiveringslovens regler  

 udbetaler staten refusionen forskudsvis til kommuner og amtskommuner.
Denne  

 ordning fortsætter.
 Til § 107 Reglen om den årlige regulering med  

 satsreguleringsprocenten i stk. 1 afløser reglerne i aktiveringslovens  

 §§ 14, 15, stk. 3, og 24, stk. 4, og bistandslovens §§ 37, stk. 7, 47 a, stk.  

 5, og 134 a, stk. 8.
Efter de gældende regler reguleres bistandslovens procentsatser for  

 kontanthjælp til personer, der ikke modtager ungesatser, efter lov om  

 arbejdsløshedsforsikring mv.
Da det foreslås, at procentsatserne bliver  

 ændret til beløb, skal beløbene fremover reguleres i forslag til lov om aktiv  

 socialpolitik.
De steder, hvor beløbene for hjælp til forsørgelse fremgår, er  

 medtaget, og det drejer sig om forslagets §§ 25, 26, 30 og 52, stk. 4.
 Det foreslås desuden, at fradrag for arbejdsindtægter mv. i forslagets §  

 31 og mindstebeløb/beskæftigelsestillæg i forslagets § 36 reguleres årligt  

 med satsreguleringsprocenten.
 Stk. 2 om regulering af den maksimale timeløn svarer til  

 aktiveringslovens § 14, sidste pkt.
 Efter stk. 3 bekendtgør socialministeren størrelsen af de  

 regulerede beløb.
Til kapitel 15 Forsøgsregler Til § 108 Socialministeren kan efter ansøgning fra en kommune eller  

 amtskommune tillade, at der laves beskæftigelsesfremmende forsøgsordninger,  

 som fraviger reglerne i denne lov, dog bortset fra satserne i forslagets §§  

 25, 52 og 61.
 Reglen afløser bistandslovens §§ 138 a og f samt aktiveringslovens § 30 a.
 Det er normalt en betingelse, at forsøget ikke medfører ændringer i  

 byrdefordelingen mellem stat, kommune og amtskommune.
 Socialministeren bekendtgør tilladelsen, hvilket svarer til reglerne i  

 aktiveringslovens § 30 a og bistandslovens §§ 138 a og f.
Til kapitel 16 Ikrafttrædelses- og overgangsregler Til § 109 Forslaget træder i kraft den 1. januar 1999, dog således at  

 socialministeren fastsætter tidspunktet for ikrafttræden af reglerne om  

 jobtræning og individuel jobtræning, revalidering med helt eller delvis  

 løntilskud, tilskud til forsørgelse ved start af egen virksomhed samt  

 skånejob med løntilskud.
Disse regler rejser spørgsmål i forhold til  

 EF-traktatens statsstøtteregler, og de skal derfor notificeres for  

 kommissionen, jf.
EF-traktaten art. 92, stk. 3, litra c, inden de kan træde i  

 kraft.
 Til § 110 Reglen giver hjemmel til at udbetale forskudsrefusion,  

 før lovforslaget træder i kraft.
 Til § 111 Overgangsreglen har til formål at sikre, at de personer  

 under 25 år, som i dag får kontanthjælp efter satserne for personer over 25  

 år, fortsat får denne højere sats efter lovforslagets ikrafttræden, forudsat  

 at det er den samme ændring i deres forhold, som bevirker, at de modtager  

 hjælp ved lovforslagets ikrafttræden.
 Til § 112 Overgangsbestemmelsen omfatter de personer, der ved  

 lovens ikrafttræden er ansat i beskyttede enkeltpladser efter 1/3-ordningen,  

 jf. bistandslovens §§ 91-95. Disse personer bevarer indtil ophør af  

 stillingen mindst det indtægtsniveau, der følger af pkt. 74 i cirkulæret af  

 17. december 1986 om bistandslovens bestemmelser om institutioner under  

 amtskommunerne.
 Tilsvarende bevarer arbejdsgiveren indtil ophør af stillingen mindst det  

 procentvise løntilskud, der hidtil er givet i stillingen.
 Der sker med andre ord ikke nogen forringelse af de økonomiske betingelser  

 for allerede ansatte eller deres arbejdsgivere i relation til beskyttede  

 enkeltpladser.
 Til § 113 Overgangsreglen har til formål at sikre, at den  

 foreslåede ændring af finansieringen af individuelt beskyttede enkeltpladser  

 til personer, der modtager social pension - hvorefter staten overtager  

 amtskommunernes finansieringsandel - også gælder i forhold til de stillinger  

 efter 1/3-ordningen, der er oprettet inden lovens ikrafttræden.
 Til § 114 Reglerne om tilbagebetaling af lån i forbindelse med  

 revalidering svarer til § 44, stk. 2, i bistandsloven.
 Til § 115 Forslaget omfatter ikke Grønland og Færøerne, og det  

 svarer til bistandslovens § 146.
Skriftlig fremsættelse Socialministeren (Karen Jespersen):
 Jeg skal hermed tillade mig at fremsætte:
 Forslag til Lov om aktiv socialpolitik.
(Lovforslag nr.
L 230).
Forslag til lov om aktiv socialpolitik er et resultat af et omfattende  

 forarbejde.
I foråret 1995 tog regeringen initiativ til en revision af lov om  

 social bistand og nedsatte 2 udvalg til at komme med forslag.
Udvalgene afsluttede deres arbejde i efteråret 1996, og deres rapporter  

 blev sendt til høring hos en bred kreds af myndigheder og organisationer,  

 ligesom der blev holdt en række møder med mange af organisationerne.
På den  

 baggrund er der udarbejdet forslag til lov om aktiv socialpolitik, hvor det  

 foreslås at samle bistandslovens regler om forsørgelse med reglerne i lov om  

 kommunal aktivering.
Bistandslovens øvrige ydelser foreslås samlet i forslag  

 til lov om social service.
Derudover er de regler, der bestemmer, hvordan de  

 sociale sager skal behandles, blevet vurderet og gennemskrevet i et forslag  

 til lov om retssikkerhed og administration på det sociale område.
 De tre lovforslag, der nu fremsættes, har forud for fremsættelsen været  

 til fornyet høring blandt ministerier, organisationer mv.
 Forslag til lov om aktiv socialpolitik samler bistandslovens  

 regler om kontanthjælp, revalidering og skånejob med løntilskud med reglerne  

 i lov om kommunal aktivering.
 Der er sket en sproglig modernisering af de nuværende regler, hvor bl.a.  

 den enkeltes og samfundets ansvar bliver præciseret.
De væsentligste ændringer i forhold til gældende ret er bl.a. øget  

 opmærksomhed på visitationen, hvorefter kommunen skal tilrettelægge sin  

 visitation sådan, at tilbudene bliver tilpasset efter, om den person, der  

 søger om hjælp, har problemer udover ledighed eller ikke.
Det skal ses i  

 sammenhæng med forslag til lov om retssikkerhed og administration på det  

 sociale område, hvor det foreslås, at kommunen senest 8 uger efter første  

 henvendelse om løbende hjælp til forsørgelse skal foretage en kvalificeret  

 vurdering af sagen for at sikre sig, at den hjælp, modtageren får, er  

 tilstrækkelig.
Modtageren skal have skriftlig besked om denne vurdering.
Kommunens pligt til at aktivere kontanthjælpsmodtagerne foreslås  

 samtidig udvidet til at omfatte alle, dvs. også de unge under 25 år,  

 som har problemer udover ledighed.
På den måde sikres det, at der også bliver  

 taget hånd om dem, der har det dårligst.
Indholdet af kommunens tilbud om  

 aktivering skal selvfølgelig være tilpasset alt efter, om  

 kontanthjælpsmodtageren har problemer udover ledighed eller ikke.
Som led i  

 styrkelsen af kontanthjælpsmodtagens rettigheder foreslås det, at den  

 aktiverede får mulighed for at klage over aktiveringstilbuddet til det  

 sociale nævn.
Det foreslås en ny og enklere model for indtægtsfradrag, sådan at  

 kontanthjælpsmodtageren og ægtefællen får lov til at beholde 10 kr. pr. time  

 af deres arbejdsindtægt, uanset om indtægten stammer fra arbejde eller  

 aktivering.
Samtidig foreslås det, at beskæftigelsestillægget uanset alder  

 sættes til 10 kr. pr. aktiveringstime, derved får modtageren af hjælp den  

 samme gevinst, uanset om pågældende har almindeligt arbejde eller er i  

 aktivering.
På den måde vil der være større tilskyndelse end i dag til at  

 tage almindeligt ustøttet arbejde.
Det foreslås, at der indføres en bundgrænse for formue på 10.000  

 kr. pr. person, sådan at kommunen altid skal se bort fra en formue af den  

 størrelse.
Samtidig foreslås det, at socialministeren bliver bemyndiget til  

 at fastsætte regler om, i hvilke tilfælde kommunen skal se bort fra formue i  

 form af kapitalpension.
 Kapitlet om revalidering er i vidt i omfang en videreførelse er gældende  

 regler, dog foreslås det, at revalidender i modsætning til i dag bevarer  

revalideringsydelsen under barsel.
Reglerne om hjælp til værktøj og arbejdsredskaber foreslås at blive  

 uafhængige af, om ansøgeren er revalidend.
På den måde blive det lettere for  

 personer, der er ansat eller skal ansættes i skånejob, at få hjælp til  

 værktøj og arbejdsredskaber.
Reglerne om skånejob med løntilskud er blevet beskrevet tydeligere  

 end i dag.
Der foreslås at videreføre de gældende regler om skånejob med  

 løntilskud til personer, der ikke får social pension, de såkaldte  

 50/50-ordninger, sådan at tilskuddet til arbejdsgiver er 50 pct. af lønnen.  

 Det foreslås derudover, at arbejdsgiver afholder halvdelen af lønnen til  

 personer, der ansættes i 1/3-ordninger.
Det vil sige, at arbejdsgiver skal  

 afholde 1/6 af lønnen, hvor pågældende i dag ikke afholder noget.
 På baggrund af anbefaling fra Kontanthjælpsudvalget indeholder  

 lovforslaget ikke regler om mellemkommunal refusion.
 Det foreslås, at lovforslaget træder i kraft den 1. januar 1999.
Lovforslagets samlede økonomiske konsekvenser skønnes at medføre en  

årlig offentlig besparelse på ca. 165 mill. kr.
På grund af  

 overgangsordninger vil mindreudgiften det først år lovforslaget træder i  

 kraft blive ca. 112 mill. kr. og de efterfølgende år henholdsvis 149 mill.  

 kr., 152 mill. kr. og 153 mill. kr.
Den fulde virkning af lovforslaget  

 indtræder først ca. 9 år efter ikrafttræden som følge af reglerne om  

 skånejob.
 De økonomiske konsekvenser er ikke færdigforhandlet.
 Idet jeg i øvrigt henviser til bemærkningerne til lovforslaget, skal jeg  

 anbefale lovforslaget til Folketingets velvillige behandling.
Efter 2. behandling den 27. maj 1997 Kapitel 1 Formål og den enkeltes ansvar § 1. Formålet med denne lov er 1) at forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 2) at skabe et økonomisk sikkerhedsnet for enhver, som ikke på anden måde  

 kan skaffe det nødvendige til sig selv og sin familie.
Stk. 2. Formålet med at give hjælp til forsørgelse er at sætte  

 modtageren i stand til at klare sig selv.
Modtageren og ægtefællen skal  

 derfor efter evne udnytte og udvikle deres arbejdsevne, herunder ved at tage  

 imod tilbud om arbejde eller aktivering.
 Stk. 3. Modtageren skal ud fra sine behov og forudsætninger have  

 mulighed for indflydelse og medansvar ved tilrettelæggelsen af hjælpen.
 § 2. Enhver mand og kvinde har i forhold til det offentlige ansvar  

 for at forsørge sig selv, sin ægtefælle og sine børn under 18 år.
 Stk. 2. Ansvaret for at forsørge en ægtefælle ophører ved  

 separation eller skilsmisse.
 Stk. 3. Ansvaret for at forsørge et barn ophører, hvis barnet selv  

 har ansvar for at forsørge en ægtefælle eller et barn.
 Stk. 4. Kommunen giver uafhængigt af forældrenes  

 forsørgelsesansvar hjælp til en gravid datter under 18 år til dækning af de  

 behov, der er en følge af graviditeten.
Kapitel 2 Statsborgerskab og bopæl § 3. Enhver, der opholder sig lovligt her i landet, har ret til  

 hjælp efter denne lov.
Stk. 2. For at få vedvarende hjælp til forsørgelse skal modtageren 1) være dansk statsborger, 2) være statsborger i en EU/EØS-medlemsstat eller familiemedlem til en  

 sådan og være berettiget til ophold efter fællesskabsretlige regler eller 3) være omfattet af en aftale efter § 4.
 Stk. 3. Hjælp til forsørgelse anses for vedvarende, hvis den er  

 ydet i mere end 1 år eller må påregnes at ville vare mere end 1 år.
Stk. 4. Hvis en udlænding, der ikke er omfattet af stk. 2, nr. 2  

 eller 3, får behov for vedvarende hjælp, afgør Den Sociale Sikringsstyrelse,  

 om udlændingen skal hjemsendes.
Sikringsstyrelsen kan dog ikke træffe  

 afgørelse om hjemsendelse efter denne lov, hvis udlændingen med henblik på  

 varigt ophold lovligt har boet her i landet i mere end de sidste 3 år.
Stk. 5. Ved afgørelser efter stk. 4, 1. pkt., lægges bl.a. vægt  

 på, 1) om udlændingen er gift og samlever med en dansk statsborger, en  

 flygtning eller en udlænding, der lovligt har boet her i landet med henblik  

 på varigt ophold i mere end 3 år, 2) varigheden af opholdet her i landet, 3) helbredsmæssige forhold, 4) den familiemæssige og øvrige tilknytning til landet i forhold til  

 hjemlandet, og 5) om en person, der har påtaget sig at forsørge udlændingen, overholder  

 eller burde overholde denne pligt.
 § 4. Der kan ved aftale med andre stater eller internationale  

 organisationer gives personer, der ikke er danske statsborgere, ret til  

 vedvarende hjælp til forsørgelse under ophold her i landet.
 § 5. Personer, der opholder sig i udlandet, kan ikke få hjælp  

 efter denne lov.
Stk. 2. Kommunen kan dog i særlige tilfælde tillade, at retten til  

 hjælp bevares under kortvarige ophold i udlandet, hvis 1) modtageren deltager i aktiviteter, der er led i aktivering eller  

 revalidering efter denne lov, 2) modtageren udøver aftalt eller fastsat samvær, som ikke kan foregå her  

 i landet, med egne børn under 18 år, 3) modtageren har brug for nødvendig lægebehandling, som den pågældende  

 ikke kan få her i landet, eller 4) der i øvrigt foreligger ganske særlige forhold, f.eks. besøg hos en nær  

 pårørende, der er alvorligt syg.
 Stk. 3. Det er en betingelse for at bevare hjælpen i udlandet, at  

 opholdet ikke hindrer, at modtageren kan opfylde de almindelige betingelser  

 for hjælp, herunder at den pågældende kan tage imod tilbud om arbejde eller  

 aktivering.
 § 6. Den Sociale Sikringsstyrelse kan bestemme, at en dansk  

 statsborger, som har opholdt sig mange år i udlandet, kan få hjælp til  

 forsørgelse, når hjemrejse derved kan undgås og andre forhold taler herfor.  

 Det er en betingelse, at hverken ansøgeren eller ægtefællen har indtægter  

 eller formue, der kan dække det nødvendige behov.
Stk. 2. Hjælpen efter stk. 1 fastsættes på grundlag af en  

 indstilling fra udenrigstjenesten med udgangspunkt i ansøgerens udgifter og  

 levevilkårene i det pågældende land.
Hjælpen kan ikke overstige et månedligt  

 beløb, der svarer til folkepensionens grundbeløb med fradrag for eventuelle  

 indtægter.
Kapitel 3 Vejledning og opfølgning Vejledning § 7. Når en person søger om hjælp, skal kommunen straks vurdere,  

 om der er behov for at yde vejledning om, hvordan den pågældende så vidt  

 muligt ved egen hjælp kan klare øjeblikkelige eller kommende økonomiske  

 problemer.
 Stk. 2. Vejledningen kan bestå i oplysninger om, hvordan den  

 pågældende kan forbedre mulighederne for arbejde eller uddannelse.
Behandling og vurdering af ansøgninger § 8. Kommunen skal behandle ansøgninger og spørgsmål om hjælp  

 efter reglerne herom i lov om retssikkerhed og administration på det sociale  

 område.
 Stk. 2. Når en person har brug for hjælp til forsørgelse i  

 forbindelse med ledighed, kan kommunen normalt gå ud fra, at behovet kan  

 opfyldes ved kontanthjælp og aktivering efter reglerne i kapitel 4.
Stk. 3. Efter lov om retssikkerhed og administration på det  

 sociale område skal kommunen hurtigst muligt og senest 8 uger efter første  

 udbetaling af løbende hjælp vurdere, om hjælp efter kapitel 4 er  

 tilstrækkelig til, at modtageren kan klare sig selv.
Vurderer kommunen, at  

 dette ikke er tilfældet, skal den så vidt muligt give andre egnede tilbud,  

 f.eks. revalidering, skånejob med løntilskud eller lignende.
Skriftlige planer § 9. Kommunen kan ved aktivering lave en skriftlig plan, når den  

 skønner, at det vil fremme en sammenhængende indsats.
Planen skal ud fra  

 personens egne ønsker og forudsætninger beskrive mål for arbejde eller  

 uddannelse og fastlægge de aktiviteter, der kan føre frem til målet.
Er  

 arbejde eller uddannelse ikke for tiden et realistisk mål, kan planen gå ud  

 på at stabilisere og forbedre personens almindelige livssituation.
 Stk. 2. Kommunen skal lave en erhvervsplan, jf. § 50, for en  

 person, der skal modtage hjælp til revalidering.
Opfølgning § 10. Kommunen skal løbende følge sager efter denne lov for at  

 sikre sig, at betingelserne for at give hjælp fortsat er opfyldt.
Samtidig  

 skal kommunen være opmærksom på, om der er grundlag for at yde andre former  

 for hjælp.
Stk. 2. Kommunen skal foretage opfølgning af en sag, jf. stk. 1,  

 senest 3 måneder efter, at hjælpen er udbetalt første gang eller sagen har  

 været vurderet efter § 7 i lov om retssikkerhed og administration på det  

 sociale område.
Herefter skal opfølgning ske senest 3 måneder efter, at sagen  

 sidst har været vurderet eller der er lavet en skriftlig plan efter § 9.
 Stk. 3. Der gælder særlige regler om opfølgning i følgende  

 tilfælde:
 1) Kommunen skal følge op på en erhvervsplan efter § 50 efter 6 måneder.
2) I sager om fleksjob og skånejob med løntilskud efter kapitel 7 skal  

 kommunen foretage opfølgning senest 6 måneder efter, at tilskuddet er  

 udbetalt første gang.
Herefter skal opfølgningen ske senest 12 måneder efter,  

 at sagen sidst hr været vurderet.
Kapitel 4 Kontanthjælp og aktivering § 11. Kommunen yder hjælp i form af kontanthjælp og aktivering.
Stk. 2. Det er en betingelse for at få hjælpen, 1) at ansøgeren har været ude for ændringer i sine forhold, f.eks. i form  

 af sygdom, arbejdsløshed eller samlivsophør, 2) at ændringerne bevirker, at ansøgeren ikke har mulighed for at skaffe  

 det nødvendige til sin egen eller familiens forsørgelse, og 3) at behovet ikke kan dækkes gennem andre ydelser.
Personer under uddannelse § 12. Der kan ikke ydes hjælp til personer under uddannelse.  

 Socialministeren kan dog fastsætte regler om, at der i særlige tilfælde kan  

 ydes hjælp til personer under uddannelse.
 Stk. 2. Når der ydes hjælp til en person, hvis ægtefælle er under  

 uddannelse, beregnes der ikke hjælp til ægtefællen.
Udnyttelse af arbejdsmulighederne § 13. Det er en betingelse for at få hjælp efter § 11, at  

 ansøgeren og ægtefællen ikke har et rimeligt tilbud om arbejde.
 Stk. 2. Det er en betingelse for at få hjælp, at ansøgeren og  

 dennes ægtefælle tager imod et rimeligt tilbud om aktivering eller andre  

 tilbud, som kan forbedre mulighederne for at få et arbejde  

 (beskæftigelsesfremmende foranstaltninger).
Stk. 3. Der kan dog ikke stilles krav om, at ansøgeren eller  

 ægtefællen tager imod arbejde efter stk. 1 eller tilbud efter stk. 2, hvis  

 for eksempel 1) det fremgår af en lægeerklæring, at den pågældende ikke kan arbejde på  

 grund af sygdom, eller at der er risiko for, at helbredet forringes, hvis det  

 hidtidige arbejde fortsættes, 2) den pågældende har ret til fravær ved graviditet, barsel og adoption  

 efter reglerne i lov om ligebehandling af mænd og kvinder med hensyn til  

 beskæftigelse og barselorlov m.v., 3) den pågældende er nødt til at passe sine børn og der ikke kan anvises  

 anden pasningsmulighed, eller 4) arbejdet omfatter udvikling og fremstilling af krigsmateriel.
 Stk. 4. Reglerne i stk. 1 og 2 gælder ikke for ansøgerens  

 ægtefælle, når ægtefællen modtager en offentlig forsørgelsesydelse, som ikke  

 er betinget af, at modtageren udnytter sine arbejdsmuligheder.
 Stk. 5. En person, hvis ægtefælle er berettiget til hjælp efter §  

 11, og som udelukkende har arbejdet i hjemmet, kan vælge ikke at udnytte sine  

 arbejdsmuligheder efter reglerne i stk. 1 og 2. I så fald bliver hjælpen til  

 ægteparret beregnet efter reglerne i § 26, stk. 3, og § 34, stk. 3.
Formue § 14. Kommunen kan ikke yde hjælp, hvis ansøgeren og ægtefællen  

 har formue, som kan dække det økonomiske behov.
Kommunen ser dog bort fra  

 beløb på op til 10.000 kr., for ægtefæller 20.000 kr.
 Stk. 2. Der ses desuden bort fra den del af en formue, der er  

 nødvendig for at kunne bevare eller opnå en nødvendig boligstandard, eller  

 som bør bevares af hensyn til ansøgerens og familiens erhvervs- eller  

 uddannelsesmuligheder.
 Stk. 3. Kommunen ser endvidere bort fra formue, som skyldes beløb,  

 der er udbetalt som godtgørelse for varigt men og ikkeøkonomisk skade samt  

 ydelser fra godkendte sociale fonde, stiftelser, foreninger m.v., der er  

 fritaget for beskatning hos modtageren, jf. ligningslovens § 7, litra z.
 Kapitalpensioner m.v.
 § 15. Socialministeren kan fastsætte regler for, i hvilke tilfælde  

 der ses bort fra formue i form af kapitalpensioner, anden opsparing, der er  

 beregnet til fratræden fra arbejdsmarkedet, og livsforsikringer m.v. med  

 tilbagekøbsret.
Tilbud om aktivering § 16. Kommunen tilbyder aktivering eller andre  

 beskæftigelsesfremmende foranstaltninger til personer, som er omfattet af §§  

 11 og 13.
 Stk. 2. Aktivering efter denne lov kan omfatte en eller flere af  

 følgende aktiviteter:
 1) Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2) Jobtræning med løntilskud hos private eller offentlige arbejdsgivere,  

 jf. §§ 12-14 i lov om en aktiv arbejdsmarkedspolitik.
 3) Individuel jobtræning hos private eller offentlige arbejdsgivere, jf.  

 §§ 22 og 24 i lov om en aktiv arbejdsmarkedspolitik.
 4) Særligt tilrettelagte uddannelsesaktiviteter.
 5) Særligt tilrettelagte aktiverende forløb i form af vejlednings- og  

 praktikforløb, erhvervsmodnende kurser eller andre tilsvarende forløb med en  

 kombination af arbejde og uddannelse.
 6) Frivillige og ulønnede aktiviteter efter personens eget ønske, som  

 kommunen anser for at have samfundsmæssig betydning eller betydning for den  

 pågældendes uddannelses- eller arbejdsmæssige situation.
 7) Voksen- eller efteruddannelse efter personens eget ønske, jf. § 19.
 8) Ordninger om jobrotation, hvor ledige erstatter beskæftigede, jf. § 20  

 i lov om en aktiv arbejdsmarkedspolitik.
 Stk. 3. Socialministeren fastsætter regler om, hvilke  

 uddannelsesaktiviteter kommunen kan tilbyde efter stk. 2, nr. 4.
 Stk. 4. Når en kommune tilbyder aktivering, skal den så vidt  

 muligt give flere tilbud at vælge i mellem.
Om jobtræning og individuel jobtræning § 17. Personer under 25 år, der modtager hjælp, fordi de har  

 afvist et tilbud om uddannelse efter § 32 a i lov om en aktiv  

 arbejdsmarkedspolitik, kan ikke få tilbud om jobtræning.
 Stk. 2. Reglen i stk. 1 gælder ikke for dem, der har gennemført et  

 tilbud om aktivering, og som efter § 24 skal have et nyt tilbud om  

 aktivering.
§ 18. Arbejdsvilkårene for personer i jobtræning og individuel  

 jobtræning skal svare til de overenskomstmæssige eller til de vilkår, der  

 sædvanligt gælder for tilsvarende arbejde.
Dog fastsætter kommunen  

 arbejdstiden efter aftale med arbejdsgiveren.
Stk. 2. Personer i jobtræning og individuel jobtræning er omfattet  

 af lovgivningen for lønmodtagere.
Dog er personer i individuel jobtræning  

 ikke omfattet af lov om ferie, lov om dagpenge ved sygdom eller fødsel og lov  

 om Arbejdsgivernes Elevrefusion.
 Stk. 3. Arbejdsministeren kan fastsætte undtagelser fra stk. 2, 1.  

 pkt.
Om voksen- eller efteruddannelse § 19. Personer, der er fyldt 25 år, og som i en sammenhængende  

 periode på 6 måneder har modtaget hjælp efter § 11, kan deltage i voksen-  

 eller efteruddannelse, der er optaget på positivlisten for uddannelsesorlov.  

 Det er en betingelse for at deltage i uddannelsen, at uddannelsen indgår i en  

 skriftlig plan efter § 9, stk. 1, og at der ikke er rimelig udsigt til, at  

 personen får stabilt og ustøttet arbejde i den planlagte uddannelsesperiode.
 Stk. 2. Kommunen kan yde hjælp til betaling af deltagerudgifter,  

 hvis udgiften ikke er urimelig i forhold til betydningen for den pågældendes  

 senere arbejdsmuligheder.
 Tilbuds omfang og varighed m.v.
 § 20. Personer under 30 år skal have tilbud om aktivering senest  

 efter en sammenhængende periode med 13 ugers kontanthjælp.
Stk. 2. Når den pågældende modtager hjælp på grund af ledighed,  

 skal tilbudet være på 1) 18 måneder, når den pågældende ikke har en uddannelse, der berettiger  

 til optagelse i en arbejdsløshedskasse, og 2) 6 måneder, når den pågældende har gennemført en uddannelse, der  

 berettiger til optagelse i en arbejdsløshedskasse.
 Stk. 3. Tilbud efter stk. 2 skal have et sådant omfang, at  

 aktiveringen sammen med eventuelt ustøttet deltidsarbejde er på mindst 30  

 timer om ugen.
 Stk. 4. Tilbud til personer under 30 år, der modtager hjælp på  

 grund af problemer ud over ledighed, skal have en varighed på 18 måneder.  

 Kommunen fastsætter det ugentlige timetal i tilbudet.
§ 21. Personer, der er fyldt 30 år, skal have tilbud om aktivering  

 senest efter en sammenhængende periode med 12 måneders kontanthjælp.
Kommunen  

 fastsætter det ugentlige timetal og varigheden af tilbudet.
 § 22. Personer, der som hjemmearbejdende er omfattet af § 13, stk.  

 5, er efter ansøgning berettiget til tilbud om aktivering efter reglerne i §§  

 20 og 21.
 § 23. I tilbud om aktivering, bortset fra jobtræning, der har en  

 sammenhængende varighed på 12 måneder eller mere, skal der ud over den  

 fastlagte aktiveringsperiode indlægges en friperiode på 1 måned, således at  

 aktiveringen ikke overstiger 11 måneder inden for en 12-måneders-periode.  

 Kommunen skal tilstræbe, at friperioden lægges efter aftale med den  

 aktiverede.
 Stk. 2. I friperioden er den aktiverede ikke omfattet af pligten  

 til at udnytte sine arbejdsmuligheder efter § 13, stk. 1 og 2.
 § 24. Personer under 30 år, som har gennemført et tilbud om  

 aktivering efter § 20, skal senest have et nyt tilbud om aktivering, når de  

 pågældende har modtaget kontanthjælp i en sammenhængende periode på 3  

 måneder.
Hjælp til forsørgelse § 25. Hjælpen udgør et månedligt beløb på 1) 9.100 kr. for personer, der er fyldt 25 år, og som har  

 forsørgelsespligt over for børn, 2) 6.825 kr. for andre personer, der er fyldt 25 år, 3) 4.384 kr. for personer under 25 år, der ikke bor hos en eller begge  

 forældre, og 4) 2.144 kr. for personer under 25 år, som bor hos en eller begge  

 forældre.
 Stk. 2. En person under 25 år får 9.100 kr., når den pågældende  

 forsørger eget barn i hjemmet.
Stk. 3. En kvinde under 25 år får 6.825 kr., når hun er gravid og  

 har passeret 12. svangerskabsuge.
Personer under 25 år får ligeledes 6.825  

 kr., når de i en sammenhængende periode på 18 måneder umiddelbart før ændring  

 i forholdene ved ustøttet arbejde hver måned har haft indtægter, der  

 overstiger 6.825 kr.
Stk. 4. En person under 25 år, der har en dokumenteret  

 bidragspligt over for et barn, og som modtager hjælp efter stk. 1, nr. 3  

 eller 4, eller stk. 3, 2. pkt., får et månedligt tillæg, der svarer til det  

 fastsatte bidrag, dog højst normalbidraget.
Er bidraget forskudsvis udlagt på  

 tidspunktet for udbetaling af hjælp, benyttes tillægget til afdrag på  

 bidragsgælden.
Hjælpen inkl. tillæg kan højst udgøre 9.100 kr.
 Stk. 5. En person, der alene har forsørgelsespligt over for børn,  

 der opholder sig i udlandet, kan kun få 9.100 kr. efter stk. 1, nr. 1, hvis  

 den pågældende kan dokumentere forsørgelsespligten, og at den pågældende  

 faktisk opfylder forsørgelsespligten.
 § 26. Hjælpen til ægtepar beregnes som summen af de beløb, som  

 hver af ægtefællerne er berettiget til efter § 25.
 Stk. 2. Hvis kun en af ægtefællerne er berettiget til hjælp efter  

 § 11 og den anden ægtefælle modtager en offentlig forsørgelsesydelse,  

 beregnes der ikke hjælp til den ægtefælle, der modtager en offentlig  

 forsørgelsesydelse.
Stk. 3. Hvis kun en af ægtefællerne er berettiget til hjælp efter  

 § 11 og den anden ægtefælle har valgt ikke at udnytte sine arbejdsmuligheder  

 efter § 13, stk. 5, beregnes hjælpen til den berettigede ægtefælle efter  

 reglerne i § 25 med et tillæg på 2.144 kr.
Hjælpen beregnes efter stk. 1 fra  

 den 1. i måneden efter, at den hidtil hjemmearbejdende har meddelt kommunen,  

 at pågældende ønsker at udnytte sine arbejdsmuligheder efter § 13, stk. 1 og  

 2.
Særlige regler om hjælp til visse persongrupper § 27. Hjælpen udgør et månedligt beløb, der svarer til, hvad der  

 ydes en gift folkepensionist uden andre indtægter end folkepensionen, til  

 personer, 1) der er fyldt 60 år, 2) som ikke kan få social pension på grund af betingelserne om optjening,  

 og 3) som ikke har forsørgelsespligt over for børn under 18 år.
 § 28. Der kan undtagelsesvis ydes hjælp til udlændinge, der har  

 søgt asyl, men endnu ikke har fået afgjort deres ansøgning om  

 opholdstilladelse her i landet, hvis de efter udlændingeloven har ret til at  

 opholde sig her i landet, mens deres ansøgning behandles.
Stk. 2. Det er en betingelse for hjælpen, at det ikke påhviler  

 udlændingemyndighederne at afholde udgifterne til forsørgelsen efter reglerne  

 i udlændingeloven.
Hjælpen kan normalt højst udgøre det beløb, der efter  

 udlændingeloven kunne have været udbetalt til udlændingen.
Socialministeren  

 fastsætter regler for hjælpen, herunder i hvilke tilfælde der kan ydes  

 yderligere hjælp.
§ 29. Socialministeren kan uanset reglerne i §§ 25 og 34 fastsætte  

 regler om hjælp til 1) personer, hvis forsørgelse helt eller delvis dækkes af det offentlige  

 efter anden lovgivning, og 2) personer, der er varetægtsfængslet, afsoner straf eller er idømt andre  

 retsfølger af strafbare handlinger.
 Indtægter m.v.
 § 30. Har ansøgeren og ægtefællen indtægter, trækkes disse fra i  

 hjælpen, jf. dog §§ 31- 33.
 Stk. 2. Når hjælpen til en gift person beregnes efter § 26, stk.  

 2, trækker kommunen kun den del af den anden ægtefælles indtægt fra, som  

 overstiger henholdsvis 9.100 kr. eller 6.825 kr. afhængigt af, om den  

 pågældende har forsørgelsespligt over for børn eller ikke.
 Arbejdsindtægter m.v.
§ 31. Har ansøgeren eller ægtefællen arbejdsindtægter eller  

 indtægter som led i aktivering eller andre beskæftigelsesfremmende  

 foranstaltninger, ses der ved beregningen af hjælpen efter § 25 bort fra 10  

 kr. pr. udført arbejdstime.
Det beløb, der samlet kan ses bort fra, kan ikke  

 beregnes på grundlag af mere end 160 timer pr. måned pr. person.
Stk. 2. For personer, der ikke har en fastsat arbejdstid, beregnes  

 timetallet ud fra indtægten divideret med den omregningsfaktor, som er  

 fastsat efter lov om arbejdsløshedsforsikring m.v.
Socialministeren  

 fastsætter regler for omregningen.
Feriegodtgørelse § 32. Feriegodtgørelse efter ferielovgivningen bliver trukket fra  

 i hjælpen, når ferien holdes.
Der kan kun foretages fradrag svarende til  

 hjælpen for det antal dage, som feriegodtgørelsen er bestemt til at dække.
 Andre indtægter m.v.
 § 33. Der foretages ikke fradrag i hjælpen for:
 1) Invaliditetsydelse, invaliditetsbeløb samt bistands- og plejetillæg  

 efter lov om social pension.
 2) Godtgørelse efter § 38.
 3) Vederlag som tilforordnet ved valg.
 4) Ydelser fra godkendte sociale fonde, stiftelser m.v., der er fritaget  

 for beskatning hos modtageren, jf. ligningslovens § 7, litra z.
 5) Børns indtægter og indtægter, der vedrører børn.
6) Værdien af kost m.v. under indlæggelse på sygehus eller lignende  

 behandlingsinstitutioner.
Hvis sygehusopholdet har varet i mere end 3  

 måneder, kan der dog foretages fradrag svarende til den besparelse, der er en  

 følge af indlæggelsen.
 Stk. 2. Godtgørelse for varigt men og godtgørelse for  

 ikkeøkonomisk skade, samt indtægter, der hidrører herfra, trækkes ikke fra i  

 hjælpen.
Særlig støtte § 34. Personer, der opfylder betingelserne i § 11, og som har høje  

 boligudgifter eller stor forsørgerbyrde, kan særskilt eller i forbindelse med  

 udbetaling af hjælp efter § 25 få en særlig støtte.
 Stk. 2. Inden kommunen giver støtte, skal det undersøges, om der  

 kan skaffes en rimelig, billigere bolig.
 Stk. 3. Følgende personer kan ikke få særlig støtte:
 1) Ægtepar, der er omfattet af § 13, stk. 5.
 2) Personer under 25 år, som får hjælp efter § 25, stk. 1, nr. 3 og 4.
 3) Personer, der får hjælp efter § 28.
 4) Personer, der modtager orlovsydelse efter lov om orlov.
 Stk. 4. Socialministeren fastsætter regler for beregningen af  

 støtten efter stk. 1, herunder regler om begrænsning af støtten og fradrag  

 for indtægter.
Særlige ydelser under aktivering § 35. Til personer i jobtræning udbetaler arbejdsgiveren  

 overenskomstmæssig løn.
Hvis arbejdet ikke er omfattet af en overenskomst, er  

 lønnen den sædvanlige for tilsvarende arbejde.
Offentlige arbejdsgivere kan  

 dog højst udbetale 85,10 kr. pr. time (1. oktober 1996) eksklusive feriepenge  

 m.v. i løn.
 § 36. Til personer i individuel jobtræning udbetaler kommunen en  

 hjælp, der beregnes efter § 25. Hjælpen skal dog mindst udgøre 30 kr. pr.  

 aktiveringstime.
Stk. 2. Kommunen yder ud over hjælpen efter stk. 1 et  

 beskæftigelsestillæg pr. aktiveringstime.
Tillægget er på 10 kr.
 § 37. Når en person deltager i et særligt tilrettelagt aktiverende  

 forløb og der i dette forløb indgår perioder med jobtræning eller individuel  

 jobtræning, modtager den pågældende i disse perioder løn efter § 35 eller  

 ydelser efter § 36.
Godtgørelse under aktivering § 38. Kommunen kan beslutte at udbetale op til 1.000 kr. om  

 måneden i hel eller delvis godtgørelse til anslåede udgifter ved at deltage i  

 tilbud om aktivering.
Godtgørelse kan dog ikke udbetales til personer i  

 jobtræning.
I individuel jobtræning kan godtgørelsen alene udbetales, når  

 udgifterne ved at deltage kun i meget begrænset omfang er dækket af  

 beskæftigelsestillægget efter § 36, stk. 2.
 Stk. 2. I ganske særlige tilfælde kan kommunen beslutte at  

 udbetale en højere godtgørelse, dog højst 1.500 kr. om måneden.
Stk. 3. Kommunen fastsætter nærmere retningslinjer for udbetaling  

 af godtgørelsen.
Kommunen giver information til kommunens borgere om  

 indholdet af retningslinjerne.
Fradrag i hjælpen § 39. Udebliver en person eller dennes ægtefælle uden rimelig  

 grund fra et tilbud om aktivering eller anden beskæftigelsesfremmende  

 foranstaltning, kan kommunen nedsætte hjælpen efter § 25. Nedsættelsen skal  

 ske inden 3 måneder efter, at den pågældende er udeblevet.
Stk. 2. Hjælpen efter § 25 nedsættes forholdsmæssigt svarende til  

 det antal timer, som den pågældende er udeblevet.
Nedsættelsen beregnes i  

 forhold til månedens samlede tilbud om aktivering eller anden  

 beskæftigelsesfremmende foranstaltning.
Den månedlige hjælp efter § 25 kan  

 højst nedsættes med 20 pct.
 § 40. I individuel jobtræning nedsætter kommunen  

 beskæftigelsestillægget efter § 36, stk. 2, med det antal timer, som  

 deltageren uden rimelig grund er udeblevet fra.
 Stk. 2. Kommunen kan foretage et forholdsmæssigt fradrag i  

 godtgørelsen efter § 38, når deltageren uden rimelig grund udebliver fra et  

 tilbud om aktivering.
Ophør af hjælpen § 41. Hjælpen ophører, hvis modtageren eller ægtefællen uden  

 rimelig grund afviser et tilbud om arbejde, aktivering efter § 16, stk. 2,  

 nr. 1-5 og 8, eller anden beskæftigelsesfremmende foranstaltning, så længe  

 muligheden for at benytte tilbudet består.
Kapitel 5 Igangsætningsydelse § 42. Kommunen kan beslutte at udbetale igangsætningsydelse til en  

 person, der ønsker at etablere og drive selvstændig virksomhed, hvis den  

 pågældende har modtaget ydelser efter kapitel 4 i en sammenhængende periode  

 på 6 måneder.
§ 43. Igangsætningsydelsen udgør 50 pct. af den månedlige hjælp  

 efter §§ 25 og 34, som den pågældende modtog i måneden forud for den måned,  

 hvor udbetalingen af ydelsen begynder.
Hvis den pågældende er i jobtræning  

 efter § 16, stk. 2, nr. 2, beregnes igangsætningsydelsen som 50 pct. af den  

 hjælp efter §§ 25 og 34, som den pågældende ellers ville have været  

 berettiget til.
 Stk. 2. Indtægterne fra den selvstændige virksomhed trækkes ikke  

 fra i igangsætningsydelsen.
 Stk. 3. Kommunen udbetaler igangsætningsydelsen i 21/2 år.
 § 44. Igangsætningsydelsen ændres ikke i udbetalingsperioden, men  

 ophører, hvis modtageren får lønindtægter eller andre erhvervsmæssige  

 indtægter ved siden af virksomheden.
 § 45. Hvis ægtefællen til en person, som modtager  

 igangsætningsydelse, er berettiget til kontanthjælp, beregnes hjælpen efter §  

 26, stk. 2, og § 30, stk. 2.
Kapitel 6 Revalidering § 46. Revalidering er erhvervsrettede aktiviteter og økonomisk  

 hjælp, der kan bidrage til, at en person med begrænsninger i arbejdsevnen  

 fastholdes eller kommer ind på arbejdsmarkedet, således at den pågældendes  

 mulighed for at forsørge sig selv og sin familie forbedres.
En person, der er  

 berettiget til sådan hjælp, kaldes en revalidend.
Aktiviteter, som  

 revalidenden gennemfører, før det erhvervsmæssige sigte er afklaret, kaldes  

 forrevalidering.
Det er aktiviteter med et erhvervsmodnende eller afklarende  

 sigte for revalidenden.
 Stk. 2. Kommunen giver tilbud om revalidering, når erhvervsrettede  

 aktiviteter efter denne eller anden lovgivning ikke er tilstrækkelige til, at  

 den pågældende kan klare sig selv.
 Stk. 3. En revalidend har ret til revalidering uden hensyn til  

 ægtefællens indtægts- og formueforhold.
 § 47. Kommunen tilrettelægger revalideringen i samarbejde med  

 revalidenden således, at tilbudet er tilpasset den enkeltes forudsætninger.
 Stk. 2. En revalidering kan bl.a. bestå af en eller flere af  

 følgende aktiviteter:
 1) Arbejdsprøvning.
 2) Erhvervsmodnende eller afklarende aktiviteter.
 3) Uddannelse.
 4) Optræning hos private eller offentlige arbejdsgivere.
 5) Hjælp til selvstændig virksomhed.
Stk. 3. Økonomisk hjælp til revalidering kan omfatte 1) revalideringsydelse efter § 52, 2) helt eller delvis løntilskud efter § 62, 3) særlig støtte efter §§ 63 og 64 og 4) støtte til at etablere selvstændig virksomhed efter § 65.
 Stk. 4. Revalidenden bevarer sit hidtidige forsørgelsesgrundlag  

 under forrevalideringen.
 § 48. Såvel kommunen som amtskommunen kan etablere  

 erhvervsmodnende og erhvervsintroducerende kurser og  

 jobindslusningsprojekter.
Revalideringsperioden § 49. Kommunen skal tilrettelægge en revalidering, herunder en  

 forrevalidering, således, at den kan gennemføres på så kort tid som muligt,  

 og således at revalidendens behov tilgodeses.
Kommunen kan højst planlægge,  

 at revalidenden får revalideringsydelse i 5 år.
Uddannelse, som indgår i en  

 revalidering, forudsættes gennemført på den normerede uddannelsestid.  

 Betingelserne for forlængelse af perioden, hvor revalidenden får  

 revalideringsydelse, fremgår af § 56.
 Stk. 2. Har revalidenden betydelige begrænsninger i arbejdsevnen,  

 og taler revalidendens personlige forudsætninger, interesser og evner i  

 udpræget grad for en længerevarende videregående uddannelse, kan kommunen  

 planlægge en revalidering, hvor revalidenden får revalideringsydelse i mere  

 end 5 år.
Erhvervsplanen § 50. Kommunen udarbejder i samarbejde med revalidenden en  

 erhvervsplan, når det erhvervsmæssige sigte er afklaret for den pågældende.  

 Planen skal angive mål, tidsrammer og indhold.
 Stk. 2. Erhvervsplanen kan indeholde et eller flere af følgende  

 elementer:
 1) Arbejdsprøvning.
 2) Optræning.
 3) Nødvendig forberedende undervisning.
 4) Kurser og projekter.
 5) Uddannelse.
Stk. 3. Erhvervsplanen skal indeholde en beskrivelse af de enkelte  

 elementer i forløbet.
Planen skal være realistisk med hensyn til  

 revalidendens forudsætninger, evner og interesser samt muligheder for  

 optagelse på en uddannelse og for endelig erhvervsmæssig placering.
 Stk. 4. Kommunen skal revidere erhvervsplanen, når individuelle  

 eller generelle betingelser for at gennemføre den ændrer sig.
Hjælpen § 51. Kommunen giver revalidenden revalideringsydelse efter § 52,  

 når der er iværksat en revalidering i overensstemmelse med en fastlagt  

 erhvervsplan.
Stk. 2. Kommunen giver dog hjælpen 1) som helt eller delvis løntilskud til arbejdsgiveren, når revalidenden  

 er under optræning eller uddannelse efter § 60, og 2) som tilskud til forsørgelse i forbindelse med start af selvstændig  

 virksomhed, jf. § 65.
 Stk. 3. En revalidend, der får dækket sine leveomkostninger efter  

 anden lovgivning, kan ikke samtidig få revalideringsydelse.
 Stk. 4. En ung revalidend, der netop har forladt skolesystemet, og  

 som kan klare sig med de normale støtteordninger til dækning af  

 leveomkostninger, f.eks. fra Statens Uddannelsesstøtte, kan kun få  

 revalideringsydelse, hvis den pågældende har betydelige begrænsninger i  

 arbejdsevnen eller af andre grunde har særligt begrænsede erhvervsmuligheder.
 § 52. Revalideringsydelsen beregnes som et månedligt beløb på  

 grundlag af højeste dagpengebeløb efter § 47 i lov om  

 arbejdsløshedsforsikring m.v.
 Stk. 2. En revalidend under 25 år får halvdelen af beløbet i stk.  

 1, og det udbetales til udløbet af den måned, hvori den pågældende fylder 25  

 år.
Stk. 3. En revalidend under 25 år får dog revalideringsydelse  

 efter stk. 1, når 1) den pågældende forsørger egne børn i hjemmet eller 2) den pågældende har haft arbejdsindtægter, som giver ret til højeste  

 sygedagpenge.
Stk. 4. Personer, der får hjælp efter stk. 2, og som har en  

 dokumenteret bidragspligt over for et barn, får et månedligt tillæg, der  

 svarer til det fastsatte bidrag, dog højst normalbidraget.
Er bidraget  

 forskudsvis udlagt på tidspunktet for udbetaling af hjælp, benyttes tillægget  

 til afdrag på bidragsgælden.
Hjælpen inkl. tillæg kan højst udgøre 9.100 kr.
 § 53. Revalidenden har kun ret til revalideringsydelsen, hvis den  

 pågældende følger erhvervsplanen.
 § 54. Revalidenden bevarer revalideringsydelsen ved kortvarige  

 afbrydelser i revalideringsforløbet, der ikke har betydning for at gennemføre  

 erhvervsplanen med hensyn til mål og indhold.
 § 55. Revalidenden bevarer revalideringsydelsen, når den  

 pågældende har ret til fravær ved graviditet, barsel og adoption efter  

 reglerne i lov om ligebehandling af mænd og kvinder med hensyn til  

 beskæftigelse og barselorlov m.v.
Forlængelse af revalideringsperioden § 56. Kommunen kan i forhold til den fastsatte tid forlænge den  

 periode, som revalidenden kan få revalideringsydelse i, 1) hvis revalidenden ikke kan gennemføre erhvervsplanen på grund af nedsat  

 fysisk eller psykisk funktionsevne eller andre helt specielle forhold, eller 2) hvis sygdom, pasning af syge børn eller børn med nedsat fysisk eller  

 psykisk funktionsevne, barsel, manglende pasningsmulighed af børn eller  

 særlige sociale forhold midlertidigt forsinker revalidenden i at gennemføre  

 erhvervsplanen.
Arbejde under revalidering § 57. Revalidenden må ikke have andet arbejde, når erhvervsplanen  

 gennemføres.
Kommunen kan dog tillade andet arbejde i begrænset omfang, hvis  

 arbejdet kan forenes med erhvervsplanen.
Indtægter, der trækkes fra i revalideringsydelsen § 58. Kommunen nedsætter revalideringsydelsen med 1) det beløb efter fradrag af arbejdsmarkedsbidrag, som revalidenden får i  

 praktik-, elev- eller lærlingeløn eller som løn under optræning, og 2) indtægter fra andet arbejde, dog kun hvis disse overstiger 12.000 kr.  

 pr. år.
 Stk. 2. Ved afgørelsen af, hvad der kan betegnes som  

 arbejdsindtægter, anvendes de regler, der er fastsat i medfør af § 58 i lov  

 om arbejdsløshedsforsikring m.v.
§ 59. Kommunen nedsætter revalideringsydelsen med indtægter fra  

 løbende udbetalinger fra forsikringer og pensionsordninger, herunder løbende  

 udbetaling af erhvervsevnetabserstatning efter lov om forsikring mod følger  

 af arbejdsskade.
Disse indtægter trækkes dog kun fra i det omfang, de  

 sammenlagt med revalideringsydelsen overstiger revalidendens hidtidige  

 arbejdsindtægter.
 Stk. 2. Socialministeren fastsætter regler om, hvorledes hidtidige  

 arbejdsindtægter opgøres og reguleres m.v.
Revalidering med helt eller delvis løntilskud § 60. Revalidender kan få tilbud om at blive optrænet eller  

 uddannet hos private eller offentlige arbejdsgivere med løn efter § 61, hvis  

 de 1) er over den sædvanlige uddannelsesalder, 2) tidligere har haft tilknytning til arbejdsmarkedet eller 3) har pligt til at forsørge ægtefælle eller børn.
 § 61. Arbejdsgiveren betaler som minimum til revalidenden den  

 mindste overenskomstmæssige løn på det aktuelle ansættelsesområde eller den  

 løn, som sædvanligvis gælder for tilsvarende arbejde.
 § 62. Kommunen giver arbejdsgiveren tilskud til lønnen efter § 61  

 med tillæg af eventuelle arbejdsgiverbidrag til ATP m.v.
 Stk. 2. Ved uddannelsesforhold er tilskuddet forskellen mellem den  

 overenskomstmæssige praktik-, elev- eller lærlingeløn og lønnen efter § 61.
 Stk. 3. Ved anden optræning er tilskuddet forskellen mellem en  

 løn, der svarer til revalidendens arbejdsindsats og lønnen efter § 61.
Stk. 4. Tilskuddet efter stk. 2 og 3 kan dog svare til hele lønnen  

 m.v., når 1) beskæftigelsen finder sted hos offentlige eller dermed sidestillede  

 arbejdsgivere eller 2) beskæftigelsen finder sted hos private arbejdsgivere og der foreligger  

 særlige forhold hos revalidenden.
Særlig støtte under revalidering § 63. Kommunen kan under revalidering, herunder forrevalidering,  

 og når revalidenden modtager hjælp efter anden lovgivning til dækning af  

 leveomkostninger, give støtte til de særlige udgifter, der er en nødvendig  

 følge af uddannelsen eller af en nedsat fysisk eller psykisk funktionsevne.
 Stk. 2. Revalidender skal dog selv betale de første 200 kr. pr.  

 måned af udgiften til befordring, medmindre udgiften er en følge af en nedsat  

 fysisk eller psykisk funktionsevne.
 Stk. 3. Kommunen kan beregne støtten til uddannelsesudgifter i  

 form af bøger og andet undervisningsmateriale på grundlag af de  

 gennemsnitlige udgifter ved uddannelsen på den enkelte  

 uddannelsesinstitution.
 § 64. Kommunen giver støtte til nødvendige merudgifter til bolig  

 på grund af en nedsat fysisk eller psykisk funktionsevne, når revalidenden  

 får den halve revalideringsydelse efter § 52, stk. 2.
Selvstændig virksomhed § 65. Kommunen kan give en revalidend støtte i form af tilskud  

 eller rentefrit lån til at etablere selvstændig virksomhed, når den  

 pågældende har faglige og forretningsmæssige forudsætninger for at drive  

 virksomheden.
 Stk. 2.  Kommunen giver støtten som rentefrit lån, når kommunen  

 skønner, at dette er rimeligt under hensyn til modtagerens fremtidige  

 erhvervsmuligheder.
 Stk. 3. Kommunen kan endvidere give tilskud til forsørgelse i en  

 kortere periode, normalt ikke mere end 6 måneder.
 Stk. 4. Lånet efter stk. 2 sikres ved tinglyst pant, når dette er  

 muligt.
 § 66. Kommunen påser, at der foreligger en forretningsmæssigt  

 forsvarlig plan for den selvstændige etablering.
 Stk. 2. Kommunen skal i den periode, hvor der udbetales tilskud  

 til forsørgelse, følge sagen for at sikre sig, at forudsætningerne for  

 hjælpen fortsat er opfyldt.
 § 67. Kommunen kan eftergive et lån, hvis revalidenden ikke har  

 økonomisk mulighed for at betale det tilbage.
Den amtskommunale revalideringsindsats § 68. Amtskommunen bistår kommunerne i deres revalideringsindsats  

 ved at tilvejebringe tilbud til personer med begrænsninger i arbejdsevnen,  

 der ikke kan revalideres ved hjælp af kommunale tilbud.
I tilknytning hertil  

 yder amtskommunen rådgivning, jf. § 69 i lov om social service.
 Stk. 2. De amtskommunale tilbud kan bl.a. omfatte arbejdsprøvning,  

 erhvervsmodnende og/eller afklarende aktiviteter, optræning og uddannelse.
 Stk. 3. Amtskommunen træffer efter indstilling fra kommunen  

 afgørelse om tilbud efter stk. 1.
 § 69. En produktion, der udføres i forbindelse med den  

 amtskommunale revalideringsindsats, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i forbindelse med den amtskommunale  

 revalideringsindsats.
Kapitel 7 Fleksjob og skånejob med løntilskud m.v.
§ 70. Kommunen sørger for, at personer under 67 år med varige  

 begrænsninger i arbejdsevnen har mulighed for ansættelse hos private eller  

 offentlige arbejdsgivere i 1) fleksjob efter § 71 og 2) skånejob med løntilskud efter § 75.
 Stk. 2. Socialministeren kan under hensyn til Danmarks  

 internationale forpligtelser fastsætte regler om, at der inden for visse  

 erhvervsområder ikke er adgang til at beskæftige personer efter stk. 1.
 Stk. 3. Kommunen giver tilbud om job efter stk. 1. Amtskommunen  

 kan give tilbud om job, når den er arbejdsgiver, eller hvis den aftaler dette  

 med kommunen.
Fleksjob til personer, der ikke modtager social pension § 71. Kommunen sørger for, at personer, der ikke modtager social  

 pension, og som ikke kan opnå eller fastholde beskæftigelse på normale vilkår  

 på arbejdsmarkedet, har mulighed for at blive ansat i fleksjob.
Mulighederne  

 for revalidering til beskæftigelse på normale vilkår skal være udtømte, før  

 der kan tilbydes et fleksjob.
 § 72. Arbejdsgiveren betaler lønnen til den ansatte i fleksjob.
 Stk. 2. Kommunen giver arbejdsgiveren tilskud til lønnen.  

 Tilskuddet er 1/3, 1/2 eller 2/3 af lønnen afhængig af graden af den nedsatte  

 arbejdsevne.
Stk. 3. Tilskuddet beregnes af lønnen med tillæg af udgifter til  

 arbejdsgiverbidrag til ATP samt eventuelle udgifter til andre  

 arbejdsgiverbidrag.
Tilskuddet kan ikke overstige 1/3, 1/2 eller 2/3 af den  

 mindste overenskomstmæssige timeløn på det aktuelle ansættelsesområde eller  

 af den løn, som sædvanligvis gælder for tilsvarende arbejde, med tillæg af  

 udgifter til arbejdsgiverbidrag til ATP samt eventuelle udgifter til andre  

 arbejdsgiverbidrag.
 Stk. 4. Tilskuddet efter stk. 3 nedsættes med det beløb, som  

 arbejdsgiveren har ret til efter lov om dagpenge ved sygdom eller fødsel.  

 Socialministeren kan fastsætte regler herom.
§ 73. Når kommunen eller amtskommunen har givet tilbud om  

 fleksjob, fastsættes løn og øvrige arbejdsvilkår, herunder arbejdstiden, som  

 udgangspunkt efter de kollektive overenskomster på ansættelsesområdet,  

 herunder efter de sociale kapitler.
I ikke overenskomstdækket ansættelse skal  

 overenskomsten på sammenlignelige områder gælde.
Fastsættelse af løn og  

 øvrige arbejdsvilkår skal ske i samarbejde med de faglige organisationer.
 Stk. 2. Kommunnen og amtskommunne har pligt til at give tilbud om  

 fleksjob på fuld tid, medmindre den ansatte foretrækker deltidsansættelse.
Ledighedsydelse § 74. Personer, som har været ansat i fleksjob efter § 71 i 12  

 sammenhængende måneder, får ved uforskyldt ledighed udbetalt en  

 ledighedsydelse af kommunen.
Kommunen udbetaler ledighedsydelsen under hensyn  

 til modtagerens og ægtefællens indtægts- eller formueforhold.
Stk. 2. Ydelsen udgør et beløb svarende til 82 pct. af  

 arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
Ydelsen kan dog højst udgøre et beløb, der  

 svarer til, hvad den pågældende i de forudgående tre måneder i gennemsnit har  

 modtaget i løn eller dagpenge efter lov om dagpenge ved sygdom og fødsel.
 Stk. 3. Ledighedsydelsen kan udbetales i en periode på sammenlagt  

 3 måneder inden for 24 måneder.
 Stk. 4. Det er en forudsætning for udbetalingen af  

 ledighedsydelsen, at modtageren opfylder betingelserne for at få et fleksjob,  

 og at den pågældende ikke har et rimeligt tilbud om ansættelse i fleksjob.
 Stk. 5. Ledighedsydelsen nedsættes med det beløb, som den ansatte  

 eventuelt modtager fra arbejdsgiveren eller fra Lønmodtagererns Garantifond i  

 forbindelse med ophør af ansættelsen.
 Stk. 6. Socialministeren bekendtgør størrelsen af de månedlige  

 bekøb, der kan udbetales efter stk. 1.
 Skånejob til personer.
der modtager social pension § 75. Kommunen giver tilbud om skånejob med løntilskud til  

 personer, der får førtidspension efter lov om social pension, når de  

 pågældende ikke er i stand til at fastholde eller opnå beskæftigelse på  

 nedsat tid på normale vilkår på arbejdsmarkedet.
 § 76. Arbejdsgiveren betaler lønnen til den ansatte.
Stk. 2. Kommunen giver arbejdsgiveren tilskud til lønnen.  

 Tilskuddet beregnes af lønnen med tillæg af udgifter til arbejdsgiverbidrag  

 til ATP samt eventuelle udgifter til andre arbejdsgiverbidrag.
Tilskuddet er  

 på 1/2 af den løn, som arbejdsgiveren betaler, dog højst 1/6 af den mindste  

 overenskomstmæssige timeløn på det aktuelle ansættelsesområde eller af den  

 løn, som sædvanligvis gælder for tilsvarende arbejde, med tillæg af udgifter  

 til arbejdsgiverbidrag til ATP samt eventuelle andre arbejdsgiverbidrag.
§ 77. Når kommunen eller amtskommunen har givet tilbud om skånejob  

 med løntilskud, fastsættes løn og øvrige arbejdsvilkår, herunder  

 arbejdstiden, ved aftale mellem arbejdsgiveren og den ansatte.
Dette skal ske  

 i samarbejde med de faglige organisationer.
Kapitel 8 Værktøj og arbejdsredskaber § 78. Kommunen kan give en person med begrænsninger i  

 arbejdsevnen, der er ansat, eller som skal ansættes på arbejdsmarkedet, hjælp  

 til værktøj og arbejdsredskaber samt hjælp til kortvarige kurser, når hjælpen  

 har afgørende betydning for, at den pågældende kan fastholde eller opnå  

 beskæftigelse.
Det er endvidere en forudsætning, at værktøjet eller  

 arbejdsredskabet kompenserer for den pågældendes begrænsninger i  

 arbejdsevnen.
 Stk. 2. Kommunen giver hjælp efter stk. 1, når hjælp efter denne  

 eller anden lovgivning ikke er tilstrækkelig til at kompensere for den  

 pågældendes begrænsninger i arbejdsevnen.
 Stk. 3. Kommunen giver hjælp efter stk. 1 uden hensyn til  

 ansøgerens og ægtefællens indtægts- og formueforhold.
Kapitel 9 Bidrag til Arbejdsmarkedets Tillægspension § 79. Kommunen indbetaler efter reglerne i lov om Arbejdsmarkedets  

 Tillægspension ATP-bidrag for personer i alderen 16-66 år, der modtager hjælp  

 efter §§ 25 og 36 og § 52, stk. 1, jf. dog stk. 2 og 3.
 Stk. 2. For personer, der modtager hjælp efter §§ 25 eller 36, er det en  

 betingelse for indbetaling af ATP-bidrag, at den pågældende har modtaget en  

 af disse ydelser i en sammenhængende periode på 6 måneder.
Stk. 3. For personer, der modtager hjælp efter §§ 25 og 36 og §  

 52, stk. 1, er det en betingelse for indbetaling af ATP-bidrag, at den  

 månedlige ydelse, der ligger til grund for beregning af ATP-bidrag, mindst  

 udgør 9.100 kr. til en person med forsørgelsespligt over for børn og til  

 andre mindst udgør 6.825 kr.
Kommunen indbetaler ikke ATP-bidrag, hvis  

 hjælpen er ydet med tilbagebetalingspligt efter § 93.
 § 80. Den ydelse, der ligger til grund for beregning af  

 ATP-bidrag, er den ydelse, der er beregnet, efter at der er foretaget fradrag  

 efter reglerne i §§ 30-33, §§ 39 og 40 og §§ 58 og 59.
Stk. 2. De personer, for hvem kommunen betaler bidrag efter § 79,  

 betaler selv 1/3 af det fastsatte bidrag.
Denne del af bidraget indeholdes  

 ved udbetaling af den ydelse, der ligger til grund for beregning af bidraget.  

 Kommunen betaler 2/3 af bidraget.
 Stk. 3. Socialministeren kan efter indstilling fra  

 Arbejdsmarkedets Tillægspension fastsætte regler om bidragsbetaling.
Kapitel 10 Hjælp i særlige tilfælde Enkeltudgifter § 81. Kommunen kan yde hjælp til rimeligt begrundede  

 enkeltudgifter til en person, som har været ude for ændringer i sine forhold,  

 hvis den pågældendes egen afholdelse af udgifterne i afgørende grad vil  

 vanskeliggøre den pågældendes og familiens muligheder for at klare sig selv i  

 fremtiden.
Hjælpen kan normalt kun ydes, hvis udgiften er opstået som følge  

 af behov, der ikke har kunnet forudses.
Kommunen kan dog efter en konkret  

 vurdering undtagelsesvis yde hjælp til en udgift, der har kunnet forudses,  

 hvis afholdelsen af udgiften er af helt afgørende betydning for den  

 pågældendes eller familiens livsførelse.
 Sygebehandling m.v.
§ 82. Kommunen kan yde hjælp til udgifter til sygebehandling,  

 medicin, tandbehandling eller lignende, der ikke kan dækkes efter anden  

 lovgivning, hvis ansøgeren ikke har økonomisk mulighed for at betale  

 udgifterne.
Der kan kun ydes hjælp, hvis behandlingen er nødvendig og  

 helbredsmæssigt velbegrundet.
Der kan kun undtagelsesvis ydes hjælp til  

 udgifter til behandling uden for det offentlige behandlingssystem.
Dette  

 forudsætter, at der ikke er behandlingsmuligheder inden for det offentlige  

 behandlingssystem, og at behandlingen i hvert enkelt tilfælde er lægeligt  

 velbegrundet.
Særlig hjælp vedrørende børn § 83. Kommunen kan yde hjælp til udgifter ved udøvelse af ret til  

 samvær med egne børn under 18 år, som ikke bor hos ansøgeren.
Det er en  

 betingelse for at yde hjælp, at ansøgeren ikke har økonomisk mulighed for at  

 betale udgifterne.
Stk. 2. Kommunen kan yde hjælp til rejseudgifter med henblik på  

 kontakt til børn, der er ført til udlandet uden samtykke fra  

 forældremyndighedens indehaver.
Det er en forudsætning, at sagen er blevet  

 anmeldt til dansk politi, og at kommunen har forelagt sagen for  

 Udenrigsministeriet.
Det er yderligere en forudsætning, at indehaveren af  

 forældremyndigheden ikke selv har økonomisk mulighed for at betale udgiften.
 § 84. Kommunen kan yde hjælp til udgifterne ved at forsørge et  

 barn, når forældremyndigheden ved forældremyndighedsindehaverens død er  

 tillagt en anden eller andre, der ikke har forsørgelsespligt over for barnet.  

 Det er en betingelse, at barnets indtægter, herunder det særlige børnetilskud  

 efter lov om børnetilskud og forskudsvis udbetaling af børnebidrag, ikke er  

 tilstrækkelige til at dække udgifterne ved at forsørge barnet.
Flytning § 85. Kommunen kan yde hjælp til en flytning, som forbedrer  

 ansøgerens eller familiens bolig- eller erhvervsforhold.
Det er en betingelse  

 for hjælpen, at hverken ansøgeren eller ægtefællen har økonomisk mulighed for  

 at betale udgifterne.
 Stk. 2. Hvis flytningen sker til udlandet, er det en forudsætning  

 for, at kommunen kan yde hjælp hertil, at ansøgeren er statsborger i eller  

 har særlig tilknytning til vedkommende land, eller at ansøgeren er sikret  

 varige arbejdsmuligheder i landet.
Repatriering § 86. Til udlændinge, der har opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af en familiemæssig  

 tilknytning til en person med opholdstilladelse som nævnt i nr. 1-3, 5) udlændingelovens § 9, stk. 2, nr. 4, når tilladelsen er meddelt til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle eller et barn af en person med opholdstilladelse som nævnt i nr. 2  

 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, samt 10) udlændingelovens § 9, stk. 2, nr. 6, men som ønsker at tage varigt ophold i deres hjemland eller tidligere  

 opholdsland, kan der i stedet for flyttehjælp efter § 85, stk. 2, ydes hjælp  

 til repatriering, såfremt de pågældende ikke selv har midler hertil.
Til de  

 personer, der er nævnt i nr. 4-6 og 8, kan hjælp til repatriering dog kun  

 ydes, når de vender tilbage til hjemlandet eller det tidligere opholdsland  

 sammen med den person, til hvem de har den familiemæssige tilknytning, som  

 har dannet grundlag for opholdstilladelsen.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) udgifter til transport (overfladetransport) af personlige ejendele op  

 til 1 m3 pr. voksen og op til 1/2 m3 pr. barn samt højst 5.211 kr. pr.  

 familie til transport af udstyr, der er nødvendig for ansøgerens eller  

 familiens erhverv i hjemlandet eller det tidligere opholdsland, 3) hjælp til etablering i hjemlandet eller det tidligere opholdsland og  

 til rejseudgifter i øvrigt med indtil 15.469 kr. pr. person over 18 år og med  

 indtil 5.156 kr. pr. person under 18 år, 4) udgifter til sygeforsikring i 1 år i hjemlandet eller det tidligere  

 opholdsland, såfremt der ikke på anden måde er etableret en sådan forsikring,  

 og 5) andre udgifter, der er forbundet med rejsen.
 Stk. 3. Såfremt der er mulighed herfor, kan en udlænding i stedet  

 for hjælp til etablering efter stk. 2, nr. 3, tilbydes arbejde ved et  

 bistandsprojekt i hjemlandet eller det tidligere opholdsland.
 Stk. 4. En udlænding, der har benyttet muligheden for at bevare  

 sin opholdstilladelse i henhold til udlændingelovens § 17 a, kan kun modtage  

 hjælp efter stk. 1 en gang.
 § 87. Til udlændinge, som har opholdstilladelse efter  

 udlændingelovens § 9, stk. 1 eller 2, og som med henblik på varigt ophold  

 lovligt har boet her i landet i mere end de sidste 3 år, men som ønsker at  

 tage varigt ophold i deres hjemland eller tidligere opholdsland, kan der,  

 såfremt de pågældende ikke selv har midler hertil, i stedet for flyttehjælp  

 efter § 85, stk. 2, ydes hjælp til repatriering efter § 86, stk. 2.
 Stk. 2. Stk. 1 gælder ikke for udlændinge, der er statsborgere i  

 en stat, som er tilsluttet Det Europæiske Fællesskab, eller udlændinge, der  

 er omfattet af aftalen om Det Europæiske Økonomiske Samarbejdsområde.
 Stk. 3. Personer, som er gift eller lever i fast samlivsforhold  

 med en her i landet fastboende person, kan kun modtage hjælp til repatriering  

 efter stk. 1, når de vender tilbage til hjemlandet eller det tidligere  

 opholdsland sammen med ægtefællen eller samleveren.
 Stk. 4. En udlænding kan kun modtage hjælp efter stk. 1 en gang.
Kapitel 11 Udbetaling af hjælp § 88. En person kan normalt ikke få hjælp til udgifter, som den  

 pågældende har påtaget sig, inden vedkommende har ansøgt kommunen om hjælp.
 § 89. Hjælp til forsørgelse udbetales normalt som et månedligt  

 beløb.
 Stk. 2. Kommunen kan udbetale hjælpen for kortere perioder, hvis  

 der er begrundet tvivl om, at modtageren vil opfylde betingelserne for hjælp  

 i hele den periode, som hjælpen er beregnet til at dække.
 § 90. Kommunen kan undtagelsesvis udbetale hjælpen på anden måde,  

 herunder for kortere perioder, hvis en person uanset vejledning efter § 7  

 ikke skønnes selv at kunne administrere kontante beløb.
Kapitel 12 Tilbagebetaling § 91. Kommunen skal træffe afgørelse om tilbagebetaling, 1) når en person mod bedre vidende har undladt at give kommunen  

 oplysninger som krævet efter § 92, stk. 4, i denne lov eller § 11 i lov om  

 retssikkerhed og administration på det sociale område, eller 2) når en person mod bedre vidende uberettiget har modtaget ydelser efter  

 denne lov.
§ 92. Den, der modtager særlig støtte efter § 34 til dækning af  

 udgifter til renter og afdrag vedrørende ejerboliger og andelsboliger, skal  

 tilbagebetale hjælpen.
Det samme gælder for den, der modtager hjælp til  

 boligindskud, eller hvad der kan ligestilles hermed.
Stk. 2. Ægtefæller hæfter solidarisk for krav om tilbagebetaling  

 efter stk. 1, 1. pkt.
Dette gælder, uanset om hjælpen er ydet til den ene  

 eller begge ægtefæller, og uanset om boligen er ejet af den ene eller begge  

 ægtefæller.
 Stk. 3. Socialministeren fastsætter regler om tilbagebetaling  

 efter stk. 1, 1. pkt.
 Stk. 4. En person, der har modtaget hjælp til boligindskud med  

 tilbagebetalingspligt efter stk. 1, 2. pkt., har pligt til at oplyse kommunen  

 om udbetaling af boligindskud, eller hvad der kan ligestilles hermed, i  

 forbindelse med opsigelse af lejemålet, fraflytning eller lignende.
§ 93. Kommunen kan træffe beslutning om tilbagebetaling, når der  

 ydes hjælp, 1) fordi modtageren har udvist uforsvarlig økonomi, 2) fordi modtageren ubegrundet har opsagt et arbejde, eller ubegrundet er  

 ophørt med aktivering eller anden beskæftigelsesfremmende foranstaltning, 3) fordi modtageren på grund af sine egne forhold har været årsag til, at  

 den pågældende blev opsagt fra et arbejde, 4) fordi modtageren har nægtet at tage imod et rimeligt tilbud om arbejde,  

 aktivering eller andre beskæftigelsesfremmende foranstaltninger, 5) fordi modtageren eller ægtefællen er indblandet i en kollektiv  

 arbejdsstrid, eller 6) når der på det tidspunkt, da der søges hjælp på grund af økonomisk  

 trang, foreligger forhold, der viser, at den pågældende i løbet af kortere  

 tid vil være i stand til at tilbagebetale hjælpen.
 Stk. 2. Kommunen skal senest ved udbetaling af hjælpen oplyse  

 modtageren om, at hjælpen skal betales tilbage og med hvilken begrundelse.
 Stk. 3. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 94. Kommunen kan træffe afgørelse om tilbagebetaling, når en  

 person, der har modtaget hjælp, senere får udbetalt en erstatning, et  

 underholdsbidrag eller lignende, der dækker samme tidsrum og samme formål som  

 den udbetalte hjælp.
 Stk. 2. Kommunen kan ikke træffe beslutning om tilbagebetaling  

 efter stk. 1 af den hjælp, som en person modtager under aktivering efter  

 kapitel 4.
 § 95. Kommunen gennemfører tilbagebetalingskravet ved en  

 betalingsordning, som fastsættes under hensyn til, hvad den pågældende kan  

 betale uden at komme til at mangle det nødvendige til sit eget eller  

 familiens underhold.
 Stk. 2. Hvis en person, som har betalingsevne, ikke overholder en  

 betalingsordning efter stk. 1, kan kommunen inddrive gælden efter reglerne  

 for inddrivelse af personlige skatter.
 Stk. 3. Når der er ydet hjælp med tilbagebetalingspligt, indtræder  

 kommunen for et beløb, der svarer til den tilbagebetalingspligtige hjælp, i  

 retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.  

 Dette gælder, selv om der er fastsat en tilbagebetalingsordning efter stk. 1.
 Stk. 4. Tilbagebetalingskravet bortfalder, når der er gået 5 år  

 efter hjælpens ophør, uden at der efter reglerne i stk. 1-3 har været  

 økonomisk mulighed for at gennemføre kravet.
 § 96. Har en person, der modtager hjælp efter kapitel 4-6, ikke  

 betalt for dag- eller klubtilbud efter lov om social service, kan kommunen  

 fradrage den fremtidige månedlige betaling i den fremtidige hjælp efter  

 kapitel 4-6.
 § 97. Er der efter lovgivningen om retsforholdet mellem ægtefæller  

 eller om børns retsstilling pålagt en person at betale underholdsbidrag m.v.  

 til en anden person, der modtager hjælp til forsørgelse, indtræder det  

 offentlige for et beløb, der svarer til hjælpen, i kravet mod den  

 bidragsskyldige, uanset om forsørgelsesansvaret efter reglerne i § 2 er  

 ophørt.
Stk. 2. Det offentlige indtræder endvidere i retten til at kræve  

 bidrag fastsat eller kræve et bidrag forhøjet.
Ved fastsættelsen eller  

 forhøjelsen af bidrag kan vedkommende myndighed tilsidesætte en aftale om  

 bidrag, der må anses indgået med det formål at hindre det offentlige i at  

 indtræde i retten.
Kapitel 13 Klageregler § 98. Kommunens og amtskommunens afgørelser efter denne lov kan,  

 medmindre andet er bestemt, indbringes for det sociale nævn efter reglerne i  

 kapitel 10 i lov om retssikkerhed og administration på det sociale område.  

 Nævnet kan ved behandling af klage over en kommunes afgørelse om udbetaling  

 af godtgørelse efter § 38 alene tage stilling til, om afgørelsen er i  

 overensstemmelse med de retningslinjer, som kommunen har fastsat.
Kapitel 14 Finansiering m.v.
 § 99. Kommunen afholder endeligt udgifterne til vejledning,  

 sagsbehandling og opfølgning, til udarbejdelse af planer og erhvervsplaner  

 m.v. og til administration i øvrigt, herunder lægeerklæringer m.v.
 Stk. 2. En amtskommune afholder endeligt udgifterne til sagsbehandling,  

 administration, herunder vejledning og konsulentstøtte.
 § 100. Staten refunderer 50 pct. af kommunens udgifter til hjælp  

 og løntilskud efter kapitel 4.
 Stk. 2. Staten refunderer inden for et rådighedsbeløb 50 pct. af  

 en kommunes driftsudgifter i forbindelse med aktiveringstilbud efter § 16,  

 stk. 2, nr. 1, 3-5 og 7-8. Det samme gælder udgifter til godtgørelse efter §  

 38. Rådighedsbeløbet opgøres til 9.393 kr. pr. år gange antallet af personer,  

 der er omfattet af kapitel 4, opgjort som antal helårspersoner i  

 regnskabsåret.
 § 101. Kommunen betaler en præmie på 25.000 kr. til offentlige  

 arbejdsgivere, der ansætter en kontanthjælpsmodtager i en varig stilling på  

 overenskomstmæssige løn- og ansættelsesvilkår på fuld tid, jf. § 48 a i lov  

 om en aktiv arbejdsmarkedspolitik.
 Stk. 2. Socialministeren fastsætter nærmere regler om ordningen,  

 herunder om administration og udbetaling af præmien, samt om arbejdsgiverens  

 pligt til at underrette kommunen om uberettiget opsigelse eller bortvisning.
 Stk. 3. Staten refunderer en kommunes udgifter efter stk. 1.
 § 102. Staten refunderer 50 pct. af en kommunes udgifter til  

 igangsætningsydelse efter kapitel 5.
 § 103. Staten refunderer 50 pct. af en kommunes udgifter til  

 revalidering, jf. §§ 52 og 62-65, samt værktøj og arbejdsredskaber efter  

 kapitel 8.
 Stk. 2. Kommunen og amtskommunen afholder hver 50 pct. af  

 driftsudgifterne til erhvervsmodnende og erhvervsintroducerende kurser og  

 jobindslusningsprojekter efter § 48.
Stk. 3. Af udgifterne vedrørende amtskommunale tilbud efter § 68,  

 stk. 1, 1. pkt., betaler kommunen en takst, der fastsættes for et regnskabsår  

 ad gangen på grundlag af tilbudenes budgetter.
Taksten er 50 pct. af  

 udgiften.
 § 104. Staten refunderer 100 pct. af en kommunes udgifter til  

 fleksjob efter § 72.
 Stk. 2. Staten refunderer 50 pct. af en kommunes udgifter til  

 ledighedsydelse efter § 74 og til skånejob med løntilskud efter § 76.
 § 105. Staten refunderer en kommunes udgifter til ATP-bidrag efter  

 denne lov.
 Stk. 2. Staten afholder udgifterne til forsørgelse af danske  

 statsborgere i udlandet efter § 6.
 § 106. Staten refunderer 50 pct. af en kommunes udgifter til hjælp  

 i særlige tilfælde efter kapitel 10.
§ 107. Staten afholder efter reglerne i stk. 2-6 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået op  

 holdstilladelse efter en af de bestemmelser, der er nævnt i nr. 1-3, eller  

 når tilknytningen kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse, som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller § 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
Stk. 2. Staten afholder udgifter til hjælp efter kapitel 4, jf.  

 dog § 100, stk. 2, og kapitel 5-8, jf. dog stk. 4, samt kapitel 10 i de  

 første 1 1/2 år efter datoen for opholdstilladelsen.
Herefter afholder staten  

 i 5 år 75 pct. af kommunens eller amtskommunens udgifter.
Stk. 3. Uanset bestemmelserne i stk. 2 afholder staten en kommunes  

 udgifter til 1) udlændinge, som inden 12 måneder efter datoen for opholdstilladelsen på  

 grund af en betydelig og varig nedsat funktionsevne anbringes i døgnophold,  

 dog kun indtil den pågældende i en sammenhængende periode på 2 år har klaret  

 sig selv, og 2) udlændinge, når tilladelsen er meddelt en mindreårig asylansøger, dog  

 længst indtil modtageren fylder 18 år, eller barnets forældre får lovligt  

 ophold her i landet.
 Stk. 4. Staten refunderer i 6 1/2 år efter datoen for  

 opholdstilladelsen 75 pct. af en kommunes eller amtskommunes udgifter til den  

 specialiserede revalideringsindsats efter § 68, stk. 1, 1. pkt.
 Stk. 5. Staten udbetaler i 6 1/2 år efter datoen for  

 opholdstilladelsen til kommunen et tilskud på 1.099 kr. pr. måned for  

 udlændinge, jf. stk. 1, der deltager i aktiviteter, der er omfattet af § 16,  

 stk. 2, nr. 1-8. Aktiviteten skal have et omfang på mindst 30 timer pr. uge.
 Stk. 6. Staten yder kommunen et tilskud på 2.197 kr. for hver  

 måned, den overtager pligten til at yde en flygtning integrationsbistand  

 forud for det tidspunkt, da pligten påhviler kommunen ifølge § 9, stk. 6, i  

 lov om retssikkerhed og administration på det sociale område.
 § 108. Staten yder forskudsrefusion af en kommunes eller  

 amtskommunes refusionsberettigende udgifter efter denne lov.
Regulering § 109. En gang årligt den 1. januar reguleres med  

 satsreguleringsprocenten efter lov om en satsreguleringsprocent de beløb, der  

 er nævnt i:
 1) §§ 25 og 26 om hjælp til forsørgelse.
 2) § 30 om indtægtsfradrag for ægtepar omfattet af § 26, stk. 2.
 3) § 31 om fradrag for arbejdsindtægter m.v.
 4) § 36 om beskæftigelsestillæg og timebeløb under aktivering.
 5) § 79, stk. 3, om mindstebeløb for ATP-beregning.
 6) § 52, stk. 4, om grænsen for halv revalideringsydelse og tillæg.
 7) § 86, stk. 2, nr. 2 og 3, om repatriering.
 8) § 100, stk. 2, om rådighedsbeløb.
 9) § 107, stk. 5 og 6, om tilskud til flygtninge m.v.
 Stk. 2. Den maksimale timeløn efter § 35 reguleres procentuelt i  

 overensstemmelse med den gennemsnitlige regulering af de offentlige  

 lønskalaer.
 Stk. 3. Socialministeren bekendtgør størrelsen af de regulerede  

 beløb.
Kapitel 15 Forsøgsregler § 110. Socialministeren kan efter ansøgning fra en kommune eller  

 amtskommune tillade, at der bliver lavet beskæftigelsesfremmende  

 forsøgsordninger, som fraviger reglerne i denne lov, dog ikke satserne i §§  

 25, 52 og 61. Socialministeren bekendtgør tilladelsen.
Kapitel 16 Ikrafttrædelses- og overgangsregler § 111. Loven træder i kraft den 1. juli 1998, dog fastsætter  

 socialministeren tidspunktet for ikrafttræden af § 16, stk. 2, nr. 2 og 3, §  

 51, stk. 2, samt §§ 60-62 og 70.
 § 112. Bestemmelsen i § 108 har virkning fra og med udbetaling af  

 forskudsrefusion, der finder sted ultimo juni 1998.
 § 113. Personer under 25 år, der ved lovens ikrafttræden modtager  

 kontanthjælp efter reglerne for personer over 25 år i lov om social bistand,  

 bevarer retten til kontanthjælp efter reglerne for personer over 25 år, så  

 længe de fortsat modtager hjælp på grundlag af den ændring i forholdene, der  

 bevirker, at de modtager hjælp ved lovens ikrafttræden.
§ 114. Personer, der ved lovens ikrafttræden er ansat i beskyttede  

 enkeltpladser efter 1/3-ordningen, jf. §§ 91-95 i lov om social bistand,  

 bevarer indtil ophør af stillingen mindst det indtægtsniveau, der følger af  

 punkt 74 i cirkulæret af 17. december 1986 om bistandslovens bestemmelser om  

 institutioner under amtskommunerne.
Tilsvarende bevarer arbejdsgiveren indtil  

 ophør af stillingen mindst det procentvise løntilskud, der hidtil er givet i  

 stillingen.
 § 115. Individuelt beskyttede enkeltpladser til personer, som får  

 social pension, og som er oprettet inden lovens ikrafttræden, finansieres  

 efter denne lovs § 104.
 § 116. Inddrivelse af forfaldne, ikke betalte afdrag på lån ydet  

 efter de hidtidige regler i § 43, stk. 9, 1. pkt., og stk. 10, i lov om  

 social bistand, jf. lovbekendtgørelse nr. 110 af 26. februar 1996 med senere  

 ændringer, samt efter regler i § 42, stk. 4, 7 og 8, i lov om social bistand,  

 jf. lovbekendtgørelse nr. 171 af 25. marts 1987 med senere ændringer, sker  

 efter reglerne for inddrivelse af personlige skatter.
 § 117. Socialministeren fremsætter forslag om revision af §§ 71-74 inden  

 udgangen af 1999.
 § 118. Loven gælder ikke for Færøerne og Grønland.
