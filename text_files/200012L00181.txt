Fremsat den 14. marts 2001 af  

 undervisningsministeren (Margrethe Vestager) Forslag til Lov om vurdering af udenlandske  

 uddannelseskvalifikationer Kapitel 1 Formål § 1. Loven har til formål at sikre adgang til at  

 få udenlandske uddannelseskvalifikationer vurderet med henblik på  

 at lette tilgangen til det danske arbejdsmarked og til det danske  

 uddannelsessystem.
Kapitel 2 Adgangen til at få foretaget en vurdering § 2. Ret til at få foretaget en vurdering har 1)	alle, der har udenlandske uddannelseskvalifikationer, jf. dog  

 § 5, stk. 1, 2)	myndigheder, der har behov for en vurdering i deres  

 sagsbehandling, 3)	arbejdsgivere, der har behov for en vurdering for at kunne tage  

 stilling til spørgsmålet om ansættelse af en person, der  

 har udenlandske uddannelseskvalifikationer, og 4)	uddannelsesinstitutioner.
 Stk. 2. Vurdering efter § 3, jf. § 4, kan kun  

 kræves efter stk. 1, nr. 2-4, med samtykke fra den person, hvis  

 uddannelse ønskes vurderet.
Kapitel 3 Vurderingens karakter § 3. Vurdering af udenlandske uddannelseskvalifikationer sker  

 efter ansøgning fra de personer, myndigheder m.v., der efter § 2,  

 stk. 1, har adgang til at få foretaget en vurdering.
Stk. 2. Vurderingen efter stk. 1 omfatter 1)	en vurdering af afsluttede udenlandske uddannelsers niveau og omfang  

 i forhold til niveauer i den danske uddannelsesstruktur eller 2)	en vurdering af udenlandske uddannelseskvalifikationer i forhold til  

 en bestemt dansk uddannelse.
 Stk. 3. Det kan i vurderingen efter stk. 2, nr. 2,  

 indgå, hvilken supplering der skal til, for at en persons udenlandske  

 uddannelseskvalifikationer kan sidestilles med en bestemt dansk  

 uddannelse.
 Stk. 4. Undervisningsministeren kan fastsætte  

 nærmere regler om vurdering efter stk. 2 og 3, herunder om,  

 hvilken form for vurdering der skal foretages under hensyn til formålet  

 med vurderingen.
§ 4. Vurderingen efter § 3 kan foretages på  

 grundlag af en høring af en uddannelsesinstitution, et fagligt udvalg  

 nedsat i henhold til lov om erhvervsuddannelser,  

 Landbrugsuddannelsesrådet, Social- og Sundhedsuddannelsesrådet,  

 eller et råd nedsat i henhold til § 6. Undervisningsministeren kan  

 fastsætte regler om, i hvilket omfang uddannelsesinstitutioner, faglige  

 udvalg og råd medvirker ved vurderingen, og kan herunder 1)	pålægge de pågældende at medvirke, og 2)	bestemme, at der kan inddrages andre høringsparter.
 I det omfang det drejer sig om en høringspart under  

 en anden ministers område, fastsættes reglerne efter forhandling  

 med vedkommende minister.
§ 5. Der er ikke adgang til at få foretaget en vurdering  

 efter § 3 på grundlag af en ansøgning efter § 2, stk.  

 1, nr. 1, hvis formålet er afklaring af, om 1)	en person med udenlandske kvalifikationer opfylder betingelserne for  

 at udøve et lovreguleret erhverv, 2)	en person, der har søgt optagelse på en uddannelse ved  

 en dansk uddannelsesinstitution, kan optages på grundlag af udenlandske  

 uddannelseskvalifikationer, eller 3)	udenlandske uddannelseskvalifikationer kan erstatte dele af en  

 uddannelse, når den person, hvis uddannelseskvalifikationer  

 ønskes vurderet, har søgt optagelse eller er optaget på  

 den pågældende uddannelse ved en dansk  

 uddannelsesinstitution.
 Stk. 2. Efter regler fastsat af undervisningsministeren  

 orienterer uddannelsesinstitutionen Undervisningsministeriet om  

 institutionens afgørelser vedrørende de spørgsmål,  

 der er nævnt i stk. 1, nr. 2 og 3. I det omfang det drejer sig om  

 uddannelsesinstitutioner uden for undervisningsministerens område,  

 fastsættes reglerne efter forhandling med vedkommende minister.
Stk. 3. Efter henvendelse fra den person, afgørelsen  

 vedrører, eller på baggrund af orienteringen efter stk. 2,  

 kan undervisningsministeren pålægge uddannelsesinstitutionen at  

 tage afgørelser vedrørende de spørgsmål, der er  

 nævnt i stk. 1, nr. 2 og 3, op til fornyet behandling.
I det  

 omfang det drejer sig om uddannelsesinstitutioner uden for  

 undervisningsministerens område, gives pålægget efter  

 høring af vedkommende minister.
Kapitel 4 Faglige råd § 6. Efter regler fastsat af undervisningsministeren kan der  

 nedsættes faglige råd, som efter anmodning 1)	bistår ved udarbejdelse af standarder for vurdering af  

 udenlandske uddannelseskvalifikationer, og 2)	udtaler sig om vurderingen af personers udenlandske  

 uddannelseskvalifikationer.
 Stk. 2. Rådenes formand og medlemmer i øvrigt  

 udpeges blandt særligt sagkyndige.
 Stk. 3. Rådene kan i særlige tilfælde  

 indkalde andre sagkyndige til at bistå med opgaverne efter  

 stk. 1.
Kapitel 5 Administration m.v.
 § 7. Undervisningsministeren kan bemyndige en offentlig  

 institution til at udøve beføjelserne efter denne lov, bortset  

 fra beføjelserne til regeludstedelse.
 Stk. 2. Der kan ikke klages til undervisningsministeren over  

 udøvelsen af beføjelser efter stk. 1.
 § 8. Undervisningsministeren eller den institution,  

 undervisningsministeren har bemyndiget hertil, kan hos offentlige  

 myndigheder, private institutioner, faglige organisationer og  

 arbejdsløshedskasser indhente oplysninger til brug for vurderingen af  

 udenlandske uddannelseskvalifikationer.
 Stk. 2. Undervisningsministeren eller den institution,  

 undervisningsministeren har bemyndiget hertil, kan fra de personer,  

 myndigheder m.fl., der ansøger om en vurdering af udenlandske  

 uddannelseskvalifikationer, indhente de oplysninger, som er nødvendige  

 for varetagelsen af opgaver efter § 10.
 Stk. 3. Undervisningsministeren eller den institution,  

 undervisningsministeren har bemyndiget hertil, kan til  

 høringsparterne, jf. § 4, videregive de oplysninger om  

 uddannelsesforløb m.v. for den person, hvis uddannelseskvalifikationer  

 skal vurderes, som er nødvendige for vurderingen af  

 uddannelseskvalifikationerne.
Stk. 4. Undervisningsministeren kan fastsætte regler  

 om 1)	adgangen til at indhente oplysninger efter stk. 1 og 2, 2)	indhold og udformning af ansøgninger, herunder om  

 ansøgninger i elektronisk form, 3)	at der ved anmodning om at få foretaget en vurdering skal  

 gives oplysning om navn, adresse og personnummer for den person, hvis  

 uddannelseskvalifikationer ønskes vurderet, 4)	dokumentation for tidligere uddannelsesforløb m.v., herunder  

 om dokumentation i elektronisk form, 5)	krav med hensyn til oversættelse af eksamensbeviser m.v., 6)	frister for besvarelse af høringer efter § 4, og 7)	høringsparternes behandling af høringer efter  

 § 4.
§ 9. Undervisningsministeren kan fastsætte regler  

 om 1)	elektronisk kommunikation mellem på ene side personer,  

 myndigheder m.fl., der har adgang til en vurdering, jf. § 2,  

 stk. 1, høringsparter, der kan inddrages efter § 4,  

 myndigheder, institutioner m.fl., der kan indhentes oplysninger hos efter  

 § 8, stk. 1, og på den anden side undervisningsministeren  

 eller den institution, som efter § 7, stk. 1, er bemyndiget til at  

 udøve beføjelserne efter denne lov, bortset fra  

 beføjelserne til regeludstedelse, og 2)	anvendelse af digital signatur ved kommunikation efter nr. 1, bl.a.  

 i forbindelse med ansøgning om vurdering og dokumentation for  

 tidligere uddannelsesforløb m.v., jf. § 8, stk. 4, nr. 2 og  

 4.
§ 10. Undervisningsministeren eller den institution,  

 undervisningsministeren har bemyndiget hertil, 1)	formidler viden om det danske uddannelsessystem og om udenlandske  

 uddannelsessystemer med henblik på at fremme gensidig anerkendelse af  

 udenlandske uddannelseskvalifikationer, og 2)	formidler viden om og vejleder om vurdering af udenlandske  

 uddannelseskvalifikationer.
§ 11. Undervisningsministeren eller den institution,  

 undervisningsministeren har bemyndiget hertil, afgiver ved årets  

 slutning en beretning om vurdering og anerkendelse af udenlandske  

 uddannelseskvalifikationer.
Beretningen omfatter bl.a. en redegørelse  

 for aktiviteter efter § 5, stk. 3.
Kapitel 6 Ikrafttræden m.v.
 § 12. Loven træder i kraft den 1. juli 2001.
 § 13. I perioden 1. januar 2002 til og med 31. december 2005  

 kan staten yde tilskud til uddannelsesinstitutioner, der medvirker ved  

 vurderinger efter § 4. Tilskuddet kan ydes ud fra antal vurderinger og  

 en takst pr. vurdering.
 § 14. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Det er af afgørende betydning, at personer med  

 udenlandske uddannelseskvalifikationer, herunder flygtninge og indvandrere,  

 har adgang til at få vurderet disse kvalifikationer.
Ellers forringes  

 deres muligheder for at opnå beskæftigelse, og risikoen for  

 unødvendig dobbeltuddannelse øges.
Sigtet med lovforslaget er  

 at sikre adgangen til inden for en rimelig frist at få en vurdering af  

 udenlandske uddannelseskvalifikationer med henblik på, at personer med  

 sådanne kvalifikationer kan få fodfæste på det danske  

 arbejdsmarked og/eller opnå den rette videreuddannelse i det danske  

 uddannelsessystem.
Spørgsmålet om vurdering af udenlandske  

 uddannelseskvalifikationer er tidligere blevet overvejet i en  

 tværministeriel arbejdsgruppe, som blev nedsat af  

 undervisningsministeren i november 1998. Arbejdsgruppen skulle se på  

 mulighederne for at etablere et center for vurdering af udenlandske  

 uddannelseskvalifikationer.
Beretningen fra arbejdsgruppen, der blev afgivet  

 i marts måned 1999, indeholder en anbefaling om, at der etableres et  

 center for vurdering af udenlandske uddannelser.
 Ved indgåelsen af aftale om finanslov for  

 finansåret 2000 mellem regeringen (Socialdemokratiet og Det Radikale  

 Venstre), Socialistisk Folkeparti, Centrum Demokraterne og Enhedslisten blev  

 det aftalt, at der i løbet af 2000 skulle etableres et center, der  

 yder service og vejledning over for personer med udenlandske  

 uddannelseskvalifikationer.
 Med vedtagelsen af finansloven for finansåret 2000  

 blev opgaven og Center for Vurdering af Udenlandske Uddannelser (centret)  

 placeret i Styrelsen for Statens Uddannelsesstøtte (styrelsen).  

 Centret blev etableret pr. 1. januar 2000.
 Regeringens handlingsplan fra februar 2000 for integration  

 i det danske samfund og hurtigere indsats over for utilpassede unge  

 fremhæver etableringen af et nyt center for vurdering af udenlandske  

 uddannelser som ét af regeringens konkrete initiativer til opfyldelse  

 af en overordnet målsætning om, at indvandrere og flygtninge  

 deltager i uddannelseslivet på lige fod med andre borgere.
Med lovforslaget skabes en hensigtsmæssig ramme for  

 en styrket indsats for at sikre adgangen til at få en vurdering af  

 udenlandske uddannelseskvalifikationer.
Lovforslaget vil give centret de  

 kompetencer, der er nødvendige for at sikre god sagsbehandling og  

 rimelige sagsbehandlingstider, og det vil samtidig give centret mulighed for  

 at trække på faglig ekspertise, dels ved høring af  

 uddannelsesinstitutioner, faglige udvalg m.fl., dels ved at der i tilknytning  

 til centret nedsættes et antal faglige råd, som er  

 rådgivende for centret.
Forslag til lov om vurdering af udenlandske  

 uddannelseskvalifikationer er bl.a. udarbejdet med tanke på en dansk  

 gennemførelse af Europarådets/UNESCO´s konvention af 11. april  

 1997 om anerkendelse af kvalifikationer vedrørende videregående  

 uddannelse i Europa-regionen (Lissabon-konventionen). Lissabon-konventionen  

 er den 11. april 1997 underskrevet af Undervisningsministeriet med forbehold  

 for ratifikation.
Vedtagelsen af lov om vurdering af udenlandske  

 uddannelseskvalifikationer er ikke en nødvendig forudsætning for  

 dansk ratifikation, men vil være en naturlig anledning til at foretage  

 en sådan.
Spørgsmålet om ratifikation beror imidlertid  

 ikke alene på gennemførelse af forslag til lov om vurdering af  

 udenlandske uddannelseskvalifikationer.
Spørgsmålet beror  

 tillige på, om deltagerstaternes lovgivning om optagelse af og merit  

 for personer med udenlandske uddannelseskvalifikationer er i overensstemmelse  

 med Lissabon-konventionens bestemmelser.
2. Den gældende ordning med hensyn til vurdering af udenlandske  

 uddannelseskvalifikationer Godkendelse af udenlandske uddannelseskvalifikationer med  

 henblik på udøvelse af lovregulerede erhverv foretages af den  

 myndighed, der administrerer det pågældende lovregulerede  

 erhverv.
Adgangen til at udøve de fleste af de lovregulerede erhverv  

 er omfattet af EU-direktiverne 89/48/EØF, 92/51/EØF og  

 99/42/EF.
For så vidt angår borgere fra EU-og EØS-landene  

 gælder reglerne i lov nr. 291 af 8. maj 1991 om adgang til  

 udøvelse af visse erhverv i Danmark for statsborgere i De  

 Europæiske Fællesskaber og de nordiske lande.
Efter den  

 gældende ordning koordinerer Erhvervsministeriet, Erhvervs- og  

 Selskabsstyrelsen, de kompetente myndigheders virksomhed og drager omsorg for  

 en ensartet gennemførelse af direktiverne på de berørte  

 erhverv.
Afgørelsen af, om en person, der søger  

 optagelse på en uddannelse ved en dansk uddannelsesinstitution, kan  

 optages på grundlag af udenlandske uddannelseskvalifikationer,  

 træffes af uddannelsesinstitutionen.
Det er også  

 uddannelsesinstitutionen, der tager stilling til, om en person, der  

 søger optagelse på eller er optaget på en uddannelse ved  

 en dansk uddannelsesinstitution, kan få godskrevet - få merit for  

 - udenlandske kvalifikationer.
For så vidt angår  

 spørgsmålet om optagelse på en videregående  

 uddannelse, kan afgørelsen eventuelt træffes med bistand fra  

 Fællesnævnet til Vurdering af Udenlandske Eksaminer, som er  

 etableret med hjemmel i bekendtgørelse nr. 606 af 10. juli 1997 om  

 adgang, indskrivning og orlov m.v.
Fællesnævnet foretager  

 vejledende bedømmelser og omregninger af udenlandske adgangsgivende  

 eksaminer.
Uden for de nævnte områder har det tidligere i  

 en del tilfælde være tvivlsomt, hvor man skulle henvende sig for  

 at få vurderet sine udenlandske uddannelseskvalifikationer.
Det drejer  

 sig fortrinsvis om tilfælde, hvor der ønskes en vurdering med  

 henblik på beskæftigelse uden for de lovregulerede erhverv eller  

 en vurdering med henblik på videreuddannelse for personer, der ikke er  

 optaget eller søger optagelse på en uddannelse ved en dansk  

 uddannelsesinstitution.
Efter etableringen af centret den 1. januar 2000 vil  

 alle, der ønsker at få foretaget en sådan vurdering,  

 imidlertid kunne henvende sig dér.
Centret kan foretage vurderinger af udenlandske  

 uddannelser i forhold til niveauer i den danske uddannelsesstruktur.
På  

 nuværende tidspunkt foretager centret derimod ikke vurderinger i  

 forhold til en bestemt dansk uddannelse.
Sådanne vurderinger foretages  

 i nogle tilfælde på uddannelsesinstitutionerne, men der er i dag  

 ingen faste rammer for vurderingerne.
 Foruden adgang til at trække på faglig  

 ekspertise på de forskellige uddannelsesområder mangler centret  

 også efter den gældende ordning de faglige kompetencer, der er  

 nødvendige for at udvikle standarder, der kan bidrage til at sikre, at  

 vurderinger, der foretages af andre end centret selv, gennemføres  

 efter ensartede og gennemsigtige procedurer.
3. Lovforslagets indhold Med lovforslaget skabes faste rammer for centrets  

 virksomhed.
Det sikres, at centret får adgang til at trække  

 på ekspertise inden for de enkelte fagområder, og centret  

 får tillagt de kompetencer, der bl.a. vil gøre det muligt at  

 sikre rimelige ekspeditionstider.
Centret får også mulighed for  

 at sikre, at personer med samme uddannelsesbaggrund får samme  

 vurdering, og at vurderingerne får en karakter, der gør, at man  

 i videst mulig udstrækning undgår unødvendige  

 dobbeltuddannelser, samt at personer med udenlandske  

 uddannelseskvalifikationer får en vurdering, der fremmer deres  

 muligheder for at opnå en beskæftigelse, der svarer til deres  

 kvalifikationer.
Der er i den foreslåede bestemmelse i § 7  

 hjemmel til, at en offentlig institution kan bemyndiges til at udøve  

 beføjelserne efter loven, bortset fra beføjelserne til  

 regeludstedelse.
Det er på nuværende tidspunkt hensigten, at det  

 skal overlades til Styrelsen for Statens Uddannelsesstøtte (styrelsen)  

 at foretage vurderinger og i øvrigt varetage opgaver efter loven.  

 Konkret skal opgaverne som nævnt varetages i Center for Vurdering af  

 Udenlandske Uddannelser, som ved oprettelsen er placeret i styrelsen.
Efter lovforslaget har alle, der har udenlandske  

 uddannelseskvalifikationer, adgang til at få foretaget en vurdering.  

 Det gælder, uanset om det drejer sig om indvandrere, flygtninge,  

 vandrende arbejdstagere fra de andre EU- eller EØS-lande eller  

 danskere.
Vurderingen kan også foretages på grundlag af en  

 ansøgning fra myndigheder, arbejdsgivere og andre, der har en  

 berettiget interesse i en sådan vurdering.
Hensigten er, at der både til gavn for de  

 pågældende og til gavn for samfundet skal være adgang til  

 inden for en rimelig frist at få foretaget en kvalificeret vurdering af  

 en persons kvalifikationer.
Vurderingen skal kunne give grundlag for  

 både den pågældendes bedømmelse af egne muligheder  

 på arbejdsmarkedet eller for videre uddannelse og for arbejdsgiveres  

 vurdering af den pågældendes kvalifikationer.
For så vidt  

 angår flygtninge og indvandrere skal ordningen ses som et led i  

 bestræbelserne på at fremme integrationen i det danske  

 samfund.
Det er hensigten med lovforslaget at etablere et  

 sammenhængende system, der giver adgang til at få foretaget  

 vurderinger i alle tilfælde, hvor ønsket er begrundet i en  

 berettiget interesse, jf. bemærkningerne til § 2, stk. 1. Dog  

 har personer, der ønsker en vurdering med henblik på varetagelse  

 af lovregulerede erhverv, som det fremgår af den foreslåede  

 bestemmelse i § 5, stk.1, nr.1, ikke adgang til at få foretaget en  

 vurdering efter reglerne i denne lov.
Her er det fortsat de myndigheder, der  

 administrerer det pågældende lovregulerede erhverv, der  

 træffer afgørelse.
Heller ikke spørgsmålet om optagelse eller  

 merit på grundlag af udenlandske uddannelseskvalifikationer for  

 personer, der er optaget på eller søger optagelse på en  

 uddannelse, kan forelægges for centret af de personer,  

 afgørelsen vedrører.
Her bevarer uddannelsesinstitutionerne  

 deres kompetence, jf. § 5, stk.1, nr. 2 og 3, i lovforslaget.
Det er dog  

 ikke er til hinder for, at uddannelsesinstitutionerne kan få bistand  

 fra centret til den vurdering, som ligger til grund for institutionens  

 afgørelse om optagelse eller merit.
Derudover kan centret efter henvendelse fra den person,  

 afgørelsen vedrører, eller på baggrund af  

 uddannelsesinstitutionens orientering om afgørelsen efter § 5,  

 stk. 3, pålægge uddannelsesinstitutionen at tage en  

 afgørelse om optagelse eller merit op til fornyet behandling.
For  

 så vidt angår spørgsmålet om optagelse er det i  

 øvrigt hensigten, at der skal etableres et samarbejde mellem centret  

 og Fællesnævnet til Vurdering af Udenlandske Eksaminer.
De vurderinger, der er adgang til at få foretaget  

 efter lovforslaget, skal tilgodese forskellige formål.
Et ønske  

 om at få foretaget en vurdering af udenlandske  

 uddannelseskvalifikationer kan have mange formål, men der er dog to  

 hovedtyper, nemlig vurdering med henblik på arbejdsmarkedet og  

 vurdering med henblik på videreuddannelse.
Tilsvarende er der efter  

 lovforslaget, jf. § 3, mulighed for at få foretaget to forskellige  

 former for vurdering.
Når det drejer sig om vurdering med henblik på  

 arbejdsmarkedet, har man som regel behov for en vurdering af en afsluttet  

 udenlandsk uddannelse i forhold til niveauer i den danske  

 uddannelsesstruktur.
Det vil give arbejdsgiveren en mulighed for at  

 bedømme den udenlandske uddannelses niveau og omfang.
Er der derimod  

 tale om en person, der ønsker at videreuddanne sig efter at være  

 kommet her til landet, er der ofte behov for at få en vurdering af,  

 hvordan de udenlandske uddannelseskvalifikationer, dvs. både afsluttede  

 uddannelser og dele af uddannelser, fag for fag, svarer til en bestemt dansk  

 uddannelse.
Det kan i vurderingen indgå, hvilken supplering den  

 pågældende har behov for at gennemgå, for at de udenlandske  

 uddannelseskvalifikationer kan sidestilles med en bestemt dansk  

 uddannelse.
Der er tale om vurderinger, som ikke har egentlige  

 retsvirkninger.
Det er arbejdsgiveren, der bl.a. på grundlag af en  

 vurdering efter de foreslåede bestemmelser tager stilling til  

 spørgsmål om ansættelse af en person med udenlandske  

 uddannelseskvalifikationer, eventuelt i konkurrence med ansøgere med  

 danske uddannelser.
Alligevel kan en sådan vurdering være af stor  

 betydning, idet arbejdsgiveren dermed får en sammenligning af en  

 udenlandsk uddannelse med uddannelser i en uddannelsesstruktur, som  

 arbejdsgiveren kender i forvejen.
Det vil kunne bidrage til, at  

 arbejdsgiverne overvinder den forsigtighed med hensyn til ansættelse af  

 personer med udenlandske uddannelseskvalifikationer, som i nogle  

 tilfælde gør sig gældende, især når det drejer  

 sig om personer fra etniske minoriteter.
Med de vurderinger, der efter lovforslaget skal foretages  

 af centret, tages der ikke stilling til spørgsmålet om optagelse  

 eller merit på uddannelser på danske uddannelsesinstitutioner.  

 Alligevel kan en vurdering efter lovforslaget have stor betydning på  

 den måde, at den på et tidligt tidspunkt kan give en  

 retningslinie for, hvordan den pågældende vil være stillet  

 i forhold til det danske uddannelsessystem.
Hertil kommer at vurderingen vil  

 kunne danne udgangspunkt, hvis uddannelsesinstitutionen senere skal tage  

 stilling til, om den pågældende har de uddannelsesmæssige  

 kvalifikationer til at blive optaget og til omfanget af den merit, der kan  

 gives på grundlag af udenlandske uddannelseskvalifikationer.
For at ordningen kan få den tilsigtede betydning, er  

 det helt afgørende at sikre kvaliteten af vurderingerne.
Efter  

 § 4 i lovforslaget er der derfor adgang til at inddrage sagkyndige i  

 vurderingerne.
Det kan ske ved at inddrage uddannelsesinstitutioner, faglige  

 udvalg m.fl. i processen i form af en høring.
Det er også  

 hensigten, jf. de foreslåede bestemmelser herom i § 6, at der skal  

 nedsættes et antal faglige råd, der inden for hver deres  

 områder efter anmodning fra centret udtaler sig i konkrete sager om  

 vurdering af udenlandske uddannelseskvalifikationer.
Rådene  

 bistår endvidere med udarbejdelse af standarder for vurderinger af  

 udenlandske uddannelseskvalifikationer.
Disse standarder vil være  

 vejledende overalt, hvor der foregår sådanne vurderinger.
Når uddannelsesinstitutioner, faglige udvalg nedsat  

 efter reglerne i erhvervsuddannelsesloven og råd inddrages i konkrete  

 sager om vurderinger, sker det i form af en høring.
Der bliver efter  

 bestemmelserne i § 4 adgang til at pålægge de  

 pågældende at medvirke, og der vil efter den foreslåede  

 bestemmelse i § 8, stk. 4, nr. 6, blive fastsat frister for  

 besvarelse af høringer med henblik på, at der kan opnås  

 rimelige ekspeditionstider for ansøgninger om vurderinger.
Centret varetager også efter den gældende  

 ordning funktionen som informations- og videnscenter for vurdering og  

 anerkendelse af udenlandske uddannelseskvalifikationer.
Centret formidler  

 endvidere viden om det danske uddannelsessystem og om udenlandske  

 uddannelsessystemer.
Funktionen som informations- og videnscenter for  

 vurdering og anerkendelse af udenlandske uddannelseskvalifikationer vil efter  

 lovforslaget blive udbygget, idet centret efter § 11 hvert år vil  

 udsende en beretning om vurdering og anerkendelse af udenlandske  

 uddannelseskvalifikationer, herunder om centrets opgaver med at tage stilling  

 til, om der er grundlag for at pålægge uddannelsesinstitutionerne  

 at tage afgørelser om optagelse og merit op til fornyet  

 behandling.
 Med etableringen af Center for Vurdering af Udenlandske  

 Uddannelser er der skabt en instans, som entydigt har til opgave at fremme  

 vurdering og gensidig anerkendelse af udenlandske uddannelseskvalifikationer.  

 Centrets virkemidler vil først og fremmest være centrets egne  

 vurderinger af udenlandske uddannelseskvalifikationer, udvikling og  

 formidling af standarder for vurderinger, formidling af information og viden  

 om det danske uddannelsessystem og udenlandske uddannelsessystemer og om  

 vurdering af udenlandske uddannelseskvalifikationer samt centrets medvirken  

 til udvikling af og gennemførelse af internationale initiativer til  

 fremme af uddannelseskvalifikationers gennemsigtighed og gensidige  

 anerkendelse.
Centrets opgavevaretagelse og samarbejde med relevante  

 fagligt kompetente organer forudsættes i lovforslaget at være  

 netværksbaseret.
Det indebærer, at centret afgiver vejledende  

 vurderinger, og at der som udgangspunkt ikke ændres ved de kompetencer,  

 som eksisterende fagligt kompetente organer, først og fremmest  

 uddannelsesinstitutioner, besidder i dag.
Et alternativ hertil ville  

 være at tillægge centret en egentlig afgørelseskompetence,  

 herunder kompetence til at afgøre klager over  

 uddannelsesinstitutioners afgørelser om optagelse af og merit for  

 personer med udenlandske uddannelseskvalifikationer.
Lovforslaget er  

 imidlertid udarbejdet ud fra en forventning om, at anerkendelsen af  

 udenlandske uddannelseskvalifikationer vil kunne fremmes, uden at centret  

 får en sådan afgørelseskompetence.
4. Vurdering af udenlandske uddannelseskvalifikationer med henblik  

 på udøvelse af lovregulerede erhverv Som nævnt træffes afgørelser om adgang  

 til udøvelse af lovregulerede erhverv af den myndighed, der  

 administrerer det pågældende lovregulerede erhverv, mens  

 Erhvervs- og Selskabsstyrelsen efter den gældende ordning har en  

 særlig koordinerende funktion i forhold til gennemførelsen af de  

 generelle EU-direktiver, som gælder på området, jf.  

 bemærkningerne til afsnit 2.
Det er aftalt mellem erhvervsministeren og  

 undervisningsministeren, at ressortansvaret for den koordinerende funktion i  

 forhold til gennemførelsen af de generelle EU-direktiver efter  

 statsministerens godkendelse overføres fra erhvervsministeren til  

 undervisningsministeren ved denne lejlighed.
De kompetente myndigheders  

 kompetence i forhold til de lovregulerede erhverv bevares uændret.
5. Økonomiske og administrative konsekvenser for stat, kommuner  

 og amtskommuner Driftsudgifterne fastsættes årligt på  

 finansloven og afholdes af Undervisningsministeriet.
På finansloven for  

 finansåret 2001 er der for 2001 og BO-årene afsat en årlig  

 bevilling på 10,8 mio. kr. (2001-prisniveau) til vurdering af  

 udenlandske uddannelseskvalifikationer, herunder 6,8 mio. kr. til  

 løn.
 Efter § 4 er der mulighed for, at vurderinger efter  

 § 3 kan ske på grundlag af en høring af en  

 uddannelsesinstitution, et fagligt udvalg, Landbrugsuddannelsesrådet,  

 Social- og Sundhedsuddannelsesrådet eller et råd nedsat i henhold  

 til § 6. § 13 giver hjemmel til, at Undervisningsministeriet i en  

 indkøringsperiode kan udbetale et takstbeløb pr. vurdering, som  

 offentligt anerkendte uddannelsesinstitutioner medvirker til efter § 4.  

 Taksten fastsættes på de årlige finanslove og forventes at  

 blive 5.000 kr. pr. vurdering.
 Efter § 13 indføres der i perioden 1. januar  

 2002 til og med 31. december 2005 en tilskudsordning, og bevillingen hertil  

 forventes derfor at bortfalde fra og med 2006, når  

 uddannelsesinstitutionerne har opbygget så faste strukturer og  

 kompetencer på vurderingsområdet, at der ikke længere er  

 behov for tilførsel af ressourcer til institutionernes medvirken efter  

 § 4. På finansloven for finansåret 2001 er der for 2001 og  

 BO-årene afsat en årlig bevilling på 5,1 mio. kr.  

 (2001-prisniveau), heraf 2,5 mio. kr. til løn, til afholdelse af  

 udgifter i forbindelse med de offentligt anerkendte uddannelsesinstitutioners  

 medvirken til vurdering af udenlandske uddannelseskvalifikationer.
 Fra loven træder i kraft den 1. juli 2001 indtil 1.  

 januar 2002, hvor tilskudsordningen efter § 13 har virkning fra, kan  

 Undervisningsministeriet efter konkret vurdering betale  

 uddannelsesinstitutionerne for deres medvirken til vurdering efter  

 § 4.
6. Økonomiske og administrative konsekvenser for  

 erhvervslivet Lovforslaget har ingen direkte økonomiske  

 konsekvenser for erhvervslivet.
Det er imidlertid en klar  

 målsætning med lovforslaget, at det også skal bidrage til  

 at lette erhvervslivets arbejde med at vurdere grundlaget for at  

 ansætte en person med udenlandske uddannelseskvalifikationer.
Med en  

 forbedret afklaring af de reelle kvalifikationer hos personer med udenlandske  

 uddannelseskvalifikationer forventes det, at udbuddet af kvalificeret  

 arbejdskraft kan øges.
Det vil være til gavn for erhvervslivet  

 og vil understøtte erhvervslivets muligheder for fortsat at bidrage  

 positivt til den økonomiske vækst i samfundet.
7. Miljømæssige konsekvenser Lovforslaget har ingen miljømæssige  

 konsekvenser.
8. Administrative konsekvenser for borgerne Lovforslaget vil lette tilgangen til det danske  

 arbejdsmarked og til det danske uddannelsessystem for de borgere, der har  

 udenlandske uddannelseskvalifikationer.
De pågældende vil  

 få bedre muligheder for at udnytte deres reelle kvalifikationer fuldt  

 ud.
Det gælder på arbejdsmarkedet såvel som i  

 uddannelsessystemet.
Samlet vil den måde, som det offentlige har  

 organiseret vurderingen af udenlandske uddannelseskvalifikationer på,  

 for den enkelte borger fremstå som mere overskuelig, brugervenlig og  

 fleksibel end i dag.
9. Forholdet til EU-retten I kraft af lovforslagets udtrykkelige  

 målsætning om at lette tilgangen til det danske arbejdsmarked og  

 det danske uddannelsessystem forventes lovforslaget at bidrage positivt til  

 virkeliggørelsen af EU-rettens grundlæggende bestemmelser om det  

 indre marked, herunder navnlig reglerne om arbejdstageres og  

 selvstændiges fri bevægelighed.
10. Høring Følgende myndigheder, organisationer m.fl. har  

 været hørt over udkastet til lovforslaget, der desuden har  

 været offentliggjort på Undervisningsministeriets hjemmeside:
Ankerhus Seminarium, Suhrs Seminarium, Storstrøms  

 Handelshøjskolecenter, Vestsjællands  

 Handelshøjskolecenter, Handels- og Ingeniørhøjskolen i  

 Herning, Danmarks Journalisthøjskole, Den Grafiske Højskole,  

 Danmarks Jordemoderskole, Afdelingen i København, Danmarks  

 Jordemoderskole, Afdelingen i Aalborg, Hospitalslaborantskolen i  

 København, Hospitalslaborantskolen i Århus, Skolen for  

 Klinikassistenter og Tandplejere, Københavns Universitet, Skolen for  

 Klinikassistenter og Tandplejere, Aarhus Universitet, Apoteksassistentskolen,  

 Radiografuddannelsen ved Sygepleje- og Radiografskolen i Københavns  

 Amt, Radiografuddannelsen ved Sygepleje- og Radiografskolen i Odense,  

 Radiografuddannelsen ved Sygepleje- og Radiografskolen, Aalborg,  

 IT-højskolen Vest, IT-højskolen i København, Danmarks  

 Sygeplejerskehøjskole, København, Sygeplejerskehøjskolen  

 i Århus, Danmarks Evalueringsinstitut, Rektorkollegiet,  

 Rektorforsamlingen for Teknika, Foreningen af Skoleledere ved de tekniske  

 skoler (FS), Handelsskolernes Forstander- og Inspektørforening (HFI),  

 Rektorforsamlingen for de Sociale Højskoler,  

 Pædagogseminariernes Rektorforsamling, Lærerseminariernes  

 Rektorforsamling, Rektorforsamlingen for Sygeplejerskeuddannelsen,  

 Rektorforsamlingen ved Håndarbejdsseminarierne, Ergoterapeutskolernes  

 Skolelederforsamling, Fysioterapeutskolernes Skolelederforsamling,  

 Sammenslutningen af ledere ved skolerne for de grundlæggende social- og  

 sundhedsuddannelser, Foreningen for danske landbrugsskoler,  

 Sløjdlærerskolernes Forstanderforsamling, Danmarks  

 Skolelederforening, Sundhedsuddannelsesrådet,  

 Samfundsuddannelsesrådet, Naturvidenskabeligt Uddannelsesråd,  

 Humanistisk Uddannelsesråd, Teknisk Uddannelsesråd,  

 Uddannelsesrådenes Formandskollegium, Seminarierådet for  

 Pædagoguddannelsen, Seminarierådet for Læreruddannelsen,  

 Voksenuddannelsesrådet, Erhvervsakademirådet,  

 Erhvervsuddannelsesrådet, Landbrugsuddannelsesrådet,  

 Folkeskolerådet, Rådet for Uddannelse- og erhvervsvejledning,  

 Rådet om Åben Uddannelse, Rådet for Social- og  

 Sundhedsuddannelserne, Finansrådet, Håndværksrådet,  

 Landbrugsrådet, Nævn for Etnisk Ligestilling,  

 Fællesrådet for den fri ungdomsuddannelse, Landsforeningen  

 Moderate Studenter, Danske Studerendes Fællesråd,  

 Pædagogstuderendes Landssammenslutning, Lærerstuderendes  

 Landskreds, Studierådet for ingeniørstuderende i Danmark,  

 DJØF s Stud.
Samf.
Forening, Erhvervsskolernes elevorganisation,  

 Landssammenslutningen af Handelsskoleelever, Danmarks Elevorganisation (DEO),  

 Sygeplejestuderendes Landsråd, Danske gymnasieelevers sammenslutning,  

 Gymnasieelevernes landsorganisation, Landsorganisationen i Danmark,  

 Funktionærernes og Tjenestemændenes Fællesråd (FTF),  

 Akademikernes Centralorganisation (AC), Dansk Arbejdsgiverforening (DA),  

 Dansk Industri (DI), Dansk Handel og Service, Amtsrådsforeningen,  

 Kommunernes Landsforening, Københavns Kommune, Frederiksberg Kommune,  

 Finanssektorens Arbejdsgiverforening, Sammenslutningen af Landbrugets  

 Arbejdsgiverforeninger (SALA), Udlændingestyrelsen, Sundhedsstyrelsen,  

 Finanstilsynet, Lægemiddelstyrelsen, Erhvervs- og Selskabsstyrelsen,  

 Søfartsstyrelsen, Biblioteksstyrelsen, Plantedirektoratet,  

 Veterinær- og Fødevaredirektoratet, Færdselsstyrelsen,  

 Kort- og Matrikelstyrelsen, Statens Museumsnævn, Foreningen Nydansker,  

 Etniske minoriteters landsorganisation, Ind-sam, Mellemfolkeligt Samvirke,  

 Dansk Flygtningehjælp, Dansk Røde Kors, Dokumentations- og  

 rådgivningscentret for racediskrimination, Rådet for etniske  

 minoriteter, CIRIUS, Fællesnævnet til vurdering af udenlandske  

 eksaminer.
Vurdering af konsekvenser af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner På Finansloven for 2001 er der for 2001 og  

 BO-årene afsat en årlig bevilling på 10,8 mio. kr.  

 (2001-prisniveau). Forslaget har ingen kommunal-økonomiske  

 konsekvenser.
Administrative konsekvenser for stat, kommuner og  

 amtskommuner Økonomiske konsekvenser for erhvervslivet Forslaget forventes at bidrage til, at udbuddet af  

 kvalificeret arbejdskraft kan øges.
Administrative konsekvenser for erhvervslivet Forslaget forventes at lette erhvervslivets vurderinger af  

 grundlaget for at ansætte personer med udenlandske  

 uddannelseskvalifikationer.
Miljømæssige konsekvenser Administrative konsekvenser for borgerne Forslaget forventes at gøre den offentlige vurdering  

 af udenlandske uddannelseskvalifikationer mere overskuelig, brugervenlig og  

 fleksibel for borgerne end i dag.
Forholdet til EU-retten Forslaget forventes at bidrage positivt til  

 virkeliggørelsen af EU-rettens bestemmelser om fri  

 bevægelighed.
Bemærkninger til forslagets enkelte  

 bestemmelser Til § 1 Der henvises til afsnit 1 i de almindelige  

 bemærkninger.
Til § 2 Af den foreslåede bestemmelse i § 2,  

 stk. 1, fremgår det, hvilke personer, myndigheder m.fl. der har  

 ret til at få foretaget en vurdering af udenlandske  

 uddannelseskvalifikationer.
I stk. 1, nr. 1-4, er udtrykkeligt  

 nævnt de personer, myndigheder m.fl., som forventes at være dem,  

 der først og fremmest vil efterspørge vurderinger af  

 udenlandske uddannelseskvalifikationer.
Retten til at få foretaget en  

 vurdering efter stk. 1, nr. 1, er ikke afhængig af  

 statsborgerskab.
Både danske statsborgere og statsborgere fra andre  

 lande kan få foretaget en sådan vurdering.
Efter den foreslåede bestemmelse i stk. 1, nr.  

 2, har myndigheder adgang til at få foretaget en vurdering med henblik  

 på at kunne kvalificere deres sagsbehandling.
Det kan fx være  

 kommunale integrationsmyndigheder, der har til opgave at hjælpe en  

 flygtning i gang med beskæftigelse eller videreuddannelse og i den  

 forbindelse har behov for at få en afklaring af den  

 pågældendes kvalifikationer.
Efter den foreslåede bestemmelse i stk. 1, nr.  

 3, har offentlige og private arbejdsgivere adgang til at få foretaget  

 en vurdering.
Vurderingen kan indgå i grundlaget for arbejdsgiverens  

 beslutning om ansættelse af en person med udenlandske  

 uddannelseskvalifikationer.
Endvidere anvendes vurderinger af statslige  

 arbejdsgivere som grundlag for beslutninger om indplacering i Overenskomst  

 mellem Finansministeriet og Akademikernes Centralorganisation.
Efter den foreslåede bestemmelse i stk. 1, nr.  

 4, har uddannelsesinstitutioner adgang til at få foretaget en  

 vurdering.
Som det fremgår af de almindelige bemærkninger, er det  

 fortsat uddannelsesinstitutionerne, der træffer afgørelse om  

 optagelse på en uddannelse ved en dansk uddannelsesinstitutionen  

 på grundlag af udenlandske uddannelseskvalifikationer, og træffer  

 afgørelse om, at udenlandske uddannelseskvalifikationer kan erstatte  

 dele af en uddannelse; men uddannelsesinstitutionerne har efter stk. 1,  

 nr. 4, adgang til at indhente en vurdering, der kan danne grundlag for deres  

 beslutning.
For at der kan foretages en vurdering af en persons  

 udenlandske uddannelseskvalifikationer, skal der tilvejebringes  

 eksamensbeviser m.v., hvilket i de fleste tilfælde kun kan ske med  

 medvirken fra den person, hvis uddannelseskvalifikationer ønskes  

 vurderet.
I stk. 2 er indsat et krav om, at der i alle tilfælde  

 kun kan kræves en vurdering, hvis der foreligger samtykke fra den  

 pågældende person.
Samtykke til vurdering omfatter også  

 samtykke til, at vurderingen foretages på grundlag af en høring  

 af en uddannelsesinstitution, et fagligt udvalg eller et råd, jf.  

 § 4. Stk. 2 begrænser ikke muligheden for at afgive  

 udtalelse, hvor dette er i overensstemmelse med almindelig administrativ  

 praksis.
Til § 3 Vurdering efter § 3 omfatter i princippet alle  

 udenlandske uddannelseskvalifikationer, dvs. fra grundskoleniveau til og med  

 videregående uddannelser.
I praksis vil der dog formentlig først  

 og fremmest blive tale om vurdering af erhvervskompetencegivende uddannelser.  

 Som det fremgår af den foreslåede bestemmelse i stk. 1,  

 foretages vurderingen i alle tilfælde på baggrund af en  

 ansøgning fra de personer, myndigheder m.fl., der efter § 2 har  

 adgang til at få foretaget en vurdering.
Efter stk. 2 foreslås der gennemført en  

 ordning, hvorefter der kan foretages to forskellige former for vurderinger.  

 Stk. 2, nr. 1, giver adgang til en såkaldt niveau- og  

 omfangsvurdering af afsluttede udenlandske uddannelser i forhold til niveauer  

 i den danske uddannelsesstruktur.
Denne type vurdering kan især  

 være relevant i forbindelse med jobsøgning, optagelse i a-kasse  

 og overenskomstmæssig indplacering.
 Stk. 2, nr. 2, giver adgang til en vurdering af  

 udenlandske uddannelseskvalifikationer i forhold til en bestemt dansk  

 uddannelse (ækvivalering). Adgangen til ækvivalering gælder  

 også i relation til uddannelseskvalifikationer, som ikke udgør  

 en fuldstændig, afsluttet uddannelse, men kun dele af en uddannelse.  

 Denne form for vurdering vil især skulle bruges i tilfælde, hvor  

 den pågældende ønsker at videreuddanne sig.
Som det fremgår af stk. 3, kan der i  

 vurderingen efter stk. 2, nr. 2, indgå, hvilken form for  

 supplering der skal til, for at en persons udenlandske  

 uddannelseskvalifikationer kan sidestilles med en dansk uddannelse.  

 Formålet med vurderingen er at afklare, hvilket udgangspunkt den  

 enkelte har i forhold til en bestemt uddannelse og dermed klarlægge den  

 enkeltes forudsætninger for at påbegynde uddannelsen.
Vurderingen  

 skal fastlægge, på hvilket niveau den enkelte kan påbegynde  

 en bestemt uddannelse og skal angive hvilke fag og eventuelle  

 praktisk-faglige forløb, den pågældende indehaver af  

 udenlandske uddannelseskvalifikationer har behov for at supplere med for at  

 kunne gennemføre den pågældende uddannelse.
 Adgangen til vurdering efter stk. 2 og 3  

 berører ikke den særlige adgang til en kompetencevurdering og en  

 personlig uddannelsesplan, som er etableret på området for  

 grunduddannelse for voksne efter kapitel 2 i lov nr. 488 af 31. maj 2000 om  

 erhvervsrettet grunduddannelse og videregående uddannelse for voksne.  

 Opfylder en person med udenlandske uddannelseskvalifikationer betingelserne  

 for adgang til grunduddannelse efter § 7 i denne lov, skal vurderingen  

 af vedkommende persons kvalifikationer ske efter disse regler.
I stk. 4 foreslås der indsat en  

 bemyndigelse for undervisningsministeren til at fastsætte nærmere  

 regler om vurderingen efter stk. 2 og 3. Bemyndigelsen forventes  

 benyttet til bl.a. at fastsætte regler om, hvilken form for vurdering  

 der skal foretages under hensyn til formålet med vurderingen.
Reglerne  

 herom vil blive udformet, så den person, myndighed m.v., der  

 ansøger om vurdering, i langt de fleste tilfælde vil få  

 opfyldt sine ønsker om, hvilken form for vurdering der skal  

 gennemføres.
Dog vil der være en række tilfælde,  

 hvor en vurdering efter stk. 2, nr. 1, vil være  

 tilstrækkelig.
Fx vil en niveau- og omfangsvurdering kunne danne  

 grundlag for optagelse i a-kasse eller for overenskomstmæssig  

 indplacering.
Til § 4 Af den foreslåede bestemmelse i § 4  

 fremgår, at vurderingen efter § 3, stk. 2 og 3, om  

 nødvendigt kan foretages på grundlag af en udtalelse fra en  

 uddannelsesinstitution, et fagligt udvalg, Landbrugsuddannelsesrådet,  

 Social- og sundhedsuddannelsesrådet eller et råd nedsat i henhold  

 til § 6.
Med hjemmel i den foreslåede bemyndigelse i 2. pkt.  

 kan undervisningsministeren fastsætte nærmere regler om,  

 hvornår og hvordan uddannelsesinstitutioner, faglige udvalg og  

 råd medvirker ved vurderingen.
Undervisningsministeren kan herunder  

 fastsætte regler om, at styrelsen kan udvælge bestemte  

 uddannelsesinstitutioner som høringsparter.
Der vil desuden blive  

 fastsat regler om, at det påhviler de pågældende  

 uddannelsesinstitutioner, faglige udvalg m.fl. at medvirke, når centret  

 anmoder herom.
Drejer det sig om vurdering af uddannelser, der også  

 kan danne grundlag for udøvelse af lovregulerede erhverv, vil  

 udgangspunktet være, at vurderingen skal ske på grundlag af en  

 høring af den myndighed, der administrerer det pågældende  

 lovregulerede erhverv.
På denne måde sikres det, at der sker en  

 samordning af vurderinger foretaget med henblik på afgørelser om  

 adgang til udøvelse af lovregulerede erhverv og vurderinger af de  

 samme uddannelser med andre formål.
Til § 5 Som det fremgår af de foreslåede bestemmelser  

 i § 5, stk. 1, er det ikke tanken, at personer, der ønsker  

 adgang til udøvelse af lovregulerede erhverv, skal kunne få en  

 vurdering efter § 3. Afgørelse om dette træffes af den  

 myndighed, der administrerer det pågældende lovregulerede  

 erhverv.
Noget tilsvarende gælder med hensyn til  

 afgørelse af, om en person kan optages på grundlag af  

 udenlandske uddannelseskvalifikationer eller få merit for udenlandske  

 uddannelseskvalifikationer på en uddannelse ved en dansk  

 uddannelsesinstitution.
Her er der heller ikke adgang til at få  

 foretaget en vurdering efter § 3 på grundlag af en  

 ansøgning fra den pågældende.
 Adgangen til vurdering gælder som nævnt heller  

 ikke personer med udenlandske uddannelseskvalifikationer, der ønsker  

 at blive optaget på en grunduddannelse for voksne, og som opfylder  

 adgangsbetingelserne efter § 7 i lov nr. 488 af 31. maj 2000 om  

 erhvervsrettet grunduddannelse og videregående uddannelse for voksne,  

 jf. bemærkningerne til § 3.
 § 5, stk. 1 er derimod ikke til hinder for, at  

 fx en uddannelsesinstitution, når det drejer sig om optagelse eller  

 merit, henvender sig for at få foretaget en vurdering.
Det følger af den foreslåede bestemmelse i  

 stk. 2, at uddannelsesinstitutionen efter regler fastsat af  

 undervisningsministeren orienterer om afgørelser om optagelse og merit  

 på grundlag af udenlandske uddannelseskvalifikationer.
Det vil kunne  

 ske ved, at uddannelsesstedet sender kopi af den afgørelse, de sender  

 til den studerende.
Formålet med ordningen er at samle oplysninger om  

 uddannelsesinstitutionernes afgørelser ét bestemt sted,  

 så man på den måde får et overblik over praksis  

 på området.
Orienteringerne skal endvidere danne grundlag for  

 stillingtagen til, om der er behov for at give et pålæg til  

 uddannelsesinstitutionen om at tage en afgørelse op til fornyet  

 behandling, jf. den foreslåede bestemmelse i stk. 3. Et  

 sådant pålæg kan også gives på grundlag af en  

 henvendelse herom fra den person, afgørelsen vedrører.  

 Muligheden kan fx anvendes, hvis det vurderes, at institutionen har  

 været for restriktiv i sin bedømmelse af en ansøgers  

 udenlandske kvalifikationer set i forhold til den praksis, der følges  

 ved andre uddannelsesinstitutioner.
Om pålæg til en uddannelsesinstitution om at  

 tage en afgørelse op til fornyet behandling kan føre til, at  

 afgørelsen ændres til ugunst for den person afgørelsen  

 vedrører, må afgøres efter, hvad der gælder for de  

 pågældende afgørelser.
Et pålæg om at tage en  

 afgørelse op til fornyet behandling forøger ikke i sig selv  

 risikoen for, at en afgørelse bliver ændret til ugunst for den,  

 afgørelsen vedrører.
Muligheden for at pålægge en  

 uddannelsesinstitution at tage en afgørelse op til fornyet behandling,  

 ændrer heller ikke ved, at institutionerne efter almindelige  

 forvaltningsretlige regler som udgangspunkt vil have pligt til at genoptage  

 en afgørelse, hvis der fremkommer nye, væsentlige  

 oplysninger.
Bortset fra at der kan gives et pålæg til  

 uddannelsesinstitutionen om at genoptage tidligere afgørelser, er det  

 ikke hensigten at gribe ind i bestående kompetencer på  

 området.
Der vil fortsat som fx i henhold til § 11 i  

 universitetsloven være mulighed for at indbringe retlige  

 spørgsmål for undervisningsministeren, ligesom regler om, at det  

 er uddannelsesinstitutionen eller det faglige udvalg, jf.  

 erhvervsuddannelseslovens §§ 51 og 57, der træffer  

 afgørelser om merit for udenlandske kvalifikationer, opretholdes.
Til § 6 Med henblik på at opnå det bedst mulige  

 grundlag for vurderingen af udenlandske uddannelseskvalifikationer og med  

 henblik på at bistå med udvikling af vurderingsstandarder og  

 -procedurer, kan der nedsættes faglige råd med relevant faglig  

 kompetence.
Udviklingen af standarder for god vurderingspraksis forventes at  

 blive et væsentligt indsatsområde.
Rådene tiltænkes  

 en rolle i formuleringen af disse standarder.
Endvidere vil der være  

 mulighed for at indhente en udtalelse fra rådene om vurdering af  

 personers udenlandske uddannelseskvalifikationer.
Det forventes, at der vil blive nedsat et antal råd,  

 hvis rådgivningskompetence tilsammen dækker de forskellige  

 faglige hoveduddannelsesområder.
Dog vil der formentlig ikke blive  

 nedsat et fagligt råd på det sundhedsfaglige område, idet  

 erhvervsudøvelsen på området i det væsentlige er  

 lovreguleret.
Det er hensigten, at de enkelte råd skal have et  

 begrænset antal medlemmer, og at de skal have en sammensætning,  

 der så vidt muligt sikrer, at de besidder sagkundskab på samtlige  

 fag- og uddannelsesområder.
Da det vil kunne være vanskeligt for  

 rådene at dække alle områder, er der dog efter den  

 foreslåede bestemmelse i stk. 3 adgang for rådene til at  

 indkalde andre sagkyndige til at bistå med opgaverne.
Det kan fx  

 være sagkyndige fra universiteternes såkaldte  

 småfagsområder.
Som det fremgår af bemærkningerne til  

 § 7, er det på nuværende tidspunkt hensigten, at Styrelsen  

 for Statens Uddannelsesstøtte skal varetage administrationen af  

 ordningen med vurdering af udenlandske uddannelseskvalifikationer.
Styrelsen  

 stiller herunder sekretariatsbistand til rådighed for de faglige  

 råd.
Til § 7 Undervisningsministeren kan med hjemmel i den  

 foreslåede bestemmelse i stk. 1 overlade til en offentlig  

 institution at foretage vurderinger efter § 3 og i øvrigt  

 varetage administrationen af opgaver efter dette lovforslag.
Som det  

 fremgår af de almindelige bemærkninger, påtænker  

 undervisningsministeren på nuværende tidspunkt at lade opgaverne  

 varetage af Center for Vurdering af Udenlandske Uddannelser (centret), der  

 ved oprettelsen er placeret i Styrelsen for Statens  

 Uddannelsesstøtte.
 Som det fremgår af den foreslåede bestemmelse  

 i stk. 2, vil der ikke blive adgang til at klage til  

 undervisningsministeren over centrets udøvelse af beføjelser  

 efter stk. 1.
Til § 8 Efter den foreslåede bestemmelse i stk. 1 kan  

 undervisningsministeren eller den institution, undervisningsministeren har  

 bemyndiget hertil, indhente oplysninger, der er nødvendige af hensyn  

 til vurderingen af udenlandske uddannelseskvalifikationer.
I praksis vil det  

 være den offentlige institution, der indhenter oplysningerne.
Der kan  

 indhentes oplysninger fra offentlige myndigheder, herunder offentlige  

 uddannelsesinstitutioner og fra private institutioner, herunder private  

 uddannelsesinstitutioner og fra faglige organisationer og  

 arbejdsløshedskasser.
Undervisningsministeren kan efter stk. 4,  

 nr. 1, fastsætte regler om adgangen til at indhente disse oplysninger.  

 Det er ansøgeren, der skal tilvejebringe eksamensbeviser m.v., men  

 stk. 1 giver mulighed for, at der i forbindelse med vurderingen kan  

 indhentes yderligere oplysninger.
Den foreslåede bestemmelse i stk. 2  

 indebærer, at undervisningsministeren eller den institution,  

 undervisningsministeren har bemyndiget hertil, har adgang til hos de  

 personer, myndigheder m.v., der ansøger om en vurdering af udenlandske  

 uddannelseskvalifikationer, at indhente de oplysninger, som er  

 nødvendige for at varetage den informations- og videnscenterfunktion,  

 som undervisningsministeren eller den institution, undervisningsministeren  

 har bemyndiget hertil, tillægges efter lovforslagets § 10. I  

 praksis vil det være den offentlige institution, der indhenter  

 oplysningerne.
Bestemmelsen i § 8, stk. 2, giver mulighed for bl.a.  

 at indsamle oplysninger til statistikbrug.
Undervisningsministeren kan efter stk. 4, nr. 1,  

 fastsætte regler om adgangen til at indhente oplysninger.
Reglerne  

 herom vil blive udformet således, at der bl.a. vil kunne indhentes  

 oplysninger om statsborgerskab og om grundlaget for de  

 pågældendes ophold her i landet.
Efter den foreslåede bestemmelse i stk. 3 kan  

 undervisningsministeren eller den institution, undervisningsministeren har  

 bemyndiget hertil, videregive oplysninger, der er nødvendige af hensyn  

 til vurderingen af udenlandske uddannelseskvalifikationer, til de  

 høringsparter, der medvirker ved vurderingen.
Centret vil blive  

 bemyndiget til at varetage opgaven, jf. bemærkningerne til § 7.  

 Med hensyn til benyttelse af bemyndigelsen i stk. 4, nr. 1, til at  

 fastsætte regler om adgangen til at indhente oplysninger efter  

 stk. 1 og 2 henvises til bemærkningerne til stk. 1 og 2.
Med hjemmel i de foreslåede bemyndigelser i  

 stk. 4, nr. 2-7, kan ministeren fastsætte en række regler om  

 administration af opgaverne efter dette lovforslag, herunder om  

 nødvendig dokumentation og pligten for ansøgere til at give  

 nødvendige oplysninger, herunder personnumre, samt regler om  

 høringsparternes behandling af høringer efter § 4. I nogle  

 tilfælde, især når det drejer sig om flygtninge, vil det  

 ikke være muligt for de pågældende at dokumentere deres  

 uddannelseskvalifikationer.
Reglerne vil blive udformet således, at  

 denne gruppe så vidt muligt vil blive tilgodeset.
Der vil blive fastsat  

 regler om oversættelse af eksamensbeviser m.v., herunder om, at  

 oversættelse ikke er nødvendig, hvis materialet foreligger  

 på engelsk, tysk eller fransk.
Efter nr. 6 kan ministeren fastsætte frister for  

 besvarelse af høringer efter § 4. Denne bestemmelse skal ses  

 på baggrund af, at behandlingen af en ansøgning inden for en  

 rimelig frist er væsentlig for personer, der ønsker en vurdering  

 med henblik på at anvende deres uddannelseskvalifikationer som grundlag  

 for beskæftigelse eller videre studier.
Man finder det derfor  

 nødvendigt, at der fastsættes regler om frister for besvarelse  

 af høringer.
Det må dog samtidig tages i betragtning, at der  

 ofte vil være tale om komplicerede vurderinger, der nødvendigvis  

 må tage nogen tid.
Fristerne vil blive søgt fastsat på en  

 sådan måde, at den tid, der bruges til høringen, sammen  

 med den tid, der skal bruges i styrelsen, giver en ekspeditionstid, som set  

 fra ansøgerens synspunkt forekommer rimelig.
Der henvises i denne  

 forbindelse til Europarådets/UNESCO´s konvention af 11. april 1997 om  

 anerkendelse af kvalifikationer vedrørende videregående  

 uddannelse i Europaregionen (Lissabon-konventionen), hvorefter en  

 ekspeditionstid på 4 måneder anses for en rimelig tidsfrist for  

 vurdering af udenlandske uddannelseskvalifikationer.
Til § 9 Med den foreslåede bestemmelse vil der blive hjemmel  

 til at udnytte den nyeste teknologi ved at give adgang til at fastsætte  

 regler om elektronisk kommunikation mellem på den ene side rekvirenten  

 af en vurdering, de høringsparter, som kan medvirke ved vurderingen,  

 de myndigheder, institutioner m.fl., der kan indhentes oplysninger hos til  

 brug for vurderingen og på den anden side undervisningsministeren eller  

 den institution, som er bemyndiget til at udøve beføjelserne  

 efter denne lov, bortset fra beføjelserne til regeludstedelse.
Dette  

 vil på nuværende tidspunkt sige SU-styrelsen.
Bestemmelsen giver  

 herunder hjemmel til at fastsætte, at uddannelsesinstitutionernes pligt  

 til at orientere Undervisningsministeriet om afgørelser om optagelse  

 af og merit for personer med udenlandske uddannelseskvalifikationer, jf.  

 § 5, stk. 2, kan eller skal foregå elektronisk.
 Efter bestemmelsens nr. 2 vil der blive hjemmel til, at  

 kommunikationen efter bestemmelsens nr. 1 kan foregå med brug af  

 digital signatur.
Til § 10 Danmark er i forskellige internationale sammenhænge  

 forpligtet til at etablere et nationalt informations- og videnscenter  

 (referencecenter) for vurdering og anerkendelse af udenlandske  

 uddannelseskvalifikationer.
Bl.a. indeholder Lissabon-konventionen et krav om  

 etablering af et nationalt informationscenter vedrørende  

 anerkendelsesspørgsmål.
De nationale centre indgår i  

 europæiske netværk af nationale informationscentre om akademisk  

 mobilitet og anerkendelse, de såkaldte ENIC- og  

 NARIC-netværk.
 Funktionen som dansk referencecenter vedrørende  

 vurdering og anerkendelse af udenlandske uddannelseskvalifikationer  

 forudsættes delegeret til en offentlig institution, på dette  

 tidspunkt styrelsen, hvor opgaverne vil blive placeret i centret, jf. afsnit  

 3 i de almindelige bemærkninger.
Som informationscenter vil det være centrets opgave  

 at lette adgangen til officiel og præcis information om  

 uddannelsessystemet i Danmark såvel som at lette adgangen til  

 information om udenlandske uddannelsessystemer.
Centret skal som nationalt  

 informationscenter kunne bruges af både de mange forskellige danske  

 brugere med en konkret eller generel interesse i vurdering og anerkendelse af  

 udenlandske kvalifikationer og af udenlandske institutioner eller vurderings-  

 og anerkendelsesmyndigheder, der har brug for at få målrettet og  

 tilgængelig information om det danske uddannelsessystem.
Med en let og  

 pålidelig adgang til information om uddannelsessystemer skabes et bedre  

 grundlag for en hurtig vurdering og anerkendelse af  

 uddannelseskvalifikationer.
 Endelig skal centret i kraft af sin videnscenterfunktion  

 kunne bidrage til et forbedret grundlag for regeringens og Folketingets  

 beslutninger vedrørende varetagelsen af den samlede vurderings   og  

 anerkendelsesopgave m.v.
Til § 11 Udover at give offentligheden indblik i vurderingerne er  

 der efter lovforslaget pligt til én gang om året at udarbejde en  

 offentligt tilgængelig redegørelse for udviklingen på  

 området for vurdering og anerkendelse af udenlandske  

 uddannelseskvalifikationer.
Denne forpligtelse vil komme til at påhvile  

 centret, jf. bemærkningerne til § 7.
Beretningen vil komme til at indeholde en  

 redegørelse for generelle og principielle problemstillinger på  

 området.
Den vil også komme til at omfatte en redegørelse  

 for behandlingen af spørgsmål vedrørende  

 uddannelsesinstitutionernes afgørelser om optagelse af og merit for  

 personer med udenlandske kvalifikationer, jf. § 5, stk. 2 og 3.
Til § 12 Det foreslås, at loven træder i kraft den 1.  

 juli 2001.
Til § 13 Bestemmelsen giver hjemmel til, at undervisningsministeren  

 kan udbetale et takstbeløb pr. vurdering, som offentligt anerkendte  

 uddannelsesinstitutioner medvirker til efter § 4. Taksten forventes i  

 gennemsnit at blive 5.000 kr. pr. vurdering.
Udbetalingen af et takstbeløb sker i perioden 1.  

 januar 2002 til og med 31. december 2005, og er beregnet til i en  

 indkøringsperiode at understøtte uddannelsesinstitutionernes  

 udvikling af de strukturer og kompetencer, der er nødvendige, for at  

 institutionerne på kvalificeret vis kan medvirke til at afklare, i  

 hvilken udstrækning en persons udenlandske uddannelseskvalifikationer  

 svarer til en bestemt dansk uddannelse.
På tidspunktet for  

 tilskudsordningens ophør antages uddannelsesinstitutionerne at have  

 opbygget så faste strukturer og kompetencer på  

 vurderingsområdet, at der ikke længere er behov for  

 tilførsel af særlige økonomiske ressourcer til  

 institutionernes medvirken efter § 4.
Til § 14 Loven gælder ikke for Færøerne og  

 Grønland.
