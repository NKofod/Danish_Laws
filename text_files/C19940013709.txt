 Indholdsfortegnelse:
 1. Indledende bemærkninger.
 Aktieavancebeskatningsloven er udsendt som lovbekendtgørelse nr. 608 af  

 30. juni 1994. I lovbekendtgørelsen er indarbejdet de ændringer af  

 aktieavancebeskatningsloven, der er gennemført til og med lov nr. 374 af 18.  

 maj 1994. De nyere ændringslove, som er indarbejdet i lovbekendtgørelsen, er  

 lov nr. 421 af 25. juni 1993, lov nr. 1117 af 22. december 1993, lov nr. 299  

 af 27. april 1994 og lov nr. 374 af 18. maj 1994.
 I dette cirkulære sammenfattes og ajourføres omtalen af  

 aktieavancebeskatningsreglerne.
Reglerne om beskatning af aktieavancer er beskrevet i cirkulære nr. 1 af  

 2. januar 1984. I cirkulære nr. 175 af 3. november 1987 er reglerne i  

 aktieavancebeskatningslovens § 2 b (om andelsbeviser i andelsforeninger) og  

 fusionsskattelovens § 12 (om fusion af andelsforeninger m.v.) som affattet  

 ved lov nr. 311 af 25. maj 1987 beskrevet.
I cirkulære nr. 237 af 30.  

 december 1987, kapitel 6, er reglerne om fraflytterskat  

 (aktieavancebeskatningslovens §§ 13 a - 13 c) og om visse udenlandske  

 investeringsforeninger (aktieavancebeskatningslovens § 2 a) som affattet ved  

 henholdsvis lov nr. 310 af 25. maj 1987 og lov nr. 565 af 19. december 1985,  

 beskrevet.
 De væsentligste ændringer af reglerne om beskatning af aktieavance  

 gennemført ved lov nr. 421 af 25. juni 1993 er følgende:
a.
Personers aktieavance er skattepligtig for alle typer aktier uanset  

 ejertid og ejerandel.
Kun børsnoterede aktier ejet i 3 år eller mere fra  

 mindre beholdninger kan sælges skattefrit.
b.
Sondringen mellem hovedaktionæraktier og minoritetsaktier er ophævet i  

 relation til avanceopgørelsen.
c.
Aktier behandles skattemæssigt forskelligt, alt efter om der er tale om  

 børsnoterede aktier eller unoterede aktier.
d.
Aktier, der erhverves på grundlag af tegningsretter og aktieretter, der  

 er tildelt den skattepligtige, anses for erhvervet samtidig med moderaktien.
e.
Aktieavance- og tab på aktier ejet i 3 år eller mere integreres i  

 udbytteindkomsten, som nu hedder aktieindkomst.
 f. § 2 a, om aktier i udenlandske investeringsselskaber, er udvidet.
Cirkulæret omhandler afståelse af aktier den 19. maj 1993 eller senere.  

 Det bemærkes, at nogle af de regler, som er beskrevet i dette cirkulære, er  

 resultatet af ændringer af lovgivningen efter denne dato.
I disse tilfælde er  

 der gjort specielt opmærksom herpå, og de regler, der gjaldt mellem den 19.  

 maj 1993 og ændringernes virkningstidspunkter, er kort beskrevet.
 Skattedepartementets cirkulære nr. 1 af 2. januar 1984, nr. 175 af 3.  

 november 1987 og kapitel 6 i cirkulære nr. 237 af 30. december 1987 ophæves.
 Ved angivelsen af paragraffer henvises der, hvor andet ikke er anført, til  

 bestemmelserne i aktieavancebeskatningsloven.
 Ved angivelse af beløb, som reguleres efter personskattelovens § 20, er  

 angivet grundbeløbet, samt at beløbet reguleres efter nævnte bestemmelse.
 2. Aktieavancebeskatningsreglernes anvendelsesområde  

 og generelle regler.
 2.1. Værdipapirer, omfattet af loven.
Aktieavancebeskatningslovens regler omfatter aktier, anparter i  

 anpartsselskaber, andelsbeviser, medlemsbeviser i foreninger og lignende  

 værdipapirer (§ 1, stk. 1), uanset om der er udstedt egentlige aktiebeviser  

 m.v.
Endvidere gælder reglerne for omsættelige beviser for indskud i  

 investeringsforeninger, hvad enten indskudsbeviserne er udstedt af  

 akkumulerende eller udloddende investeringsforeninger.
Det i det følgende  

 anførte om aktier finder således også anvendelse på de øvrige værdipapirer,  

 der er omfattet af loven.
Reglerne finder tillige anvendelse på aktieretter, d.v.s. ret til  

 fondsaktier, og på tegningsretter, der tildeles aktionærerne ved udvidelse af  

 aktiekapitalen (§ 1, stk. 2, 2. pkt.). Ved tegningsretter forstås ret til at  

 tegne aktier til en på forhånd aftalt favørkurs.
Der henvises herved til  

 Østre Landsrets dom i TfS 1994-384.
Aktieavancebeskatningsloven omfatter også konvertible obligationer og  

 retten til at tegne sådanne (§ 8). Konvertible obligationer beskattes dog i  

 visse tilfælde efter reglerne i kursgevinstloven.
Der henvises i denne  

 forbindelse til afsnit 11 nedenfor.
Efter § 8, stk. 4, i lov om beskatning af fortjeneste ved afståelse af  

 fast ejendom medregnes fortjenester og tab ved afståelse af aktier m.v., der  

 er forbundet med beboelsesretten til en lejlighed, ikke ved opgørelsen af den  

 skattepligtige almindelige indkomst efter aktieavancebeskatningsloven, hvis  

 lejligheden har tjent til bolig for ejeren af aktien m.v. eller dennes  

 husstand i en del af eller hele den periode, aktien m.v. har været ejet.
Det  

 samme gælder for udlodning af likvidationsprovenu i det kalenderår, selskabet  

 opløses.
Reglen gælder både for den del af aktien m.v., der svarer til  

 sælgerens beboelseslejlighed, og for den del af aktien m.v., som ikke svarer  

 hertil.
 2.2. Kredsen af skattepligtige.
Kredsen af skattepligtige, der er omfattet af aktieavancebeskatningsloven,  

 er personer, dødsboer, selskaber og skattepligtige efter  

 fondsbeskatningsloven, der ved erhvervelsen af fortjenesten eller  

 konstateringen af tabet er skattepligtige her til landet (§ 1, stk. 5).  

 Foreninger m.v., der ikke er omfattet af fondsbeskatningsloven, og som ikke  

 besidder aktierne som led i en erhvervsmæssig virksomhed, falder udenfor  

 aktieavancebeskatningsloven.
Endvidere er personer og selskaber m.v., der  

 ikke er fuldt skattepligtige her til landet, ikke omfattet af loven,  

 medmindre der er tale om næringsaktier, som er knyttet til en  

 erhvervsvirksomhed med fast driftssted her i landet.
 Hver ægtefælle skal medregne fortjeneste eller tab ved afståelse af den  

 pågældendes aktier ved opgørelsen af indkomsten.
Overdragelse af aktier mellem samlevende ægtefæller udløser ikke  

 aktieavancebeskatning eller adgang til at fradrage tab.
Heller ikke  

 overdragelse af aktier mellem ægtefællerne i forbindelse med separation eller  

 skilsmisse behandles som afståelse.
Den ægtefælle, der får aktierne  

 overdraget, indtræder i den anden ægtefælles stilling ved afgørelsen af,  

 hvornår og for hvilken anskaffelsessum aktierne er erhvervet.
Der gælder dog  

 særlige regler, når ægtefællen er bosiddende i udlandet.
Der henvises i denne  

 forbindelse til afsnit 17.2. nedenfor.
 2.3. Afståelser m.v., som medfører beskatning.
 2.3.1. Afståelse.
Reglerne gælder for fortjenester og tab ved afståelse.
Erstatnings- og  

 forsikringssummer sidestilles med salgssummer, ligesom overdragelse ved gave  

 eller arveforskud sidestilles med salg, henholdsvis køb (§ 1, stk. 4, jf. §§  

 4 og 5 i lov om særlig indkomstskat m.v.).
 2.3.2. Vedtægtsændringer og ombytning af aktier.
Foretages der vedtægtsændringer i et selskab, sidestilles dette efter  

 praksis med overdragelse af aktier, når aktierne efter vedtægtsændringen  

 vurderes at have en anden identitet.
Dette er dog kun tilfældet, når  

 vedtægtsændringen medfører en formueforskydning mellem selskabets  

 aktionærer.
Formueforskydningen kan bestå i, at to aktieklasser bytter  

 formuefordele, med det resultat, at ingen bliver beriget.
En ændring af  

 aktiernes stykstørrelse, en ændring af selskabets navn, eller en ændring af  

 fordelingen af stemmerettighederne i selskabet sidestilles således ikke med  

 overdragelse.
Går ændringen derimod ud på en forskydning af aktionærernes  

 økonomiske rettigheder, f.eks. ved ændring af retten til udbytte,  

 udbyttefordelingen eller en fastfrysning af kursværdien for en del af  

 aktierne, vil der efter omstændighederne kunne statueres afståelse.
Afgørelsen af, om en vedtægtsændring skal sidestilles med afståelse af  

 aktier, afhænger af en konkret vurdering.
Ved denne vurdering lægges der vægt  

 på, hvor væsentlig forskydningen af rettighederne knyttet til aktierne er.
Jo  

 væsentligere forskydning, der er tale om, jo væsentligere er argumenterne i  

 den konkrete sag for at statuere, at forskydningen må sidestilles med en  

 overdragelse.
Endvidere kan ved vurderingen indgå som moment, om  

 forskydningen af rettighederne knyttet til aktierne er forretningsmæssigt  

 begrundet.
Må man grundet et interessesammenfald mellem aktionærerne i  

 selskabet og grundet sagens øvrige omstændigheder konkludere, at  

 forskydningen af rettighederne knyttet til aktierne ikke er  

 forretningsmæssigt begrundet, kan dette påvirke afgørelsen i retning af, at  

 forskydningen må sidestilles med en overdragelse af aktierne.
 Ændres de økonomiske rettigheder knyttet til en aktieklasse, f.eks. ved  

 ophævelse af en ret til forlods at modtage udbytte, mens der formelt ikke  

 foretages ændringer i andre aktieklasser, vil også aktier tilhørende andre  

 aktieklasser kunne anses for afstået, idet ændringen medfører en forskydning  

 af de økonomiske rettigheder, som også berører de aktier, som ikke  

 umiddelbart er berørt af vedtægtsændringen.
 I forbindelse med vedtægtsændringer kan der statueres afståelse, uanset om  

 aktierne fysisk set ombyttes eller ej.
 Vedrørende vedtægtsændringer kan der bl.a. henvises til Landsskatterettens  

 kendelser i TfS 1985.170, TfS 1993.285 og TfS 1994.133.
Ombytning af aktier i samme selskab, men med forskellige rettigheder,  

 sidestilles med salg, uanset aktierne har samme kursværdi.
Ombytning af ældre  

 aktier med nye aktier i samme selskab, således at de ældre aktier og de nye  

 aktier i realiteten er identiske, sidestilles ikke med salg.
Dette kan f.eks.  

 være tilfældet, hvis selskabet har skiftet navn eller ændret stykstørrelse  

 for aktierne.
 Om ombytning i forbindelse med fusion m.v. se afsnit 15 og 16.
 2.3.3. Udlodninger fra selskabet.
Udlodninger fra selskaberne til aktionærerne skal i almindelighed  

 beskattes som udbytte.
Tildeling af aktieretter, fondsaktier og  

 tegningsretter beskattes dog ikke som udbytte, men afståelse af disse  

 omfattes af reglerne om afståelse af aktier, jf. nedenfor.
Hvis udlodningen sker i forbindelse med en nedsættelse af selskabets  

 aktiekapital , kan skatteministeren, eller den, der er bemyndiget dertil,  

 fritage aktionærerne for beskatning af de udloddede beløb som udbytte  

 (ligningslovens § 16 A, stk. 2). Fortjeneste eller tab ved udlodningen  

 behandles i så fald efter reglerne om afståelse af aktier til andre end det  

 udstedende selskab.
De udloddede beløb skal til gengæld betragtes som  

 afståelsessum for den del af aktiekapitalen, der annulleres.
Nedsættelse af aktiekapitalen er omfattet af ligningslovens § 16 A, selv  

 om der ikke sker udlodning.
Dette betyder, at et tab på de nedskrevne aktier  

 alene kan fradrages, hvis der gives dispensation for udbyttebeskatningen, jf.  

 ligningslovens § 16 A, stk. 2. Det betyder, at anskaffelsessummerne for de  

 ved nedskrivningen annullerede aktier går tabt, hvis aktie-for-aktie-metoden  

 skal anvendes ved en senere afståelse af de annullerede aktier, jf. nedenfor.
Likvidationsudlodninger foretaget i det kalenderår, hvori  

 selskabet endeligt opløses , er omfattet af aktieavancebeskatningslovens  

 regler (§ 1, stk. 3), medens likvidationsudlodninger foretaget i tidligere  

 kalenderår i almindelighed skal beskattes som udbytte.
Et selskab anses for  

 endeligt opløst ved afmeldelsen til Erhvervs- og Selskabsstyrelsen.
Ved  

 rettidig afmeldelse (inden 14 dage efter den afsluttende generalforsamling)  

 kan selskabet anses for opløst ved den afsluttende generalforsamling, det vil  

 sige ved endelig godkendelse af likvidationsregnskabet.
Hvis aktionæren benytter et regnskabsår, der afviger fra kalenderåret, kan  

 det forekomme, at de her nævnte likvidationsudlodninger skal fordeles over 2  

 regnskabsår, nemlig hvis selskabet foretager flere udlodninger i samme  

 kalenderår.
I så fald må fortjeneste eller tab fordeles på de 2 regnskabsår i  

 forhold til de i hvert regnskabsår modtagne udlodninger.
Når særlige omstændigheder taler derfor, kan skatteministeren eller den,  

 der er bemyndiget dertil, tillade, at likvidationsudlodninger, som sker  

forud for det kalenderår, hvori selskabet opløses , ikke skal  

 medregnes i modtagerens skattepligtige almindelige indkomst.
De behandles i  

 så fald efter reglerne i aktieavancebeskatningsloven, jf. ligningslovens § 16  

 A, stk. 3.
Hvis fortjenesten eller tabet ved et senere salg af aktier, der er i  

 behold efter en kapitalnedsættelse eller en delvis udlodning af  

 likvidationsprovenu, skal opgøres efter gennemsnitsmetoden , medregnes  

 anskaffelsessummen for de aktier, der annulleres, fortsat ved beregningen af  

 den gennemsnitlige anskaffelsessum.
Skal fortjenesten eller tabet ved en  

 senere afståelse af de beholdne aktier imidlertid opgøres efter  

aktie-for-aktie-metoden , bortfalder anskaffelsessummerne for de  

 aktier, der annulleres.
I denne forbindelse anses de først erhvervede aktier  

 for fortrinsvist at være annullerede, således at det er anskaffelsessummerne  

 for disse aktier, der bortfalder.
Ligeledes anses de først erhvervede aktier  

 for annullerede, når ejertiden skal beregnes ved afståelse af de beholdne  

 aktier.
Udlodninger af likvidationsprovenu, som er skattepligtigt for  

 foreninger eller selskaber efter selskabsskattelovens § 5 B, stk. 4, og  

 fusionsskattelovens § 12, stk. 3 , beskattes hos selskabet eller  

 foreningen, og er derfor ikke skattepligtige for modtageren.
Dette gælder,  

 uanset om udlodningen efter de almindelige regler ville have været omfattet  

 af ligningslovens § 16 A, jf. ligningslovens § 16 A, stk. 4, eller af  

 aktieavancebeskatningsloven, jf. § 1, stk. 3, 2. pkt.
 Bestemmelsen i selskabsskattelovens § 5 B, stk. 4, omhandler den  

 situation, hvor en andelsforening, som er omfattet af beskatning efter  

 selskabsskattelovens § 1, stk. 1, nr. 3, overgår til beskatning efter andre  

 regler i selskabsskattelovens § 1, bortset fra § 1, stk. 1, nr. 6.  

 Fusionsskattelovens § 12, stk. 3, omhandler fusion af andelsforeninger  

 omfattet af selskabsskattelovens § 1, stk. 1, nr. 3, og brugsforeninger og  

 foreninger omfattet af selskabsskattelovens § 1, stk. 1, nr. 3a og 4, hvor  

 den modtagende forening er omfattet af selskabsskattelovens § 1, stk. 1, nr.  

 3a eller 4.
Efter de pågældende bestemmelser i selskabsskatteloven og  

 fusionsskatteloven beskattes den formue, som er opsamlet under beskatningen  

 efter selskabsskattelovens § 1, stk. 1, nr. 3, hos selskabet eller foreningen  

 i takt med, at selskabet eller foreningen foretager udlodninger eller betaler  

 for erhvervelse af egne andelsbeviser.
Udlodninger m.v., der foretages efter  

 overgangen/fusionen, anses i første række for at hidrøre fra den formue, som  

 er opsamlet under beskatningen efter selskabsskattelovens § 1, stk. 1, nr. 3,  

 eller en tilsvarende beskatning.
Dette gælder dog ved overgang til beskatning  

 efter andre regler i selskabsskattelovens § 1, bortset fra § 1, stk. 1, nr.  

 6, ikke, hvis der er tale om udlodninger fra en forening omfattet af  

 selskabsskattelovens § 1, stk. 1, nr. 4, i det omfang udlodningen ikke  

 overstiger foreningens skattepligtige indkomst efter skat i det foregående  

 indkomstår, jf. selskabsskattelovens § 5 B, stk. 8.
 Bestemmelserne i § 1, stk. 3, 2. pkt., fusionsskattelovens § 12, stk. 3,  

 selskabsskattelovens § 5 B, stk. 4, og ligningslovens § 16 A, stk. 4, og § 16  

 B, stk. 4 (se om denne nedenfor i afsnit 2.3.4.), har virkning fra og med  

 indkomståret 1994. For selskaber og foreninger, hvis indkomstår 1994  

 påbegyndes før den 27. oktober 1993, har bestemmelserne virkning fra og med  

 indkomståret 1995. I perioden mellem den 27. oktober 1993 og bestemmelsernes  

 virkningstidspunkt finder tilsvarende regler anvendelse i medfør af §§ 20 og  

 21 i lov nr. 374 af 18. maj 1994.
 Hvis en aktionær afstår aktier i et selskab, der er under likvidation,  

 behandles en sådan afståelse som andre afståelser, idet det forudsættes, at  

 der er tale om en reel afståelse.
 2.3.4. Afståelse til det udstedende selskab.
Afståelse af aktier til det selskab, der har udstedt dem, skal i  

 almindelighed behandles efter reglerne om udbytte, således at  

 afståelsessummen medregnes i den skattepligtige almindelige indkomst, jf.  

 ligningslovens § 16 B.
Anskaffelsessummen for de solgte aktier kan ikke  

 fradrages.
Skal fortjenesten eller tabet ved et senere salg af de beholdne aktier  

 opgøres efter gennemsnitsmetoden , medregnes anskaffelsessummen for de  

 aktier, der er afstået til det udstedende selskab fortsat ved beregningen af  

 den gennemsnitlige anskaffelsessum.
Skal fortjenesten eller tabet ved en  

 senere afståelse af de beholdne aktier imidlertid opgøres efter  

aktie-for-aktie-metoden , bortfalder anskaffelsessummerne for de  

 aktier, der er afstået til det udstedende selskab.
I denne forbindelse anses  

 de først erhvervede aktier for afstået til det udstedende selskab, således at  

 det er anskaffelsessummerne for disse aktier, der bortfalder.
Ligeledes anses  

 de først erhvervede aktier for afstået i forbindelse med afståelsen til det  

 udstedende selskab, når ejertiden skal beregnes ved afståelse af de beholdne  

 aktier.
 Skatteministeren eller den, han bemyndiger dertil, kan tillade, at der  

 ikke skal ske beskatning af afståelsessummen efter ligningslovens § 16 B,  

 stk. 1, men at fortjeneste eller tab ved afståelsen behandles efter reglerne  

 i aktieavancebeskatningsloven.
 Bemyndigelse efter ligningslovens § 16 A, stk. 2 og 3, samt § 16 B, stk.  

 2, er ved bekendtgørelse nr. 514 af 16. juni 1994 givet til de kommunale  

 skattemyndigheder.
 Afståelsessummer, som er skattepligtige for selskaber eller foreninger  

 efter selskabsskattelovens § 5 B, stk. 4, eller fusionsskattelovens § 12,  

 stk. 3, er dog skattefrie for modtageren, jf. ligningslovens § 16 B, stk. 4.  

 Der henvises i denne forbindelse til afsnit 2.3.3. ovenfor, for så vidt angår  

 selskabsskattelovens § 5 B, stk. 4, og fusionsskattelovens § 12, stk. 3, og  

 virkningstidspunktet for bestemmelserne.
 2.3.5. Aktier i pensionsordning.
 Indskud af aktier m.v. i en rateopsparing i pensionsøjemed eller en  

 opsparing i pensionsøjemed, der er omfattet af pensionsbeskatningsloven,  

 sidestilles med afståelse, og udlodning af aktier m.v. fra rateopsparingen  

 eller opsparingen i pensionsøjemed, jf. ovenfor, sidestilles med anskaffelse  

 (§ 9).
 Fortjenester og tab vedrørende aktier, der er led i en pensionsopsparing  

 af de ovennævnte typer, medregnes ikke ved indkomstopgørelsen, jf.  

 pensionsbeskatningslovens § 45. Til gengæld skal der erlægges indkomstskat  

 eller afgift ved udbetalinger m.v. af beløb, der hidrører fra sådanne  

 fortjenester, jf. pensionsbeskatningslovens § 46.
 2.4. Faktiske anskaffelses- og afståelsessummer.
Efter § 1, stk. 2, beskattes fortjeneste og tab ved afståelse af aktier  

 efter reglerne i aktieavancebeskatningsloven.
Loven indeholder i de øvrige  

 bestemmelser regler for opgørelse af fortjenester og tab.
Ved anvendelsen af  

 disse metoder får den faktiske anskaffelsessum og den faktiske afståelsessum  

 imidlertid betydning.
 Den faktiske anskaffelsessum udgøres af det beløb, for hvilket den  

 pågældende aktie er erhvervet med tillæg af omkostningerne ved erhvervelsen.  

 I de tilfælde, hvor kursværdien på et givet tidspunkt, som ikke er et  

 erhvervelses- eller afståelsestidspunkt, er relevant (f.eks. ved anvendelse  

 af indgangsværdier i medfør af § 7 eller i medfør af overgangsregler, der  

 giver adgang til anvendelse af indgangsværdier, og ved opgørelsen af  

 kursværdien af den samlede beholdning af børsnoterede aktier), tillægges  

 omkostningerne ved erhvervelsen ikke kursværdien af aktierne.
 Tilsvarende kan omkostningerne i forbindelse med salget fradrages i den  

 faktiske afståelsessum.
 De omkostninger, som kan tillægges den faktiske anskaffelsessum  

 henholdsvis fratrækkes den faktiske afståelsessum, er udgifter til  

 aktieafgift og eventuel købs- eller salgsprovision samt eventuelle advokat-  

 og revisorudgifter forbundet med købet eller salget.
 2.5. Fastlæggelse af erhvervelses- og afståelsestidspunkterne.
 2.5.1. Generelt om fastlæggelse af erhvervelses- og  

 afståelsestidspunkterne.
Fastlæggelsen af afståelsestidspunktet kan være afgørende for, i hvilket  

 indkomstår beskatningen foretages.
Endvidere kan afståelsestidspunktet have  

 betydning i forbindelse med ikrafttrædelsesregler for ny lovgivning.  

 Erhvervelsestidspunktet kan have betydning for anvendelsen af overgangsregler  

 i forbindelse med ny lovgivning.
Slutteligt har afståelsestidspunktet i  

 kombination med erhvervelsestidspunktet betydning for fastlæggelsen af  

 ejertidens længde i de tilfælde, hvor ejertidens længde er afgørende for  

 beskatningen af fortjenesten eller tabet.
 Det, der er afgørende for fastlæggelsen af erhvervelses- og  

 afståelsestidspunkterne, er, hvornår der foreligger endelig og bindende  

 aftale om erhvervelsen, henholdsvis afståelsen . For aktier, der er  

 handlet på børsen, vil det normalt være børsnotaens dato, der lægges til  

 grund.
Erhverves aktierne i forbindelse med en kapitaludvidelse til en kurs, der  

 svarer til eller ligger over aktiernes markedskurs, anses aktierne for  

 erhvervet ved tegningen.
Sker kapitaludvidelsen derimod til favørkurs, finder  

 reglerne beskrevet nedenfor i afsnit 2.5.3. anvendelse.
 Sker overdragelsen ved gave eller arveforskud , er det afgørende  

 tidspunkt i almindelighed det tidspunkt, hvor modtageren underrettes om  

 overdragelsen.
Er der tale om aktier, som tegnes i forbindelse med stiftelsen af et  

 selskab , anses aktierne for anskaffet ved stiftelsen af selskabet.
I de  

 tilfælde, hvor selskabet stiftes med tilbagevirkende kraft, vil aktierne dog  

 anses for anskaffet på tidspunktet for stiftelsesoverenskomstens underskrift.  

 Der henvises endvidere til afsnit 12 nedenfor om aktier erhvervet ved  

 skattefri virksomhedsomdannelse.
For så vidt angår likvidationsudlodninger i det kalenderår, hvori  

 selskabet endeligt opløses , er tidspunktet for selve udlodningen og ikke  

 beslutningen om likvidation eller selskabets endelige opløsning afgørende for  

 fastlæggelsen af afståelsestidspunktet.
Hvis f.eks. der i forbindelse med en  

 likvidation af et selskab i 1993 (afmeldelse hos Erhvervs- og  

 Selskabsstyrelsen sker den 1. december 1993) foretages  

 likvidationsudlodninger pr. 1. juni 1993 og pr. 1. november 1993, vil  

 aktierne skulle anses for afstået henholdsvis den 1. juni 1993 og den 1.  

 november 1993.
Reglen om, at det er udlodningstidspunktet, der er afgørende for  

 fastlæggelsen af afståelsestidspunktet, gælder kun, når der er tale om  

 solvent likvidation, og der dermed sker udlodning til aktionærerne.
Er der  

 tale om opløsning af selskabet uden, at der sker udlodning (konkurs eller  

 tvangsopløsning), er det tidspunktet, hvor aktiekapitalen må anses for  

 endeligt at være gået tabt, der er afgørende.
Der henvises i denne  

 forbindelse til Østre Landsrets dom refereret i TfS 1991.143. Tabet behandles  

 skattemæssigt som tab ved afståelse af aktierne til tredjemand på dette  

 tidspunkt.
Det er således ikke af betydning, om selskabet endeligt opløses i  

 samme kalenderår eller ej.
Viser det sig senere, at midlerne rækker til, at  

 der sker udlodning til aktionærerne, er det dog udlodningstidspunktet, (hvis  

 udlodningen sker i det kalenderår, hvori selskabet opløses endeligt), der er  

 afgørende.
Sker udlodningen forud for det kalenderår, hvori selskabet  

 endeligt opløses, finder reglerne om beskatning af udbytte i ligningslovens §  

 16 A anvendelse på udlodningen, medmindre der opnås tilladelse til beskatning  

 efter aktieavancebeskatningsloven, jf. afsnit 2.3.3. ovenfor.
Også her vil  

 udlodningstidspunktet være afgørende.
Sælges aktierne efter, at  

 aktiekapitalen må anses for endeligt at være gået tabt, anses aktierne  

 fortsat for afstået på det tidspunkt, hvor aktiekapitalen må anses for  

 endeligt at være gået tabt, uanset det efterfølgende salg.
 2.5.2. Hvilken aktie anses for afstået? (First in - first out).
Ved afgørelsen af, hvilken aktie, der anses for afstået, gælder en regel  

 om, at den først erhvervede aktie er den først afståede (first in - first  

 out), således at det er den ældste akties anskaffelsestidspunkt, der lægges  

 til grund ved fastlæggelsen af ejertidens længde.
Selv om en aktie er  

 båndlagt, således at den fysisk ikke kan afstås, er det alligevel, hvis denne  

 aktie er den ældste, anskaffelsestidspunktet for denne aktie, der lægges til  

 grund.
First in - first out reglen fremgår af § 5, stk. 2 og § 6, stk. 4.
 Hvis den ældste aktie har større pålydende end den faktisk afståede aktie,  

 opgøres anskaffelsessummen som en forholdsmæssig del af den samlede  

 anskaffelsessum for den ældste aktie.
First in - first out reglen gælder kun for aktier i samme selskab.  

 Endvidere gælder den kun for aktier med samme rettigheder.
Aktier med f.eks.  

 forskellig stemmeret eller forskellig udbytteret holdes således adskilt ved  

 anvendelsen af reglen.
Får de senere samme rettigheder, indgår de i samme  

 gruppe i rækkefølge efter anskaffelsestidspunkterne.
 2.5.3. Særlige regler for aktieretter, tegningsretter m.v.
 Hvis tildelte aktieretter eller tegningsretter ikke udnyttes af  

 aktionæren, men afstås, anses disse retter for erhvervet samtidig med de  

 moderaktier, de knytter sig til.
 Også ved salg af aktie- og tegningsretter gælder first in - first out  

 reglen, således at de retter, som knytter sig til de ældste moderaktier i en  

 given aktieklasse, anses for først afståede.
 Ved anvendelsen af first in - first out reglen holdes beholdningerne af  

 henholdsvis tegningsretter, aktieretter og aktier adskilt fra hinanden.
Når tildelte aktieretter og tildelte tegningsretter udnyttes af den  

 aktionær, der har fået dem tildelt, anses de aktier, der herved erhverves for  

 erhvervet på tidspunktet for moderaktiernes erhvervelse.
I tilfælde, hvor en  

 aktieret eller en tegningsret knytter sig til flere moderaktier, som er  

 erhvervet på forskellige tidspunkter, anses de aktier, der er erhvervet ved  

 udnyttelsen af de tildelte retter, for erhvervet med en forholdsmæssig del på  

 de forskellige moderaktiers anskaffelsestidspunkter.
Eksempel: En aktionær har i 1994 en beholdning af aktier i et  

 selskab.
Aktierne repræsenterer en nominel værdi på 200.000 kr.
Af disse er  

 nominelt 100.000 kr. aktier anskaffet i 1990 og nominelt 100.000 kr. aktier  

 anskaffet i 1992. I 1994 tildeles aktionæren aktieretter, som giver ret til  

 udlevering af fondsaktier med en nominel værdi på 50.000 kr.
Da aktieretterne  

 knytter sig til flere moderaktier med forskellige anskaffelsestidspunkter,  

 fordeles de forholdsmæssigt på de forskellige moderaktiers  

 anskaffelsestidspunkter.
Den ene halvdel af aktieretterne anses dermed for  

 anskaffet samtidig med de moderaktier, der er anskaffet i 1990, og den anden  

 halvdel anses for anskaffet samtidig med de moderaktier, der er anskaffet i  

 1992, da den ene halvdel af moderaktierne er anskaffet i 1990 og den anden  

 halvdel i 1992. Aktionæren afstår samtlige de tildelte aktieretter, og da  

 beholdningen af aktieretter holdes adskilt fra beholdningen af moderaktier,  

 anses halvdelen af de afståede aktieretter for anskaffet i 1990 og den anden  

 halvdel for anskaffet i 1992.
 Ved et delsalg fra en beholdning bestående af både moderaktier og  

 fondsaktier eller aktier erhvervet på baggrund af tildelte tegningsretter,  

 hvor aktierne på baggrund af det ovenfor anførte har samme  

 anskaffelsestidspunkt, foretages der en forholdsmæssig fordeling ud fra den  

 nominelle værdi af de afståede aktier, således at en forholdsmæssig del af de  

 afståede aktier anses for at hidrøre fra beholdningen af moderaktier, mens  

 den resterende del af de afståede aktier anses for at hidrører fra  

 beholdningen af fondsaktier eller aktier erhvervet ved udnyttelse af  

 tegningsretter.
 Den del af de afståede aktier, der anses for hidrørende fra beholdningen  

 af moderaktier, opgøres ved at gange den samlede nominelle værdi af de  

 afståede aktier med den nominelle værdi inden delafståelsen af den samlede  

 beholdning af moderaktier, der anses for erhvervet på det pågældende  

 tidspunkt, divideret med den nominelle værdi af den samlede beholdning inden  

 delafståelsen af aktier, der anses for erhvervet på det pågældende tidspunkt.  

 På tilsvarende måde udfindes den del af de afståede aktier, der hidrører fra  

 beholdningen af fondsaktier eller aktier erhvervet på grundlag af tildelte  

 tegningsretter, idet den nominelle værdi af moderaktierne i beregningen  

 erstattes med den nominelle værdi af fondsaktierne henholdsvis aktierne  

 erhvervet ved udnyttelse af tildelte tegningsretter.
Denne metode får alene betydning, når der er tale om børsnoterede aktier,  

 der afstås efter en ejertid på mindre end 3 år, da moderaktierne og  

 fondsaktierne eller aktierne erhvervet på grundlag af tildelte tegningsretter  

 i dette tilfælde kan have forskellige anskaffelsessummer grundet anvendelsen  

 af aktie-for-aktie-metoden.
Metoden anvendes dog ikke, hvis f.eks. moderaktie  

 og fondsaktie ikke har samme rettigheder, og det udtrykkeligt er aftalt,  

 hvilke aktier, der er overdraget.
I så fald må det afgøres ud fra  

 overdragelsesaftalen, hvilke aktier, der må anses for afståede.
Eksempel: En aktionær køber i 1993 en post aktier i et  

 selskab.
Den nominelle værdi udgør 100.000 kr.
I 1994 udvides aktiekapitalen  

 i selskabet ved en fondsaktieemission.
Aktionæren tildeles i denne  

 forbindelse fondsaktier med en nominel værdi på 50.000 kr.
Aktionærens  

 samlede beholdning af aktier i selskabet repræsenterer herefter en nominel  

 værdi på 150.000 kr.
Såvel moderaktierne som fondsaktierne anses i  

 skattemæssig henseende for anskaffet i 1993. I 1995 afstår aktionæren en  

 portion aktier med en nominel værdi på 75.000 kr.
 Den nominelle værdi af de af de afståede aktier, der anses for at hidrøre  

 fra beholdningen af moderaktier, opgøres således:
Erhverves aktier ved udnyttelse af aktieretter eller tegningsretter, som  

 er knyttet til aktier, der er anskaffet af en skattepligtig efter det  

 tidspunkt, hvor der er truffet beslutning om udvidelse af aktiekapitalen,  

 anses aktierne for erhvervet samtidig med de aktier, hvortil aktieretterne  

 eller tegningsretterne er knyttet.
Hvis man udnytter sådanne retter sammen  

 med retter, man har fået tildelt som aktionær, anses en forholdsmæssig del af  

 den nye aktie for anskaffet ved købet af de nyanskaffede moderaktier.  

 Tilsvarende fordeling må foretages, hvis man i forbindelse med en udvidelse  

 af aktiekapitalen køber retter til supplering af tildelte retter.
Købte aktie- eller tegningsretter, samt aktier, der er erhvervet ved  

 udnyttelse af disse retter , anses for anskaffet ved købet af aktie-  

 eller tegningsretterne.
Hvis aktie- eller tegningsretter anskaffes til  

 supplering af tildelte retter, anses en forholdsmæssig del af de ny aktier  

 for erhvervet ved anskaffelsen af tegningsretterne.
 For så vidt angår konvertible obligationer, ret til at tegne sådanne og  

 aktier erhvervet ved udnyttelse af konvertible obligationer, henvises til  

 afsnit 11.1.-3. nedenfor.
 2.6. Sondringer.
Der gælder forskellige regler for personer og selskaber.
I det følgende  

 behandles reglerne for personer og selskaber derfor særskilt.
For de  

 almindelige aktiers vedkommende sondres der mellem, om aktierne ved  

 afståelsen har været ejet i under eller over 3 år, og når der er tale om  

 personer, sondres der endvidere mellem børsnoterede og unoterede aktier.  

 Endvidere gælder der særlige regler for næringsaktier (§ 3), aktier i  

 skattelyselskaber (§ 2 a), andele i andelsforeninger (§ 2 b), visse  

 lånefinansierede aktier (§ 2 c), investeringsbeviser i udloddende  

 investeringsforeninger (§ 2 d) og aktier erhvervet ved skattefri  

 virksomhedsomdannelse.
 3. Personer - almindelige aktier.
 3.1. Aktier ejet i mindre end 3 år.
 3.1.1. Skattepligt og modregningsret.
Såfremt almindelige aktier afstås på et tidspunkt, hvor der endnu ikke er  

 gået 3 år fra erhvervelsen, skal fortjeneste medregnes i den  

 skattepligtige almindelige indkomst (§ 2, stk. 1). Efter personskattelovens §  

 4, stk. 1, nr. 5, medregnes fortjenesten til kapitalindkomsten.
Der henvises  

 i denne forbindelse til afsnit 2.5. ovenfor, for så vidt angår fastlæggelsen  

 af ejertiden. § 2 finder ikke anvendelse, når der er tale om aktier, der er  

 omfattet af §§ 2 a-3.
 Tab ved afståelse af aktier, som har været ejet i mindre end 3 år,  

 kan, når en eventuel fortjeneste ville blive beskattet efter § 2, stk. 1, kun  

 fradrages i fortjeneste på andre aktier, som afstås inden 3 år efter  

 erhvervelsen, og som er skattepligtig efter § 2, stk. 1. Tab ved afståelse af  

 sådanne aktier kan derimod ikke fradrages i anden skattepligtig almindelig  

 indkomst, heller ikke i skattepligtig almindelig indkomst, der stammer fra  

 afståelse af andre aktier end aktier, der beskattes efter § 2, stk. 1. Tab på  

 aktier ejet i mindre end 3 år, som i tilfælde af fortjeneste ville være  

 omfattet af §§ 2 a, 2 c eller 2 d, kan ikke modregnes i fortjenester omfattet  

 af § 2. Skal gevinsten medregnes ved indkomstopgørelsen efter § 2 d, vil der  

 i visse tilfælde være mulighed for fradrag efter § 2 d, stk. 2-3. Der  

 henvises i denne forbindelse til afsnit 10.2.-3., nedenfor.
 Såfremt tab ved afståelse af aktier efter mindre end 3 års ejertid  

 overstiger fortjeneste ved anden tilsvarende aktieafståelse, kan det  

 overskydende tab overføres til fradrag i ægtefællens nettofortjeneste ved  

 afståelse af aktier efter mindre end 3 års ejertid, under forudsætning af at  

 ægtefællerne er samlevende ved indkomstårets slutning.
Kan et modregningsberettiget tab ved aktieafståelse ikke rummes i  

 fortjeneste ved afståelse af andre aktier efter mindre end 3 års ejertid  

 eller i ægtefællens nettofortjeneste ved tilsvarende aktieafståelse, kan det  

 overskydende beløb overføres til fradrag i den skattepligtiges eller  

 ægtefællens nettofortjeneste ved afståelse i de 5 efterfølgende år af aktier  

 med mindre end 3 års ejertid.
Overførsel af tab til fradrag i ægtefællens  

 fortjeneste ved aktieafståelse i et efterfølgende indkomstår kan dog kun ske,  

 hvis ægtefællerne er samlevende ved udgangen af det pågældende indkomstår.  

 Tabet kan kun fremføres til fradrag i fortjeneste i et efterfølgende  

 indkomstår, i det omfang det ikke kan rummes i en nettofortjeneste hos den  

 pågældende skatteyder eller dennes ægtefælle i det indeværende indkomstår.  

 Tabet skal i første række fradrages i fortjeneste ved den pågældende  

 skatteyders egen aktieafståelse (§ 2, stk. 2).
 3.1.2. Opgørelse af fortjeneste eller tab.
Når der er tale om børsnoterede aktier omfattet af § 2, der afstås  

 inden udløbet af 3-årsperioden, opgøres fortjeneste eller tab efter den  

 såkaldte aktie-for-aktie-metode (§ 5). Reglerne for, hvornår der er tale om  

 børsnoterede aktier gennemgås nedenfor i afsnit 3.2.1. Efter  

 aktie-for-aktie-metoden lægges anskaffelsessummen for den enkelte aktie (den  

 først erhvervede) til grund for opgørelsen af fortjeneste eller tab.
Når der  

 i forbindelse med udvidelse af aktiekapitalen i et selskab tildeles  

 aktionærerne aktieretter (ret til fondsaktier) eller tegningsretter (ret til  

 at tegne aktier til en fastsat favørkurs), skal disse retter anses for  

 erhvervet for 0 kr. (§ 5, stk. 1, 2. pkt.). Ved afståelse af disse retter  

 bliver fortjenesten det samme beløb som afståelsessummen.
Selv om moderaktien  

 (/moderaktierne) falder i kurs som følge af aktieudvidelsen, skal moderaktien  

 fortsat anses for anskaffet for den oprindelige anskaffelsessum.  

 Anskaffelsessummen for en fondsaktie, der erhverves for en tildelt aktieret,  

 er 0 kr., medens anskaffelsessummen for en aktie, der erhverves ved  

 udnyttelse af en tildelt tegningsret, er det beløb, der skal betales for den  

 ved tegningen.
 Hvis en skattepligtig efter det tidspunkt, hvor der er truffet beslutning  

 om udvidelse af aktiekapitalen i et selskab, erhverver aktier, hvortil der er  

 knyttet aktieretter eller tegningsretter, må anskaffelsessummen fordeles  

 mellem moderaktierne og de vedhængende aktie- eller tegningsretter.
Når der er tale om unoterede aktier , foretages opgørelsen af  

 fortjenesten eller tabet på grundlag af gennemsnitsmetoden uanset ejertidens  

 længde.
Denne metode gennemgås nedenfor i afsnit 3.2.6.
 Reglerne om opgørelse af fortjeneste og tab på unoterede aktier er ændret  

 ved lov nr. 1117 af 22. december 1993. Disse ændringer har virkning fra og  

 med den 18. november 1993. Ved afståelse inden dette tidspunkt, skal  

 aktie-for-aktie-metoden anvendes ved salg af unoterede aktier, der har været  

 ejet i mindre end 3 år.
For aktionærer, der den 18. maj 1993 var omfattet af  

 hovedaktionærreglerne, gives der efter § 7 a et nedslag i fortjenesten.
Der  

 henvises i denne forbindelse til afsnit 3.3.1. nedenfor.
 3.2. Aktier ejet i mindst 3 år.
Efter § 4, stk. 1, er gevinster på aktier, der afstås efter mindst 3 års  

 ejertid, som udgangspunkt skattepligtige.
Der henvises til afsnit 2.5.  

 ovenfor om fastlæggelsen af ejertiden.
Reglen finder ikke anvendelse for  

 aktier, der er omfattet af §§ 2 a-3, og reglen finder som hovedregel kun  

 anvendelse for skattepligtige personer.
Se afsnit 4 nedenfor om reglens  

 anvendelse, når der er tale om selskaber m.v.
Konvertible obligationer, som  

 beskattes efter kursgevinstloven, falder ligeledes udenfor bestemmelsens  

 anvendelsesområde.
Se herom i afsnit 11 nedenfor.
Skattepligtige fortjenester og fradragsberettigede tab ved afståelse af  

 aktier omfattet af § 4 medregnes ved opgørelsen af aktieindkomsten .  

 Er der tale om afståelse af medlemsbeviser i foreninger, som er  

 skattepligtige efter selskabsskattelovens § 1, stk. 1, nr. 6, og hvor  

 fortjenesten beskattes efter § 4, medregnes fortjenesten eller tabet dog ved  

 opgørelsen af kapitalindkomsten.
Dette gælder dog ikke for  

 investeringsbeviser i investeringsforeninger, der udelukkende investerer i  

 aktier m.v. som omhandlet i aktieavancebeskatningsloven med undtagelse af  

 konvertible obligationer og tegningsretter til konvertible obligationer  

 (aktieafdelinger). Fortjeneste og tab ved afståelse af investeringsbeviser i  

 sådanne aktieafdelinger medregnes til aktieindkomsten under forudsætning af,  

 at de afstås efter en ejertid på 3 år eller mere.
Det bemærkes i denne  

 forbindelse, at fortjeneste og tab på investeringsbeviser i udloddende  

 investeringsforeninger, bortset fra de nævnte aktieafdelinger beskattes efter  

 § 2 d, hvormed fortjenesten eller tabet ikke er omfattet af § 4, og derfor  

 ikke medregnes ved opgørelsen af aktieindkomsten.
 Beskatningen som aktieindkomst betyder, at summen af udbytter og  

 aktiegevinster ved salg af aktier efter en ejertid på 3 år eller mere op til  

 26.400 kr. (reguleret efter personskattelovens § 20) beskattes med 30 pct. i  

 indkomstårene 1993-1995 og med 25 pct. i 1996 og senere indkomstår, mens  

 overskydende beløb beskattes med 40 pct.
Aktieindkomsten opgøres som et nettobeløb, hvor tab ved salg af unoterede  

 aktier modregnes i eventuelle udbytter, inden skatten beregnes.
Modregning i  

 udbytter kan kun komme på tale ved tab som følge af salg af unoterede aktier,  

 der har været ejet i 3 år eller mere.
Dette skyldes, at fradragsberettigede  

 tab ved afståelse af børsnoterede aktier alene kan fradrages i gevinster på  

 børsnoterede aktier.
Er aktieindkomsten negativ, beregnes en negativ skat med 30/25 pct. af  

 beløb, der ikke overstiger grundbeløbet på 26.400 kr. (reguleret efter  

 personskattelovens § 20) og med 40 pct. af resten.
Den negative skat  

 modregnes i den skattepligtiges slutskat, og eventuelt overskydende beløb  

 fremføres til modregning i slutskatterne for de 5 efterfølgende indkomstår.  

 Med slutskat menes skatter, som opkræves efter kildeskatteloven.
Er den skattepligtige gift, og er den skattepligtiges aktieindkomst lavere  

 end grundbeløbet på 26.400 kr. (reguleret efter personskattelovens § 20),  

 forhøjes den anden ægtefælles grundbeløb med forskelsbeløbet.
Det er en  

 forudsætning, at ægtefællerne er samlevende ved indkomstårets udløb.
Hvis  

 aktieindkomsten er negativ, modregnes den negative aktieindkomst i den anden  

 ægtefælles positive aktieindkomst.
Af et eventuelt resterende negativt beløb  

 beregnes en negativ skat på 30/25 pct. af beløb, der ikke overstiger 52.800  

 kr. (dobbelt grundbeløb, beløbet reguleres efter personskattelovens § 20) og  

 med 40 pct. af det overskydende beløb.
Negativ skat, der ikke kan modregnes i  

 den skattepligtiges slutskat, fradrages i ægtefællens skatter, og eventuelt  

 resterende beløb fremføres til modregning i senere års skatter herunder  

 ægtefællens slutskatter.
 3.2.1. Sondringen mellem børsnoterede og unoterede aktier.
Der sondres mellem på den ene side børsnoterede og på den anden side  

 unoterede aktier.
Ved børsnoterede aktier forstås, jf. § 4, stk. 2,  

 aktier, som er noteret på en fondsbørs godkendt af Finanstilsynet i medfør af  

 § 40 i lov om Københavns Fondsbørs.
Finanstilsynet har en  

 godkendelsesprocedure vedrørende de udenlandske fondsbørser, som  

 handelsberettigede virksomheder kan handle på for egen regning, jf. lov om  

 Københavns Fondsbørs § 40, stk. 1, nr. 2, og det er således aktier, som er  

 noteret på børser godkendt efter denne procedure, der kan anses for  

 børsnoterede.
Aktier, der er OTC-noterede (Over The Counter), anses ikke for  

 at være børsnoterede.
 Aktier, der ikke er omfattet af definitionen af børsnoterede aktier, anses  

 for unoterede .
Aktier, der er suspenderede fra notering på en fondsbørs, anses for  

 unoterede.
Der henvises i denne forbindelse til afsnit 3.2.4. nedenfor om  

 overgangen fra børsnoteret til unoteret, f.eks. ved suspension.
Der gjaldt tidligere en sondring mellem hovedaktionærer og  

 minoritetsaktionærer . Denne sondring havde betydning ved afgørelsen af,  

 om afståelser efter mindst 3 års ejertid var skattepligtige eller ej.
Denne  

 sondring er forladt ved ændringen af § 4 ved lov nr. 421 af 25. juni 1993.  

 Definitionen af en hovedaktionær findes nu i personskattelovens § 19 a.  

 Hovedaktionærbegrebet har dog stadig betydning i aktieavancebeskatningsloven  

 på en række områder.
For det første er det alene personer, der den 18. maj  

 1993 var hovedaktionærer, herunder ophørende hovedaktionærer, der er  

 berettiget til nedslag i fortjenesten efter § 7 a.
For det andet er det kun  

 hovedaktionærer, herunder ophørende hovedaktionærer, der har mulighed for at  

 overdrage aktier ved generationsskifte, således at erhververen indtræder i  

 overdragerens skattemæssige stilling, for så vidt angår anskaffelsestidspunkt  

 og anskaffelsessum, jf. § 11. For det tredje sker der kun beskatning ved  

 fraflytning af aktier, der er ejet i mindre end 3 år, når der er tale om en  

 hovedaktionær eller en ophørende hovedaktionær (og aktier, som er erhvervet  

 ved skattefri virksomhedsomdannelse), jf. § 13 a, stk. 1. For det fjerde kan  

 hovedaktionærer ikke anvende kursværdien pr. 19. maj 1993 som indgangsværdi,  

 jf. § 19, stk. 3, i lov nr. 421 af 25. juni 1993. Endelig gælder  

 overgangsreglen for medarbejderaktier i § 19, stk. 4, i lov nr. 421 af 25.  

 juni 1993 ikke for hovedaktionærer, mens stk. 5-6 i samme bestemmelse kun  

 finder anvendelse for hovedaktionærer.
 3.2.2. Børsnoterede aktier.
 3.2.2.1. Fortjenester.
Fortjenester på børsnoterede aktier er skattepligtige, jf. § 4, stk. 1.  

 Dog er fortjenester skattefrie, hvis aktierne sælges fra en beholdning af  

 børsnoterede aktier, hvis kursværdi ikke overstiger 83.300 kr., (beløbet  

 reguleres efter personskattelovens § 20) og ikke har oversteget dette beløb  

 på et tidspunkt, der ligger efter den 19. maj 1993 og inden for de seneste 3  

 år før datoen for afståelsen.
Skattefriheden for salg fra mindre beholdninger  

 gælder dog kun for fuldt skattepligtige personer og dødsboer.
 Beløbsgrænsen omfatter den samlede beholdning af børsnoterede aktier, hvad  

 enten den pågældende har haft aktierne kortere eller længere end 3 år, og  

 aktier medregnes, uanset om de ved en eventuel afståelse ville være omfattet  

 af §§ 2, 2 a, 2 c, 2 d, 3 eller 4. Til beholdningen medregnes foruden aktier  

 (herunder medarbejderaktier) aktieretter, tegningsretter og konvertible  

 obligationer samt tegningsretter til konvertible obligationer.
Beholdningens kursværdi opgøres ved udløbet af hvert indkomstår, ved hver  

 aktieerhvervelse og ved hver aktieafståelse.
Ved erhvervelser opgøres værdien  

 af beholdningen umiddelbart efter erhvervelsen, og ved afståelser opgøres  

 værdien umiddelbart før afståelsen.
Der skal dog ikke foretages opgørelser på  

 tidspunkter, der ligger før den 19. maj 1993. Opgørelse foretages på grundlag  

 af kurserne på henholdsvis afståelsesdagen, erhvervelsesdagen eller den  

 sidste dag i et indkomstår.
Er den pågældende gift og har ægtefællerne været  

 samlevende hele det pågældende indkomstår, medregnes ægtefællens beholdning  

 af børsnoterede aktier ved afgørelsen af, om 83.300 kr.'s grænsen er  

 overskredet, (beløbet reguleres efter personskattelovens § 20). Ægtefæller  

 har dermed kun eet grundbeløb.
Dette følger af § 4, stk. 2.
 3.2.2.2. Tab.
Efter § 4, stk. 3, kan tab ved afståelse af børsnoterede aktier i  

 tilfælde, hvor fortjeneste ville være skattepligtig efter § 4, stk. 1, (se  

 ovenfor i afsnit 3.2.2.1.) modregnes i tilsvarende gevinster ved afståelse af  

 børsnoterede aktier 3 år eller mere efter erhvervelsen.
Modregningsadgangen  

 følger reglerne i § 2, stk. 2. Tab kan dermed modregnes i fortjenester på  

 børsnoterede aktier, der afstås efter en ejertid på 3 år eller mere.  

 Overskydende tab kan derefter modregnes i ægtefællens fortjenester på  

 børsnoterede aktier, der ved afståelsen har været ejet i 3 år eller mere,  

 såfremt ægtefællerne er samlevende ved indkomstårets udgang.
Et tab, som ikke  

 udlignes herved, kan modregnes i de efterfølgende 5 indkomstår i den  

 skattepligtiges eller ægtefællens fortjenester på børsnoterede aktier med en  

 ejertid på mindst 3 år.
Der henvises i øvrigt til gennemgangen af § 2, stk.  

 2, i afsnit 3.1.1. ovenfor.
Reglerne for tabsfradrag ved salg af børsnoterede aktier ejet i 3 år eller  

 mere er blevet ændret ved lov nr. 1117 af 22. december 1993. Disse ændringer  

 har virkning for afståelser, der finder sted den 10. december 1993 eller  

 senere.
Tabsfradragsreglen, som er beskrevet i forrige afsnit, gælder således  

 kun fuldt ud for aktier, der afstås den 10. december 1993 eller senere.
Ved  

 afståelser med tab til følge fra og med den 19. maj 1993 og inden den 10.  

 december 1993 kan der ved afgørelsen af, om tabet er fradragsberettiget tages  

 højde for værdien af den samlede beholdning af børsnoterede aktier på  

 registreringstidspunkter, der ligger før den 19. maj 1993. Har beholdningen  

 af børsnoterede aktier den 19. maj 1993 eller senere ikke oversteget  

 bundgrænsen, (som i 1993 udgjorde 100.000 kr.), men var beholdningen over  

 92.800 kr. ved en opgørelse i 1990, over 94.700 kr. ved en opgørelse i 1991  

 eller over 96.600 kr. ved en opgørelse i 1992, og er der i perioden 19. maj  

 1993 til og med 9. december 1993 solgt aktier med tab, er tabet  

 fradragsberettiget.
 3.2.2.3. Indgangsværdi ved overskridelse af beløbsgrænsen.
Hvis kursværdien af beholdningen af børsnoterede aktier stiger, så værdien  

 ved en af de opgørelser, der foretages umiddelbart før hver afståelse,  

 umiddelbart efter hver aktieerhvervelse og ved udgangen af hvert indkomstår,  

 overstiger beløbsgrænsen på 83.300 kr. (reguleret efter personskattelovens §  

 20), mens værdien ved den seneste forudgående opgørelse ikke overstiger  

 beløbsgrænsen, vil aktionæren ved fremtidige afståelser af børsnoterede  

 aktier skulle beskattes af gevinster, ligesom tab vil kunne modregnes i andre  

 gevinster.
I denne situation skal den skattepligtige anvende aktiernes  

 kursværdi på det tidspunkt, hvor beholdningen opgøres til at udgøre mere end  

 83.300 kr. (reguleret efter personskattelovens § 20) i stedet for den  

 faktiske anskaffelsessum, jf. § 7, stk. 1. Dette gælder også for aktier, hvis  

 kursværdi er lavere end den faktiske anskaffelsessum på det tidspunkt, hvor  

 beholdningen opgøres til at udgøre mere end 83.300 kr. (reguleret efter  

 personskattelovens § 20).
 Bestemmelsen gælder ikke for aktier, der er omfattet af §§ 2 a-3, og  

 bestemmelsen omfatter alene aktier, der på det tidspunkt, beløbsgrænsen  

 overskrides, er ejet i 3 år eller mere.
 Det er dog en forudsætning for anvendelsen af § 7, stk. 1, at aktierne ved  

 den seneste opgørelse forud for den opgørelse, hvor kursværdien af den  

 samlede beholdning af børsnoterede aktier opgøres til at overstige 83.300 kr.  

 (reguleret efter personskattelovens § 20), er børsnoterede, samt at aktier  

 ejet i 3 år eller mere kunne afstås skattefrit som følge af bestemmelsen i §  

 4, stk. 2, umiddelbart før overskridelsen af grænsen.
 Dette sidste medfører, at det er en forudsætning for anvendelse af  

 indgangsværdier efter § 7, at beholdningen af børsnoterede aktier ved alle  

 opgørelser den 19. maj 1993 eller senere og indenfor de sidste 3 år har haft  

 en kursværdi på under 83.300 kr. (reguleret efter personskattelovens § 20).  

 Opgørelserne foretages ved hver afståelse og ved hver erhvervelse af  

 børsnoterede aktier samt ved udløbet af hvert indkomstår.
 Reglen i § 7, stk. 1, 2. pkt., hvorefter det er en forudsætning for  

 tildeling af indgangsværdier efter § 7, at aktierne kunne afstås skattefrit  

 efter § 4, stk. 2, umiddelbart før overskridelsen af beløbsgrænsen, er indsat  

 ved lov nr. 1117 af 22. december 1993. Reglen har virkning ved  

 registreringstidspunkter den 18. november 1993 eller senere, hvor det viser  

 sig, at beløbsgrænsen overskrides.
Udviser den første opgørelse efter den 19. maj 1993 en kursværdi, der  

 overstiger grundbeløbet, skal kursværdien ved denne opgørelse anvendes som  

 indgangsværdi, såfremt beholdningens kursværdi den 19. maj 1993 ikke  

 overstiger grundbeløbet.
Overstiger kursværdien af beholdningen imidlertid  

 grundbeløbet den 19. maj 1993, kan kursværdien ved den første opgørelse efter  

 19. maj 1993 ikke anvendes som indgangsværdi.
Bestemmelsen har virkning fra  

 og med den 19. maj 1993.
Det bemærkes, at der herved skal foretages en opgørelse af kursværdien af  

 den samlede beholdning af børsnoterede aktier pr. 19. maj 1993 i det omfang,  

 kursværdien af den samlede beholdning ved det første registreringstidspunkt  

 efter den 19. maj 1993 overstiger beløbsgrænsen.
Denne opgørelse har alene  

 betydning i relation til anvendelsen af indgangsværdier efter § 7, stk. 1,  

 ved den første opgørelse efter den 19. maj 1993. Den 19. maj 1993 er dermed  

 ikke et egentligt registreringstidspunkt i relation til beløbsgrænsen,  

 medmindre der efter de almindelige regler for opgørelse af kursværdien af den  

 samlede beholdning skal foretages en opgørelse den 19. maj 1993.
 Skal der anvendes indgangsværdier efter § 7, stk. 1, vil den pågældende  

 aktionær, for så vidt angår de aktier, der skal tildeles indgangsværdier,  

 være afskåret fra at anvende den faktiske anskaffelsessum eller andre  

 indgangsværdier, der er tildelt den skattepligtige i medfør af  

 overgangsregler eller på grund af tidligere overskridelse af beløbsgrænsen.  

 En minoritetsaktionær, hvis beholdning af børsnoterede aktier overskrider  

 beløbsgrænsen efter den 19. maj 1993, og som skal anvende indgangsværdier  

 efter § 7, stk. 1, vil således være afskåret fra at anvende værdien den 19.  

 maj 1993 (se afsnit 3.3.3. nedenfor) ved afståelse af de aktier, der har fået  

 tildelt indgangsværdier efter § 7, stk. 1.
 Omkostningerne i forbindelse med erhvervelsen af aktierne kan ikke  

 tillægges indgangsværdier, som tildeles i medfør af § 7, stk. 1.
 3.2.3. Unoterede aktier.
 3.2.3.1. Fortjenester.
 Fortjenester ved afståelse af unoterede aktier, som er ejet i 3 år eller  

 mere, er skattepligtige i medfør af § 4, stk. 1. Der gælder for unoterede  

 aktier ingen undtagelse m.h.t. salg fra mindre beholdninger.
 3.2.3.2. Tab.
Tab ved afståelse af unoterede aktier, der er ejet i 3 år eller mere, kan  

 efter § 4, stk. 4, og personskattelovens § 4 a, stk. 1, nr. 4, fradrages i  

 aktieindkomsten.
Hvis aktieindkomsten herved bliver negativ, beregnes en  

 negativ skat af aktieindkomsten, og denne negative skat modregnes i den  

 skattepligtiges slutskat (skatter, som opkræves efter reglerne i  

 kildeskatteloven). Der henvises i denne forbindelse til indledningen til  

 afsnit 3.2. ovenfor, hvor de regler, der gælder for aktieindkomsten, er  

 behandlet.
 3.2.4. Overgang fra børsnoteret til unoteret.
Fradragsadgangen indtræder dog efter § 4, stk. 5, ikke i tilfælde, hvor  

 aktier, der i den skattepligtiges besiddelsestid har været børsnoterede,  

 overgår fra at være børsnoterede til unoterede, f.eks. ved suspendering fra  

 børsnoteringen, og afståelse på tidspunktet for overgang fra børsnoteret til  

 unoteret ikke ville have medført beskatning af fortjeneste eller  

 modregningsadgang for tab efter reglerne i § 4, stk. 1 og 3. Der henvises til  

 afsnit 3.2.2.1. og 3.2.2.2. ovenfor, hvori disse bestemmelser omtales.
Aktier  

 anses ved suspension fra noteringen for at være overgået fra at være  

 børsnoterede til at være unoterede, uanset varigheden af suspensionen.
 Ved afgørelsen af, om aktierne ved en eventuel afståelse på tidspunktet  

 for overgangen fra børsnoteret til unoteret vil være omfattet af § 4, stk. 1  

 og 3, skal der tages hensyn til værdien af den samlede beholdning af  

 børsnoterede aktier på overgangstidspunktet, da en eventuel afståelse ville  

 have medført, at der ville foreligge et registreringstidspunkt for værdien af  

 den samlede beholdning (se afsnit 3.2.2.1. ovenfor). Værdien af den samlede  

 beholdning af børsnoterede aktier på overgangstidspunktet har dog alene  

 betydning i relation til § 4, stk. 5, og denne værdi får dermed ikke  

 betydning f.eks. ved salg af andre børsnoterede aktier, der ikke er overgået  

 til at være unoterede.
 Afskæringen af fradragsadgangen i § 4, stk. 5, gælder således, når  

 aktierne ved overgangen fra børsnoteret til unoteret har været ejet i 3 år  

 eller mere, og kursværdien af den samlede beholdning af børsnoterede aktier  

 på dette tidspunkt ikke har oversteget beløbsgrænsen på 83.300 kr. (reguleret  

 efter personskattelovens § 20) efter den 19. maj 1993 og indenfor de sidste 3  

 år, (ved afståelse med tab til følge i perioden mellem den 19. maj 1993 og  

 den 10. december 1993 kan der dog tages højde for registreringstidspunkter  

 inden den 19. maj 1993, se ovenfor i afsnit 3.2.2.2.). Fradragsafskæringen  

 gælder endvidere, når aktierne på tidspunktet for overgangen fra børsnoteret  

 til unoteret var ejet i mindre end 3 år, men først afstås efter en ejertid på  

 3 år eller mere.
 Overgår en aktie fra at være børsnoteret til at være unoteret, har aktien  

 på tidspunktet for overgangen været ejet i 3 år eller mere, og ville aktien  

 kunne afstås uden, at fortjeneste eller tab skulle medregnes ved  

 indkomstopgørelsen ved et eventuelt salg på tidspunktet for overgangen fra  

 noteret til unoteret, skal den skattepligtige anvende aktiens værdi på  

 tidspunktet for overgangen fra noteret til unoteret i stedet for  

 anskaffelsessummen ved opgørelsen af fortjenesten, jf. § 7, stk. 2.
Selv om tab ikke i denne situation kan fradrages i aktieindkomsten efter §  

 4, stk. 5, indeholder § 7, stk. 2, en regel om, at værdien på tidspunktet for  

 overgangen fra noteret til unoteret skal anvendes i stedet for  

 anskaffelsessummen - også ved opgørelsen af tab.
Dette skyldes, at værdien  

 anvendes ved opgørelsen af den gennemsnitlige anskaffelsessum, som efter  

 gennemsnitsmetoden anvendes ved opgørelsen af fortjenester og tab ved  

 afståelse af aktier omfattet af § 4. Det kan forekomme, at der på en aktie,  

 der er anskaffet efter overgangen fra børsnoteret til unoteret, opgøres et  

 tab, som er fradragsberettiget, da tabet ikke er omfattet af § 4, stk. 5.  

 Indgangsværdien efter § 7, stk. 2, for andre aktier i samme selskab, som den  

 skattepligtige ejede på tidspunktet for overgangen fra noteret til unoteret,  

 medtages i dette tilfælde ved opgørelsen af tabet på den afståede aktie efter  

 gennemsnitsmetoden.
Også ved afståelse af aktier, der er overgået fra  

 børsnoteret til unoteret skal der, selv om afståelsen sker med tab til følge,  

 og tabet ikke er fradragsberettiget, beregnes en gennemsnitlig  

 anskaffelsessum for de aktier, der er i behold efter afståelsen.
Ved denne  

 beregning får indgangsværdien ligeledes betydning.
 Reglerne i § 4, stk. 5, om afskæring af fradragsretten og § 7, stk. 2, om  

 indgangsværdier gælder kun, hvis aktierne er overgået fra at være  

 børsnoterede til at være unoterede efter den 19. maj 1993.
 Reglen om, at § 7, stk. 2, også gælder ved opgørelse af tab, er indsat ved  

 lov nr. 1117 af 22. december 1993. Udvidelsen har virkning for afståelser,  

 der foretages den 18. november 1993. Ved afståelser inden dette tidspunkt med  

 tab til følge vil der ikke ved opgørelsen af tabet efter gennemsnitsmetoden  

 være adgang til at anvende indgangsværdier efter § 7, stk. 2, for aktier, der  

 er overgået fra at være børsnoterede til at være unoterede.
 3.2.5. Overgang fra unoteret til børsnoteret.
Hvis omvendt en aktie ved børsintroduktion eller ved ophævelse af  

 suspendering fra børsnotering overgår fra at være unoteret til at være  

 børsnoteret, indgår aktien i den skattepligtiges beholdning af børsnoterede  

 aktier på samme måde som andre børsnoterede aktier.
D.v.s., at der ikke er  

 adgang til at anvende aktiens værdi ved overgangen fra unoteret til noteret i  

 stedet for anskaffelsessummen ved opgørelsen af fortjenester og tab.
Aktien  

 indgår ved opgørelsen af værdien af den samlede beholdning på lige fod med de  

 andre børsnoterede aktier, og der er ingen særlige regler om fradrag.
 3.2.6. Opgørelse af fortjeneste og tab.
 Ved beregningen af skattepligtig fortjeneste eller fradragsberettiget tab  

 ved afståelse af unoterede aktier uanset ejertidens længde, ved afståelse af  

 børsnoterede aktier efter 3 års ejertid eller mere og ved afståelse af aktier  

 omfattet af §§ 2 a, 2 c og 2 d, foretages en opgørelse efter den såkaldte  

 gennemsnitsmetode, jf. § 6. (Om anvendelsen af gennemsnitsmetoden for  

 selskaber m.v., se afsnit 4, nedenfor).
 For personer, der afstår børsnoterede aktier , som er omfattet af §  

 4 (børsnoterede aktier, som ikke er omfattet af §§ 2-3), skal der ved  

 anvendelsen af gennemsnitsmetoden ikke tages hensyn til børsnoterede aktier,  

 som er erhvervet mindre end 3 år forud for afståelsen, og som ved en  

 afståelse ikke omfattes af §§ 2 a- 3.
 Som følge af lov nr. 1117 af 22. december 1993, skal der for unoterede  

 aktiers vedkommende ikke ved anvendelsen af gennemsnitsmetoden ses bort fra  

 unoterede aktier, der er erhvervet mindre end 3 år forud for afståelsen.  

 Denne regel har virkning for afståelser foretaget fra og med den 18. november  

 1993. Ved afståelser inden dette tidspunkt skal der ved salg af unoterede  

 aktier efter en ejertid på 3 år eller mere ved anvendelsen af  

 gennemsnitsmetoden ses bort fra aktier, der er ejet i mindre end 3 år.
 Anvendelsen af gennemsnitsmetoden får betydning, hvor en aktionær afstår  

 en del af aktierne i selskabet og beholder en anden del.
Gennemsnitsmetoden får endvidere betydning i visse tilfælde, uanset at den  

 skattepligtige afstår hele sin beholdning af aktier i det pågældende selskab.  

 Dette er for det første tilfældet, når der er tale om afståelse af unoterede  

 aktier, hvor den afståede beholdning består dels af aktier omfattet af § 2  

 (aktier ejet i mindre end 3 år) og dels af aktier omfattet af § 4 (aktier  

 ejet i 3 år eller mere). Gennemsnitsmetoden har i disse tilfælde betydning  

 ved fordelingen af den samlede fortjeneste eller det samlede tab, idet en del  

 af fortjeneste eller tab skal behandles efter reglerne i § 2, hvor  

 fortjenesten eller tabet får betydning for opgørelsen af kapitalindkomsten,  

 og en anden del af fortjenesten eller tabet behandles efter reglerne i § 4,  

 hvor fortjenesten eller tabet medregnes ved opgørelsen aktieindkomsten.  

 Gennemsnitsmetoden får for det andet betydning ved afståelse af alle den  

 skattepligtiges aktier i et selskab, når aktierne er omfattet af § 2 a, og de  

 er erhvervet med forskellige anskaffelsessummer og på forskellige  

 tidspunkter, idet den skattepligtige fortjeneste ved afståelse af aktier  

 forhøjes med 1 pct. for hvert års besiddelsestid, dog mindst med 10 pct., jf.  

 afsnit 7.4. nedenfor.
Gennemsnitsmetoden har for det tredje betydning ved  

 afståelse af alle aktier i et selskab, hvis der skal beregnes nedslag i  

 fortjenesten efter § 7 a, og aktierne er erhvervet på forskellige  

 tidspunkter, eller en del af aktierne er omfattet af § 7 a, mens andre aktier  

 ikke er omfattet af denne bestemmelse.
Ved en aktionærs afståelse af en del af aktieposten i selskabet opgøres  

 fortjeneste eller tab på grundlag af en anskaffelsessum, der beregnes som en  

 forholdsmæssig andel af den samlede anskaffelsessum for aktionærens hele  

 aktiebeholdning i selskabet lige før afståelsen, idet den samlede  

 anskaffelsessum fordeles på de afståede aktier og de aktier, som aktionæren  

 beholder.
Den del af den samlede anskaffelsessum, der ved denne fordeling  

 henføres til de afståede aktier, lægges til grund ved opgørelsen af  

 fortjeneste eller tab ved afståelsen.
Resten af den samlede anskaffelsessum  

 betragtes som anskaffelsessum for de i behold værende aktier og skal ved  

 senere afståelser fordeles efter foranstående regler.
Tilsvarende foretages en fordeling af den samlede anskaffelsessum på de  

 aktier i samme selskab ejet i mindre end 3 år henholdsvis 3 år eller mere,  

 idet afståelsen behandles efter forskellige skattemæssige regler afhængigt af  

 ejertiden.
Tilsvarende skal der foretages en fordeling af den samlede  

 anskaffelsessum i andre tilfælde, hvor forskellige dele af afståelsen  

 behandles efter forskellige skattemæssige regler.
Fordelingen af den samlede anskaffelsessum mellem afståede aktier og  

 beholdne aktier sker på grundlag af aktiernes pålydende.
I de tilfælde, hvor  

 aktierne er forbundet med forskellige rettigheder, tages der altså ikke  

 hensyn til aktiernes forskellige kursværdi ved fordelingen.
Aktier med  

 forskellige rettigheder holdes dermed ikke adskilt ved opgørelsen af den  

 samlede anskaffelsessum og ved fordelingen af denne.
 Omkostninger ved erhvervelsen medregnes ved opgørelsen af den samlede  

 anskaffelsessum.
 Ved opgørelsen af den samlede anskaffelsessum for aktionærens  

 aktiebeholdning medregnes tildelte fondsaktier med 0 kr., mens  

 anskaffelsessummen for aktier, der tegnes i henhold til en tildelt  

 tegningsret, er det beløb, som indbetales til selskabet ved tegningen.
Tegningsretter betragtes som aktier, der er erhvervet med  

 forpligtelse til at indbetale det beløb, der skal erlægges i forbindelse med  

 aktietegningen.
D.v.s., at anskaffelsessummen for tegningsretten udgøres af  

 et eventuelt vederlag, som er betalt for tegningsretten, (er der tale om en  

 tildelt tegningsret, udgør dette vederlag 0 kr.), tillagt det beløb, som skal  

 erlægges ved aktietegningen, og at der ved opgørelsen af afståelsessummen ved  

 afståelse af tegningsretten medregnes såvel det beløb, tegningsretten afstås  

 for, som det beløb, som skal indbetales i forbindelse med tegningen.
Det  

 samlede beløb, som udgør anskaffelsessummen for tegningsretterne, indgår ved  

 beregningen af den gennemsnitlige anskaffelsessum.
 Fortjeneste ved afståelse af unoterede aktier, som er omfattet af § 2,  

 medregnes i kapitalindkomsten, mens tab kan fratrækkes i fortjeneste på såvel  

 børsnoterede som unoterede aktier, der er omfattet af § 2, jf. afsnit 3.1.  

 ovenfor.
Fortjeneste ved afståelse af aktier efter en ejertid på 3 år eller derover  

 indgår i aktieindkomsten, og tab ved afståelse af unoterede aktier fradrages  

 i aktieindkomsten, mens tab ved afståelse af børsnoterede aktier kun kan  

 fradrages i gevinster på børsnoterede aktier.
Det er således alene ved  

 afståelse af unoterede aktier med tab til følge, at aktieindkomsten kan blive  

 negativ.
Der henvises i øvrigt til afsnit 3.2. ovenfor vedrørende  

 beskatningen af aktieindkomsten.
 3.3. Overgangsregler m.v.
 3.3.1. Nedslag i fortjeneste på hovedaktionæraktier.
§ 7  a indeholder en overgangsordning for de  

 aktionærer, der i egenskab af at være hovedaktionærer eller ophørende  

 hovedaktionærer den 18. maj 1993 (dagen før fremsættelsen af lov nr. 421 af  

 25. juni 1993) skulle opgøre fortjenester eller tab ved afståelse af aktier  

 efter gennemsnitsmetoden.
Reglen gælder, uanset om aktierne ved afståelsen er  

 ejet, eller den 19. maj 1993 var ejet, i mindre end 3 år, men reglen gælder  

 ikke for aktier omfattet af §§ 2 a, 2 c og 3. Er aktierne omfattet af § 2 d,  

 vil der være mulighed for nedslag efter § 7 a, såfremt bestemmelsens øvrige  

 betingelser er opfyldt.
 Bestemmelsen går ud på, at aktionærer, der er hovedaktionærer i et selskab  

 den 18. maj 1993, får et nedslag i den skattepligtige avance på 1 pct. pr.  

 afsluttet år, hovedaktionæraktierne har været ejet forud for udløbet af  

 indkomståret 1998. Der kan højst gives et nedslag på 25 pct. af avancen -  

 svarende til en ejerperiode på 25 år.
 Aktierne kan være erhvervet, før aktionæren blev omfattet af  

 hovedaktionærreglerne . I så fald gives nedslaget i forhold til den fulde  

 ejertid, d.v.s. også for perioden forud for det tidspunkt, hvor aktionæren  

 blev hovedaktionær.
Hvis aktierne udlægges eller overdrages med skattemæssig succession  

 efter reglerne i §§ 10, 11 eller kildeskattelovens § 33 (se afsnit 13-14  

 nedenfor), anvendes værdien ved udlægget eller overdragelsen i stedet for  

 afståelsessummen ved beregningen af nedslaget.
Dette gælder, selv om værdien  

 ved udlægget er højere end afståelsessummen.
Ved opgørelsen af  

 besiddelsestiden medregnes dog såvel overdragerens som erhververens  

 besiddelsestid.
Denne særlige opgørelsesmåde ved succession finder ikke  

 anvendelse, når en efterlevende ægtefælle hensidder i uskiftet bo, når boet  

 udlægges til ægtefællen uden skiftebehandling efter skiftelovens § 57, stk.  

 1, eller når ægtefællen får udsættelse med arveafgiftens indtræden efter  

 arveafgiftslovens § 14 A.
I disse tilfælde opgøres nedslaget på grundlag af  

 afståelsessummen og på grundlag af såvel afdødes som ægtefællens  

 besiddelsestid.
For aktier, der er erhvervet med succession i forbindelse med skattefri  

 ombytning m.v. af aktier efter § 13 eller fusionsskatteloven , medregnes  

 værdistigningen og ejertiden både før og efter ombytningen m.v. ved  

 opgørelsen af nedslaget efter § 7 a.
Ombytningen er ingen hindring for  

 anvendelsen af § 7 a, uanset om ombytningen sker før eller efter den 19. maj  

 1993.
Der gives ikke nedslag for aktier, som er erhvervet den 19. maj 1993 eller  

 senere.
Dog gives der nedslag for aktieretter, som tildeles den  

 skattepligtige, og som er knyttet til aktier, den skattepligtige har  

 erhvervet inden den 19. maj 1993, samt for fondsaktier erhvervet ved  

 udnyttelse af sådanne aktieretter.
Fondsaktier og aktieretter, der således  

 berettiger til nedslag, anses for erhvervet på samme tidspunkt som  

 moderaktien ved beregningen af ejertiden.
Der gives derimod ikke nedslag for  

 tegningsretter, der er tildelt den skattepligtige den 19. maj 1993 eller  

 herefter og aktier erhvervet ved udnyttelse af sådanne tegningsretter.
 Er aktierne ikke erhvervet samtidigt, fordeles den nedslagsberettigede  

 avance forholdsmæssigt efter aktiernes pålydende, idet de først erhvervede  

 aktier anses for først afstået.
 3.3.2. Indgangsværdier for hovedaktionærer.
§ 19,  stk. 5-6, i lov nr. 421 af 25. juni 1993  

 indeholder ligeledes overgangsregler for hovedaktionærer.
Reglerne  

 viderefører de tidligere gældende overgangsbestemmelser for  

 hovedaktionærbeskatningen.
Den første regel omhandler aktionærer, der inden den 1. juli 1981 havde  

 afstået aktier, og som var hovedaktionærer pr. 1. juli 1981, samt enten ved  

 den første aktieafståelse efter den 1. juli 1981, men inden den 19. maj 1993  

 var hovedaktionærer, eller ved en eventuel afståelse den 18. maj 1993 ville  

 have været hovedaktionærer.
For disse aktionærer opgøres anskaffelsessummen  

 for beholdningen pr. 1. juli 1981 som den restanskaffelsessum, som ved  

 afståelsen før den 1. juli 1981 blev opgjort for de i behold værende aktier  

 efter de dagældende regler i lov om særlig indkomstskat.
Havde aktionæren  

 ikke afstået aktier i det pågældende selskab inden den 1. juli 1981, skal den  

 faktiske anskaffelsessum anvendes.
 Den anden regel gælder for aktier, som er erhvervet inden den 1. januar  

 1962 , og som ville blive beskattet som hovedaktionæraktier ved afståelse  

 den 18. maj 1993. For disse aktier træder den formueskattepligtige værdi pr.  

 1. januar 1962 i stedet for den faktiske anskaffelsessum, medmindre den  

 faktiske anskaffelsessum er højere.
 Den tredje regel gælder for aktionærer, som efter den 1. juli 1981 er  

 blevet omfattet af hovedaktionærbeskatningen, men som ikke var omfattet heraf  

 den 1. juli 1981. Disse aktionærer kan vælge ved opgørelsen af den samlede  

 anskaffelsessum at anvende den gennemsnitlige anskaffelsessum for aktier, den  

 pågældende aktionær ejede den 1. juli 1981, i stedet for den faktiske  

 anskaffelsessum.
 3.3.3. Indgangsværdier for minoritetsaktionærer.
§ 19,  stk. 3, i lov nr. 421 af 25. juni 1993  

 indeholder en overgangsregel for minoritetsaktionærer.
Disse er i loven  

 defineret som skattepligtige, der ikke den 18. maj 1993 skulle opgøre deres  

 fortjenester og tab efter gennemsnitsmetoden, eller som alene skulle opgøre  

 fortjenesten efter gennemsnitsmetoden i medfør af den dagældende § 6, stk. 6,  

 (skattepligtige, der tidligere havde været omfattet af  

 hovedaktionærdefinitionen, og som derfor, selv om de siden var blevet  

 minoritetsaktionærer, stadig skulle opgøre fortjenester og tab efter  

 gennemsnitsmetoden). Bestemmelsen finder ikke anvendelse på aktier, der ved  

 en eventuel afståelse den 18. maj 1993 ville være omfattet af §§ 2 a-2 c  

 eller 3, eller på konvertible obligationer, der ved en afståelse den 18. maj  

 1993 skulle beskattes efter kursgevinstloven.
Reglen går ud på, at minoritetsaktionærer ved en afståelse den 19. maj  

 1993 eller senere kan anvende aktiernes handelsværdi den 19. maj 1993 i  

 stedet for den faktiske anskaffelsessum ved opgørelsen af fortjenester eller  

 tab.
Dette gælder, uanset om aktien den 19. maj 1993 har været ejet under  

 eller over 3 år.
Hvis aktien den 19. maj 1993 har været ejet i under 3 år,  

 gælder reglen dog kun, såfremt aktien afstås 3 år eller mere efter  

 erhvervelsen.
Anskaffelsesomkostningerne kan ikke tillægges kursværdien pr.  

 19. maj 1993.
 Som aktiernes handelsværdi kan for unoterede aktiers vedkommende  

 som udgangspunkt anvendes aktiernes formueskattepligtige værdi (skattekursen)  

 den 19. maj 1993. Denne kurs beregnes på grundlag af det seneste regnskab,  

 hvor regnskabsåret er sluttet før den 1. juni 1993. Beregningen foretages på  

 grundlag af kapitalisationsfaktorerne pr. 1. januar 1993.
Skattemyndighederne kan i visse tilfælde fravige skattekursen.
Denne  

 fravigelse kan finde sted, når skattekursen må betragtes som værende så høj,  

 at skattekursen ikke svarer til handelsværdien.
Skattekursen kan også fraviges på den skattepligtiges foranledning.
Hvis  

 den skattepligtige f.eks. ved en uvildig, sagkyndig vurdering godtgør, at  

 aktiernes handelsværdi er en anden, lægges denne til grund.
Muligheden for at  

 opnå en bindende forhåndsbesked fra Ligningsrådet efter lov om bindende  

 forhåndsbesked om skattespørgsmål m.v. står i denne forbindelse åben.
Indgangsværdierne skal vælges samlet for samtlige aktier i hvert enkelt  

 selskab, den pågældende aktionær ejer den 18. maj 1993 . Valget for  

 aktierne i et selskab er ikke bindende for valget af indgangsværdier i andre  

 selskaber.
Til gengæld skal valget for hvert enkelt selskab foretages samlet  

 for alle aktier, herunder fondsaktier, aktieretter og tegningsretter, aktier  

 erhvervet på grundlag af tegningsretter samt for aktier i forskellige  

 aktieklasser.
 Uanset om den skattepligtige vælger at anvende den faktiske  

 anskaffelsessum eller værdien den 19. maj 1993 for aktier i det pågældende  

 selskab, kan et fradragsberettiget eller modregningsberettiget tab dog ikke  

 overstige forskellen mellem afståelsessummen og værdien den 19. maj 1993.  

 Derimod kan et fradragsberettiget eller modregningsberettiget tab godt  

 overstige forskellen mellem den faktiske anskaffelsessum og afståelsessummen,  

 (hvis handelsværdien den 19. maj 1993 er højere end den faktiske  

 anskaffelsessum).
 For konvertible obligationers vedkommende kan der alene anvendes  

 indgangsværdier pr. 19. maj 1993, såfremt beskatningen efter en ejertid på 3  

 år eller mere ikke sker efter reglerne i kursgevinstloven.
 Adgangen til at anvende indgangsværdier efter § 19, stk. 3, i lov nr. 421  

 af 25. juni 1993 overføres til erhververen, hvis der den 19. maj 1993 eller  

 herefter sker overdragelse eller udlæg af aktierne med succession efter  

 reglerne i §§ 10, 11 eller kildeskattelovens § 33 , og adgangen til at  

 anvende indgangsværdier efter § 19, stk. 3, i lov nr. 421 af 25. juni 1993  

 bevares, uanset at der den 19. maj 1993 eller herefter sker ombytning m.v.  

 af aktierne med succession efter reglerne i § 13 eller fusionsskatteloven  

 .
 Adgangen til at anvende indgangsværdier efter § 19, stk. 3, i lov nr. 421  

 af 25. juni 1993, for så vidt angår tegningsretter og aktieretter , er  

 afhængig af, om tegningsretterne henholdsvis aktieretterne er i den  

 pågældende skattepligtiges besiddelse den 18. maj 1993. Der er ikke adgang  

 til at anvende handelsværdien pr. 19. maj 1993 for tegningsretter og  

 aktieretter, hvis tildelingen eller erhvervelsen af de pågældende retter sker  

 den 19. maj 1993 eller senere.
Tilsvarende regler gælder for aktier tegnet ved udnyttelse af  

 aktieretter eller tegningsretter . Det er her en betingelse for  

 anvendelse af indgangsværdier, at aktieretterne eller tegningsretterne er  

 udnyttet til erhvervelse af aktier senest den 18. maj 1993. Er  

 tegningsretterne eller aktieretterne imidlertid i den pågældendes besiddelse  

 den 18. maj 1993, og er der efter det foregående adgang til at anvende  

 indgangsværdier for disses vedkommende, kan aktieretternes eller  

 tegningsretternes indgangsværdier anvendes ved opgørelsen af  

 anskaffelsessummen for aktierne.
Dette skyldes, at det følger af de  

 almindelige regler for opgørelse af anskaffelsessummer, at aktier erhvervet  

 ved udnyttelse af aktieretter anses for anskaffet for det beløb, der er  

 erlagt ved anskaffelsen af aktieretterne, og at aktier erhvervet ved  

 udnyttelse af tegningsretter anses for anskaffet for det beløb, der er erlagt  

 ved anskaffelsen af tegningsretterne med tillæg af det beløb, der skal  

 indbetales ved tegningen af aktierne.
Såfremt de øvrige betingelser herfor er  

 opfyldt, kan værdien pr. 19. maj 1993 træde i stedet for det beløb, der er  

 erlagt ved anskaffelsen af henholdsvis aktieretterne og tegningsretterne ved  

 opgørelsen af aktiernes anskaffelsessum.
Dette gælder uanset at der er tale  

 om tildelte aktieretter eller tildelte tegningsretter, og det beløb, der er  

 erlagt ved erhvervelsen af aktieretterne eller tegningsretterne dermed er 0  

 kr.
 3.4. Eksempler.
 I det følgende anføres en række eksempler på opgørelsen af aktieindkomsten  

 henholdsvis kapitalindkomsten efter §§ 2, 4, 5 og 6.
 Eksempel 1.
En aktionær erhverver i efteråret 1993 en aktiebeholdning på nominelt  

 200.000 kr. i et børsnoteret selskab til kurs 200. I 1995 suppleres  

 beholdningen med aktier, hvis nominelle værdi udgør 100.000 kr.
Disse aktier  

 erhverves til kurs 300. Den samlede beholdning udgøres dermed af aktier med  

 en nominel værdi på 300.000 kr.
I 1997 sælges aktier for nominelt 250.000 kr.  

 Salget sker til kurs 400.
 Grundet first in - first out reglen, anses de afståede aktier for at  

 udgøre alle aktierne erhvervet i efteråret 1993, samt aktier for nom. 50.000  

 kr. af aktierne erhvervet i 1995.
Aktierne erhvervet i 1993 har på salgstidspunktet været ejet i mere end 3  

 år, og kursværdien af den samlede beholdning har ligget over 83.300 kr.  

 (reguleret efter personskattelovens § 20) indenfor de sidste 3 år før  

 afståelsen. (Der ses her bort fra reguleringen af beløbsgrænsen). Der er  

 dermed tale om en skattepligtig afståelse.
Fortjenesten opgøres efter § 6,  

 men ved anvendelsen af gennemsnitsmetoden ses der bort fra aktier, som på  

 afståelsestidspunktet ikke har været ejet i 3 år.
Anskaffelsessummen kan  

 derfor opgøres til anskaffelsessummen for aktierne erhvervet i 1993.  

 Fortjenesten kan dermed opgøres således:
Aktierne erhvervet i 1995 beskattes efter § 2, da de ikke har været ejet i  

 3 år på afståelsestidspunktet.
Fortjenesten beregnes som forskellen mellem  

 afståelsessummen og anskaffelsessummen for de pågældende aktier (d.v.s. efter  

 aktie-for-aktie-metoden):
 Eksempel 2.
Eksemplet er som eksempel 1. Blot er der her tale om unoterede  

 aktier . First in - first out reglen finder også anvendelse i denne  

 situation, men ved opgørelsen af fortjenesten skal der både for de aktier,  

 der er afstået før og efter 3 års ejertid anvendes gennemsnitsmetoden, og  

 denne metode anvendes tillige ved opgørelsen af anskaffelsessummen for de  

 beholdne aktier.
Efter gennemsnitsmetoden fordeles den samlede  

 anskaffelsessum efter forholdet mellem den nominelle værdi af den enkelte  

 afståelse og den nominelle værdi af den samlede beholdning af aktier.
 Den nominelle værdi af den samlede beholdning udgør 300.000 kr. (200.000  

 kr. + 100.000 kr.), og den samlede anskaffelsessum udgør 700.000 kr. (400.000  

 kr. for aktierne erhvervet i 1993 og 300.000 kr. for aktierne erhvervet i  

 1995).
 Anskaffelsessummen for aktierne anskaffet i 1993 kan således opgøres til:
 (Opgørelserne for de afståede henholdsvis de beholdne aktier er ens, idet  

 de nominelle beløb for de afståede aktier og de beholdne aktier er lige  

 store).
 Fortjenesten på aktierne erhvervet i 1993 kan opgøres som følger:
 Eksempel 3.
 Eksemplet svarer til eksempel 2. Blot er der i 1996 tildelt aktionæren  

tegningsretter til tegning af nom. 100.000 kr. aktier til kurs 105.  

 Disse tegningsretter udnytter aktionæren ikke, men de afstås for 200.000 kr.  

 samtidig med salget af aktierne på nom. 250.000 kr.
 Tegningsretterne anses for anskaffet på samme tidspunkt som moderaktierne.  

 Da 2/3 af moderaktierne er erhvervet i 1993 og 1/3 i 1995, anses 2/3 af  

 tegningsretterne dermed for erhvervet i 1993 og 1/3 i 1995.
Uanset om tegningsretterne anses for anskaffet i 1993 eller i 1995, anses  

 tegningsretterne for anskaffet for det beløb, der skal erlægges ved tegningen  

 af aktier, og dette beløb tillægges ligeledes afståelsessummen.
Ved  

 opgørelsen af den samlede anskaffelsessum, indgår tegningsretterne derfor med  

 et beløb på 105.000 kr., og afståelsessummen for tegningsretterne kan opgøres  

 til 305.000 kr.
Den samlede anskaffelsessum udgør således 805.000 kr.  

 (Aktierne er som i eksempel 2 anskaffet for 700.000 kr., og hertil lægges de  

 105.000 kr., som udgør tegningsretternes anskaffelsessum).
Den nominelle værdi af tegningsretterne opgøres til den nominelle værdi af  

 den kapital, retterne giver adgang til tegning af.
Da tegningsretterne giver  

 ret til tegning af nom. 100.000 kr. aktier, udgør den nominelle værdi af de  

 tegningsretter, der anses for anskaffet i 1993 2/3 af 100.000 kr. = 66.667  

 kr., og den nominelle værdi af de tegningsretter, der anses for anskaffet i  

 1995, udgør 1/3 af 100.000 kr. = 33.333 kr.
Den nominelle værdi af den  

 samlede beholdning udgør 400.000 kr. (Aktierne er som i eksempel 2 anskaffet  

 for 300.000 kr., og hertil lægges den nominelle værdi af tegningsretterne).
 Afståelsessummerne fordeles ikke mellem aktierne og tegningsretterne, men  

 der sker fordeling af afståelsessummen på de tegningsretter, der anses for  

 anskaffet henholdsvis i 1993 og i 1995.
 De tegningsretter, der anses for anskaffet i 1993, anses for anskaffet  

 for:
 (Der foretages herved en fordeling af den samlede anskaffelsessum for  

 såvel aktierne som tegningsretterne efter forholdet mellem den nominelle  

 værdi af de tegningsretter, der anses for anskaffet i 1993, og den samlede  

 nominelle værdi af aktierne og tegningsretterne).
 Tegningsretterne anskaffet i 1993 anses for afstået til 2/3 af 305.000 kr.  

 eller 203.333 kr.
 De tegningsretter, der anses for anskaffet i 1995, anses for anskaffet  

 for:
 (Denne beregning svarer metodisk til den beregning, der er foretaget  

 ovenfor for de tegningsretter, der anses for anskaffet i 1993).
 Tegningsretterne anskaffet i 1995 anses for afstået til 1/3 af 305.000 kr.  

 eller 101.667 kr.
 Ved opgørelsen af anskaffelsessummerne for aktierne anvendes samme metode,  

 som er anvendt ovenfor ved beregningen af anskaffelsessummerne for  

 tegningsretterne.
 Anskaffelsessummen for de aktier, der er erhvervet i 1993 kan dermed  

 opgøres således:
 Anskaffelsessummen såvel for de af de afståede aktier, der anses for  

 anskaffet i 1995, som for de beholdne aktier kan opgøres således:
 Afståelsessummerne for aktierne svarer til afståelsessummerne i eksempel  

 2.
 Fortjenesten på tegningsretterne, som anses for erhvervet i 1993, opgøres  

 således:
 Eksempel 4.
 Eksemplet svarer til eksempel 1 (børsnoterede aktier). Blot er der (i  

 lighed med eksempel 3) i 1996 tildelt aktionæren tegningsretter til  

 tegning af nominelt 100.000 kr. aktier til kurs 105. Disse tegningsretter  

 udnytter aktionæren ikke, men de afstås for 200.000 kr. samtidig med salget i  

 1997 af aktierne på nom. 250.000 kr.
 Tegningsretterne anses for anskaffet på samme tidspunkt som moderaktierne.  

 Da 2/3 af moderaktierne er erhvervet i 1993 og 1/3 i 1995, anses 2/3 af  

 tegningsretterne dermed for erhvervet i 1993 og 1/3 i 1995.
 Som i eksempel 3 udgør den nominelle værdi af de tegningsretter, der anses  

 for anskaffet i 1993, 66.667 kr., og den nominelle værdi af de  

 tegningsretter, der anses for anskaffet i 1995, udgør den nominelle værdi  

 33.333 kr.
Fortjenesten ved afståelse af de tegningsretter, der anses for anskaffet i  

 1993, skal opgøres efter gennemsnitsmetoden.
Disse tegningsretter anses  

 derfor for anskaffet for det beløb, der skal erlægges ved tegningen af  

 aktierne, og dette beløb tillægges ligeledes afståelsessummen.
Ved opgørelsen af den samlede anskaffelsessum for aktier og  

 tegningsretter, der anses for at have været ejet i 3 år eller mere, indgår  

 tegningsretterne, der anses for erhvervet i 1993, derfor med et beløb, der  

 svarer til den nominelle værdi af disse tegningsretter ganget med  

 tegningskursen.
Dette beløb udgør 66.667 kr. x 1,05 = 70.000 kr.
Afståelsessummen for de tegningsretter, der anses for anskaffet i 1993  

 udgøres af disse tegningsretters andel af det beløb, der modtages ved salget  

 af samtlige tegningsretter tillagt det beløb, som skal erlægges ved tegning  

 på grundlag af retterne, (og som ovenfor er opgjort til 70.000 kr.). Den  

 andel af det samlede vederlag for tegningsretterne, der udgøres af vederlaget  

 for de tegningsretter, der anses for anskaffet i 1993, opgøres ved at  

 foretage en forholdsmæssig fordeling af det samlede vederlag efter forholdet  

 mellem den nominelle værdi af de tegningsretter, der anses for anskaffet i  

 1993, og den nominelle værdi af samtlige de afståede tegningsretter.
Andelen  

 af det samlede vederlag, der udgøres af vederlag for tegningsretter anskaffet  

 i 1993, udgør således:
 Afståelsessummen for de tegningsretter, der anses for anskaffet i 1993,  

 udgør således 133.334 kr. + 70.000 kr. = 203.334 kr.
Fortjenesten på de tegningsretter, der anses for erhvervet i 1995 opgøres  

 efter aktie-for-aktie-metoden.
Disse tegningsretter anses dermed for  

 erhvervet for 0 kr.
Afståelsessummen udgøres af den del af det samlede  

 vederlag for tegningsretterne, der forholdsmæssigt kan henføres til de  

 tegningsretter, der anses for anskaffet i 1995. Opgørelsen heraf foretages  

 efter samme metode som ovenfor ved beregningen af den del af vederlaget, der  

 kan henføres til de tegningsretter, der anses for erhvervet i 1993.  

 Afståelsessummen er således:
 Den samlede gevinst på de aktier og tegningsretter, der anses for  

 anskaffet i 1993, kan opgøres på følgende måde, idet der er tale om en  

 afståelse af samtlige aktier m.v. i det pågældende selskab, som er ejet i 3  

 år eller mere:
Nom. 200.000 kr. aktier solgt i 1997 Fortjenesten på aktierne, der er anskaffet i 1995 beregnes som i eksempel  

 1. Fortjenesten, som beskattes som kapitalindkomst, udgør herefter 50.000 kr.
 Fortjenesten på de tegningsretter, som anses for anskaffet i 1995, opgøres  

 således:
 4. Selskaber.
 4.1. Afståelse efter en ejertid på mindre end 3 år.
 De juridiske personer, der er omfattet af beskatningen efter  

 aktieavancebeskatningsloven (se herom i afsnit 2.2. ovenfor), er omfattet af  

 § 2. Fortjenester og tab ved afståelse af aktier inden 3 års ejertid skal  

 derfor medregnes ved opgørelsen af den skattepligtige indkomst hos selskabet  

 m.v.
Ved opgørelsen af fortjeneste og tab anvendes gennemsnitsmetoden  

 for selskaber, der er skattepligtige efter selskabsskattelovens § 1, stk. 1,  

 nr. 1-2a, og 3a-5b, samt efter fondsbeskatningsloven.
Selskaber m.v., der  

 ikke er omfattet af disse bestemmelser, skal opgøre fortjeneste eller tab  

 efter aktie-for-aktie-metoden for børsnoterede aktier og  

 gennemsnitsmetoden for unoterede aktier.
Disse selskaber m.v. er f.eks.  

 foreninger m.v., der er omfattet af selskabsskattelovens § 1, stk. 1, nr. 6,  

 hvor skattepligten forudsætter, at aktierne har tilknytning til en  

 erhvervsmæssig virksomhed, begrænset skattepligtige selskaber m.v. efter  

 selskabsskattelovens § 2, stk. 1, litra a, hvor skattepligten forudsætter, at  

 aktierne er knyttet til en erhvervsmæssig virksomhed med fast driftssted her  

 i landet, og andelsforeninger omfattet af selskabsskattelovens § 1, stk. 1,  

 nr. 3, hvor en særskilt opgørelse af aktieavancer og -tab ikke er aktuel.
De nugældende regler om opgørelse af fortjenester og tab ved selskabers  

 afståelse af aktier er indført ved lov nr. 1117 af 22. december 1993.  

 Reglerne har virkning for afståelser den 18. november 1993 eller senere.
Ved  

 afståelser inden da skal aktie-for-aktie-metoden anvendes generelt for  

 selskaber.
Udloddende investeringsforeninger skal efter § 2, stk. 3, anvende  

 gennemsnitsmetoden generelt ved opgørelsen af, hvad foreningen skal udlodde  

 til medlemmerne.
Denne regel har virkning for afståelser den 23. marts 1994  

 eller senere.
Ved afståelser i perioden fra og med den 19. maj 1993 og inden  

 den 23. marts 1994 skal udloddende investeringsforeninger opgøre fortjenester  

 og tab efter samme regler, som gælder for personer.
Der henvises i denne  

 forbindelse til afsnit 3 ovenfor.
Efter § 13 e sker der ikke beskatning efter § 2 af aktier ejet af  

 selskaber og foreninger omfattet af selskabsskattelovens § 1, stk. 1, nr. 1-2  

 og 4, når aktierne overdrages til en andelsforening omfattet af  

 selskabsskattelovens § 1, stk. 1, nr. 3, i forbindelse med en fusion  

 mellem den pågældende andelsforening og det pågældende selskab m.v.
Det er  

 dog en forudsætning herfor, at andelsforeningen ejer samtlige aktier m.v. i  

 det indskydende selskab m.v.
Andelsforeningens fortjeneste ved salg af aktier, som er modtaget, uden at  

 der er sket beskatning hos det indskydende selskab efter § 13 e, er  

 skattepligtig for andelsforeningen, hvis aktierne afstås på et tidspunkt, der  

 ligger mindre end 3 år efter det indskydende selskabs erhvervelse af  

 aktierne.
Tab kan under samme omstændigheder fradrages i samme eller  

 efterfølgende indkomstårs fortjenester på andre aktier, som er modtaget, uden  

 at der er sket beskatning hos det indskydende selskab efter § 13 e.
Tab kan  

 ikke fradrages herudover (§ 13 e, stk. 2).
 Ved opgørelsen af fortjeneste og tab på aktier, som omfattes af § 13 e,  

 anvendes aktiernes værdi på fusionstidspunktet i stedet for afståelsessummen,  

 og de opgjorte fortjenester og tab ganges med 2,3. Fortjenester og tab skal  

 dog alene ganges med 2,3, hvis andelsforeningen på afståelsestidspunktet  

 beskattes i henhold til selskabsskattelovens § 1, stk. 1, nr. 3.
 § 13  e har virkning fra og med indkomståret 1994. For  

 andelsforeninger, hvis indkomstår 1994 påbegyndes før den 27. oktober 1993,  

 har § 13 e virkning fra og med indkomståret 1995. I perioden mellem den 27.  

 oktober 1993 og udløbet af indkomståret 1993 eller 1994, hvor § 13 e i sig  

 selv får virkning, følger tilsvarende regler af § 25 i lov nr. 374 af 18. maj  

 1994. Denne midlertidige bestemmelse finder anvendelse ved fusion mellem  

 indkøbsforeninger, produktions- og salgsforeninger og hovedforeninger  

 omfattet af selskabsskattelovens § 1, stk. 1, nr. 3a og 4, og stk. 2, 2.  

 pkt., og et selskab m.v. omfattet af § 1, stk. 1, nr. 1 og 2, som disse  

 bestemmelser i selskabsskatteloven er affattet inden virkningstidspunktet for  

 ændringerne gennemført ved lov nr. 374 af 18. maj 1994.
 4.2. Afståelse efter en ejertid på 3 år eller mere.
Ved afståelse efter en ejertid på 3 år eller mere er fortjenester  

 skattefrie for selskaber m.v., der er omfattet af selskabsskattelovens §  

 1, stk. 1, nr. 1-2a og 3a-5b, samt efter fondsbeskatningsloven . Tab er  

 til gengæld ikke fradragsberettiget.
Dette følger af  

 aktieavancebeskatningslovens § 4, stk. 6. Undtaget fra denne regel er aktier,  

 selskabet m.v. har modtaget som arveudlæg den 18. november 1993 eller  

 senere, og hvor selskabet m.v. er indtrådt i afdødes skattemæssige stilling.  

 For sådanne aktier gælder reglerne i § 4, dog således at aktier fra mindre  

 beholdninger af børsnoterede aktier ikke er fritaget for beskatning (§ 4,  

 stk. 6, 2. pkt). Er arveudlægget sket inden den 18. november 1993, beskattes  

 aktierne alene ved afståelse indenfor de første 5 år efter udlægget, og kun i  

 det omfang den afdøde ville blive beskattet ved afståelse på tidspunktet for  

 afståelsen, jf. de tidligere regler i § 10.
§ 4,  stk. 6, 2. pkt., er indført ved lov nr. 1117 af  

 22. december 1993, og bestemmelsen har virkning for afståelser foretaget den  

 18. november 1993 eller senere.
Ved afståelse inden da gælder der regler  

 svarende til de regler, der gælder, hvis der sker afståelse af aktier den 18.  

 november eller senere af aktier, der er udlagt inden den 18. november 1993  

 (se ovenfor).
For juridiske personer, der er skattepligtige af aktieavancer, men som  

ikke er omfattet af selskabsskattelovens § 1, stk. 1, nr. 1-2a og 3a-5b,  

 eller fondsbeskatningsloven (se afsnit 4.1. ovenfor), gælder samme  

 regler, som gælder for personer.
Dog er disse juridiske personer ikke  

 omfattet af reglen om, at børsnoterede aktier, der sælges fra mindre  

 beholdninger, kan sælges skattefrit efter en ejertid på 3 år eller mere.
Fortjeneste og tab ved afståelse efter en ejertid på 3 år eller mere  

 opgøres efter gennemsnitsmetoden.
Uanset at fortjenesten eller tabet ved salg  

 af aktier med en ejertid på mindre end 3 år for juridiske personer, der ikke  

 er omfattet af selskabsskattelovens § 1, stk. 1, nr. 1-2a og 3a-5b eller  

 fondsbeskatningsloven, skal opgøres efter aktie-for-aktie-metoden, indgår  

 aktier, der er ejet i mindre end 3 år ved opgørelsen af fortjenester eller  

 tab for aktier, der er ejet i 3 år eller mere.
 4.3. Nærmere om opgørelsen af fortjeneste og tab.
Ved opgørelsen af den gennemsnitlige anskaffelsessum for aktier ejet af  

 selskaber m.v., der er omfattet af selskabsskattelovens § 1, stk. 1, nr. 1-2a  

 og 3a-5b, samt fondsbeskatningsloven , ses der som hovedregel bort fra  

 aktier, som er anskaffet den 18. november 1990 eller tidligere.
Adgang til at  

 se bort fra disse aktier bortfalder dog, hvis selskabet den 18. november 1993  

 eller senere tegner nye aktier til overkurs i forhold til aktiernes  

 handelsværdi.
Har selskabet tegnet nye aktier til overkurs, kan aktier  

 erhvervet den 18. november 1993 eller tidligere ved opgørelsen af den  

 gennemsnitlige anskaffelsessum dog medregnes med handelsværdien den 18.  

 november 1993 eller den 19. maj 1993 i stedet for anskaffelsessummen.  

 Endvidere gælder adgangen til at se bort fra anskaffelsessummen for aktier,  

 der er erhvervet den 18. november 1990 eller tidligere, ikke, hvis der er  

 tale om aktier, som efter § 4, stk. 6, 2. pkt., ikke kan afstås skattefrit  

 efter 3 års ejertid, idet de er modtaget som udlæg fra et dødsbo, og  

 selskabet er succederet i den afdødes skattemæssige stilling (jf. ovenfor).  

 Det bemærkes, at disse aktier på grund af successionen i boets  

 anskaffelsestidspunkter, kan anses for anskaffet den 18. november 1990 eller  

 tidligere på trods af, at reglen i § 4, stk. 6, 2. pkt., alene gælder for  

 aktier, der er udlagt den 18. november 1993 eller senere.
Når fortjeneste eller tab skal opgøres efter gennemsnitsmetoden ,  

 kan et selskabs tab ved afståelse af almindelige aktier og  

næringsaktier kun fradrages i det omfang, tabet overstiger udbytter af  

 de pågældende aktier, som selskabet har været fritaget for at medregne ved  

 indkomstopgørelsen efter selskabsskattelovens § 13, stk. 1, nr. 2 og 3, og §  

 13, stk. 3, samt fondsbeskatningslovens § 10. De pågældende regler i  

 selskabsskatteloven og i fondsbeskatningsloven omhandler skattefrihed for  

 visse udbytter.
Selskabsskattelovens § 13, stk. 1, nr. 2, samt  

 fondsbeskatningslovens § 10 vedrører udbytter fra danske datterselskaber,  

 mens selskabsskattelovens § 13, stk. 3, vedrører udbytter fra udenlandske  

 datterselskaber, og selskabsskattelovens § 13, stk. 1, nr. 3, vedrører  

 udbytter, som modtages af investeringsaktieselskaber.
Endvidere kan tab på  

almindelige aktier kun fradrages i det omfang, tabet overstiger den  

 del af udbytterne, der ikke har været medregnet ved indkomstopgørelsen efter  

 selskabsskattelovens § 13, stk. 4, eller fondsbeskatningslovens § 10, stk. 3.  

 Efter Selskabsskattelovens § 13, stk. 4, og fondsbeskatningslovens § 10, stk.  

 3, medregnes alene 66 pct. af visse skattepligtige udbyttebeløb ved  

 opgørelsen af den skattepligtige indkomst.
Bestemmelserne i  

 selskabsskattelovens § 13, stk. 4, og fondsbeskatningslovens § 10, stk. 3,  

 giver ikke adgang til reduktion af udbyttebeløbene, når der er tale om  

 udbytte af næringsaktier.
Disse regler følger af § 6, stk. 6.
 Fradragsbegrænsningsreglerne i § 6, stk. 6, gælder for alle selskaber m.v.  

 omfattet af selskabsskatteloven eller fondsbeskatningsloven.
 Med virkning fra og med den 18. november 1993 er  

 fradragsbegrænsningensreglen overflyttet fra § 5, stk. 5, til § 6, stk. 7 (nu  

 stk. 6). Ved et salg inden dette tidspunkt, finder  

 fradragsbegrænsningsreglerne også anvendelse, når tabet opgøres efter  

 aktie-for-aktie-metoden.
 4.4. Aktier omfattet af §§ 2a-3.
Reglerne i §§ 2 a-3 gælder både for personer og selskaber.
Opmærksomheden  

 henledes dog på den i afsnit 4.3. ovenfor beskrevne tabsbegrænsningsregel,  

 som også finder anvendelse på aktier omfattet af § 3, og på de særlige regler  

 for tabsfradrag for selskaber i § 2 d, stk. 2, om investeringsbeviser i  

 udloddende investeringsforeninger (se herom i afsnit 10 nedenfor).
 5. Medarbejderaktier.
 5.1. Beskatning af medarbejderen.
Efter ligningslovens § 7 A, stk. 1, jf. stk. 5, kan skatteministeren  

 godkende en medarbejderaktieordning, hvorefter et selskab giver de ansatte  

 ret til at erhverve aktier m.v. i selskabet.
Værdien af denne ret medregnes  

 ikke ved opgørelsen af den ansattes skattepligtige indkomst.
Der kan i denne  

 forbindelse være tale om både nyudstedte aktier og om salg af selskabets  

 beholdning af egne aktier.
Efter ligningslovens § 7 A, stk. 2, jf. stk. 5,  

 kan skatteministeren endvidere godkende en medarbejderaktieordning, hvorefter  

 et selskab m.v. kan udlodde udbytteandele el.lign. skattefrit til de ansatte  

 i form af aktier.
Værdien af udlodningen medregnes ikke ved opgørelsen af den  

 skattepligtige indkomst, i det omfang udlodningen ikke overstiger en værdi på  

 6.000 kr.
Kompetencen til at meddele godkendelse er i medfør af  

 bekendtgørelse nr. 514 af 16. juni 1994 givet til told- og skatteregionerne,  

 for Københavns og Frederiksberg kommuners vedkommende dog  

 skattedirektoraterne.
De aktier, den ansatte modtager, båndlægges efter ligningslovens § 7 A i  

 en vis periode.
Hvis aktierne i denne periode eller efter udløbet af denne  

 periode afstås af den ansatte, beskattes fortjenesten eller tabet efter  

 reglerne i aktieavancebeskatningsloven.
Det beløb, den ansatte har betalt for  

 aktierne, udgør aktiernes anskaffelsessum.
I det omfang den ansatte er blevet  

 beskattet af værdien af udlodningen af aktierne, anses den værdi af aktierne,  

 der er lagt til grund for beskatningen på udlodningstidspunktet, for  

 anskaffelsessum for disse.
 5.2. Beskatning af selskabet.
 Ved et selskabs salg af egne aktier som led i en medarbejderaktieordning,  

 skal selskabet opgøre avance eller tab, idet afståelsessummen opgøres som  

 aktiernes kursværdi på overdragelsestidspunktet, og anskaffelsessummen  

 opgøres som den kursværdi, hvortil aktierne er erhvervet, mens forskellen  

 mellem kursværdien på overdragelsestidspunktet og medarbejderens betaling til  

 selskabet kan fratrækkes som driftsudgift, jf. ligningslovens § 7 A, stk.  

 3-4.
 5.3. Overgangsregler.
Hvis den ansatte er minoritetsaktionær den 18. maj 1993, og hvis  

 aktierne ikke er omfattet af beskatningen i §§ 2 a-2 c, § 3 eller  

 kursgevinstloven, kan overgangsreglen i § 19, stk. 4, i lov nr. 421 af 25.  

 juni 1993 anvendes.
Det er dog en forudsætning herfor, at aktierne er  

 båndlagt den 19. maj 1993 i henhold til den pågældende  

 medarbejderaktieordning.
Efter denne regel kan man for medarbejderaktier, som er erhvervet som led  

 i en ordning, godkendt i henhold til ligningslovens § 7 A, og som er båndlagt  

 den 19. maj 1993, vælge at anvende aktiernes handelsværdi ved båndlæggelsens  

 ophør i stedet for anskaffelsessummen.
Reglen gælder både for aktier, der er  

 godkendt i henhold til ligningslovens § 7 A, stk. 1 og stk. 2, jf. stk. 5,  

 (se afsnit 5.1. ovenfor). Et fradragsberettiget eller modregningsberettiget  

 tab kan dog ikke overstige forskellen mellem afståelsessummen og aktiernes  

 handelsværdi ved båndlæggelsens ophør, men tabet kan derimod godt overstige  

 forskellen mellem afståelsessummen og den faktiske anskaffelsessum.
Reglen i § 19, stk. 4, i lov nr. 421 af 25. juni 1993 finder anvendelse på  

 alle aktier, der den 19. maj 1993 er båndlagt i medfør af den pågældende  

 ordning.
D.v.s. reglen omfatter såvel de oprindeligt tildelte eller udloddede  

 aktier som fondsaktier, der er tildelt på grundlag af de oprindelige aktier,  

 og aktier erhvervet ved udnyttelse af tildelte tegningsretter, som er knyttet  

 til de oprindelige aktier.
Det er en forudsætning for anvendelse af aktiernes  

 kursværdi på tidspunktet for ophævelsen af båndlæggelsen, at aktierne ejes af  

 den pågældende aktionær den 19. maj 1993.
I relation til § 19, stk. 4, i lov nr. 421 af 25. juni 1993 anses  

 fondsaktier og aktier erhvervet på grundlag af tildelte tegningsretter for  

 anskaffet ved erhvervelsen af de pågældende fondsaktier henholdsvis aktier  

 erhvervet ved udnyttelse af tildelte tegningsretter.
Har medarbejderen den  

 19. maj 1993 eller herefter erhvervet fondsaktier eller aktier erhvervet på  

 grundlag af tildelte tegningsretter, skal den faktiske anskaffelsessum  

 anvendes ved avanceopgørelsen, uanset at de pågældende fondsaktier eller  

 aktier erhvervet ved udnyttelse af tildelte tegningsretter knytter sig til  

 moderaktier, der er erhvervet inden den 19. maj 1993.
Vælger aktionæren at anvende aktiernes handelsværdi ved båndlæggelsens  

 ophør som anskaffelsessum, skal de båndlagte aktier indtil båndlæggelsens  

 ophør holdes adskilt fra eventuelle frie aktier ved anvendelsen af  

 gennemsnitsmetoden og first in - first out reglen i § 6. Dette betyder, at  

 fortjenesten eller tabet ved salg af de frie aktier kan opgøres uden  

 hensyntagen til de båndlagte aktier.
Aktionæren kan dog vælge at medregne  

 anskaffelsessummen for de båndlagte aktier ved opgørelsen af fortjeneste  

 eller tab på de frie aktier.
Vedkommende vil dog herved have afskåret sig fra  

 senere at anvende værdien ved båndlæggelsens ophør som indgangsværdi for de  

 båndlagte aktier.
Vælger aktionæren derimod at undlade at medregne de  

 båndlagte aktier ved opgørelsen af fortjeneste eller tab ved salg af frie  

 aktier, vil vedkommende ikke herved have afskåret sig fra at anvende den  

 faktiske anskaffelsessum for de båndlagte aktier efter båndlæggelsens ophør.
 Reglen om anvendelse af værdien ved båndlæggelsens ophør som indgangsværdi  

 gælder både ved ophævelse af båndlæggelsen som følge af, at den periode,  

 aktierne skal båndlægges, udløber, og ved ophævelse af båndlæggelse før tiden  

 (f.eks. ved dødsfald). Såfremt båndlæggelsen ophører, inden aktierne har  

 været ejet i 3 år, kan aktiernes værdi ved båndlæggelsens ophør kun anvendes  

 som indgangsværdi, såfremt aktierne afstås efter en ejertid på 3 år eller  

 mere.
Afstås aktier, som er omfattet af overgangsreglerne, under  

 båndlæggelsen (f.eks. ved tvangsindløsning efter de selskabsretlige  

 regler), sker dette uden skattemæssige konsekvenser, hvis salget sker efter  

 en ejertid på 3 år eller mere.
Sker afståelsen inden 3 års ejertid, behandles  

 gevinster og tab skattemæssigt efter de normale regler i  

 aktieavancebeskatningsloven, d.v.s. § 2. Dette følger af § 19, stk. 4 i lov  

 nr. 421 af 25. juni 1993.
For medarbejderaktier, der afstås den 18. november 1993 eller senere,  

 gælder der endvidere i medfør af lov nr. 421 af 25. juni 1993, § 19, stk. 4,  

 som ændret ved lov nr. 1117 af 22. december 1993, § 12, nr. 1, den regel, at  

 hvis den skattepligtige i båndlæggelsesperioden tegner nye aktier til  

 overkurs i forhold til aktiernes handelsværdi, bortfalder retten til at  

 anvende aktiernes handelsværdi ved båndlæggelsens ophør som indgangsværdi.
I  

 stedet kan den skattepligtige anvende handelsværdien umiddelbart før  

 tegningen til overkurs.
Tegnes der aktier til overkurs kan de båndlagte  

 aktier ikke længere afstås uden skattemæssige konsekvenser efter 3 års  

 ejertid, jf. ovenfor.
 6. Næringsaktier.
Reglerne om beskatning af næringsaktier findes i § 3. Denne bestemmelse  

 går forud for bestemmelserne i §§ 2, 2 a, 2 c, 2 d og 4. Er der tale om  

 næringsaktier, finder disse bestemmelser derfor ikke anvendelse.
Derimod kan  

 § 3 ikke finde anvendelse på aktier, som er omfattet af § 2 b.
 6.1. Næringsbegrebet.
 For næringsaktier skal fortjeneste eller tab medregnes ved opgørelsen af  

 den skattepligtige almindelige indkomst uden hensyn til ejertidens længde.  

 Fortjenester og tab medregnes ved opgørelsen af den personlige indkomst, jf.  

 personskattelovens § 3.
Næringsaktier er defineret som aktier erhvervet som led i den  

 skattepligtiges næringsvej (§ 3). Bestemmelsen må fortolkes i  

 overensstemmelse med det almindelige skatteretlige næringsbegreb.
Der kan  

 således være tale om næringsaktier, både når der er tale om aktier erhvervet  

 som led i handelsnæring, og når der er tale om aktier erhvervet som  

 vederlagsnæring.
 6.1.1. Handelsnæring.
Handelsnæring foreligger, når den pågældende skattepligtige har som  

 erhverv at drive handel med aktier og lignende værdipapirer.
Dette gælder,  

 både når der er tale om et hovederhverv, og når der er tale om bierhverv.
 Handelsnæringsbegrebet omfatter dermed i første række personer eller  

 selskaber, der driver bank- eller vekselerer-virksomhed .
Der kan imidlertid også foreligge handelsnæring, uagtet at den  

 pågældende skattepligtige ikke har som sin erklærede næringsvej at handle med  

 aktier m.v.
Det er selve aktiviteten, der er afgørende.
Der lægges i  

 denne forbindelse vægt på omfanget af aktiviteten med handel med aktier m.v.  

 og på, om aktiviteten har systematisk karakter.
Blandt de momenter, der får  

 betydning, kan nævnes størrelsen af beholdningen af værdipapirer, herunder om  

 den skattepligtige har økonomiske muligheder for at beholde aktierne som  

 anlægsaktiver, den hastighed, hvormed papirerne omsættes, omsætningens  

 størrelse, herunder salgsavancernes eller dispositionernes vægt i den  

 skattepligtiges økonomi, samt den regelmæssighed, købene og salgene har.
Ved afgørelsen af, om en person eller et selskab kan siges at drive næring  

 med handel med aktier m.v., kan der lægges vægt på sammenhængen mellem denne  

 handel og personens eller selskabets øvrige aktiviteter.
F.eks. vil en  

 person, der som led i et ansættelsesforhold driver handel med aktier m.v. for  

 arbejdsgiverens regning og risiko, lettere kunne anses for at være  

 næringsdrivende ved salg af egne aktier end en person med anden  

 beskæftigelse.
 Hvis en skattepligtig driver anden virksomhed end handel med aktier m.v.  

 og blot udnytter likvide midler til at handle med aktier m.v. , vil  

 vedkommende ikke være at anse for næringsdrivende med handel med aktier m.v.  

 Ved afgrænsningen af disse tilfælde overfor tilfælde, hvor der er tale om  

 handelsnæring, må der lægges vægt på de før omtalte momenter samt på  

 forholdet mellem omfanget af virksomheden med handel med aktier m.v. og den  

 øvrige virksomhed, idet et kun kortvarigt, stort likviditetsoverskud, der  

 anvendes til handel med aktier m.v., ikke vil medføre, at der kan statueres  

 handelsnæring.
Er der tale om en person eller et selskab, som efter det foregående driver  

 næring med handel med aktier m.v., er der en formodning for, at aktierne er  

 næringsaktier.
Også aktier, der er erhvervet, inden den skattepligtige kunne  

 siges at have opnået status som næringsdrivende med handel med aktier m.v.,  

 vil være omfattet af næringsformuen, når den skattepligtige bliver  

 næringsdrivende med sådan handel.
I visse tilfælde kan aktier dog falde  

 udenfor denne næringsvirksomhed . Det er den skattepligtige, der må føre  

 bevis for, at dette er tilfældet.
Muligheden for at afkræfte  

 næringsformodningen hænger sammen med, at det udover, at det er en betingelse  

 for, at en aktie kan betragtes som en næringsaktie, at den skattepligtige kan  

 siges at drive næring med handel med aktier m.v., er en betingelse, at de  

 pågældende aktier skal indgå i denne næringsvirksomhed.
Det er derfor en  

 betingelse for at anse aktier for næringsaktier, at aktierne skal være  

 erhvervet med videresalg for øje og med henblik på at opnå fortjeneste ved et  

 sådant videresalg.
For det første falder aktier, som må betragtes som anlægsaktiver  

 for den pågældende skattepligtige, udenfor næringsbeholdningen.
F.eks. vil en  

 banks aktier i et datterselskab, som er erhvervet med henblik på permanent  

 drift af en virksomhed, der er supplement til den almindelige bankvirksomhed,  

 falde udenfor bankens beholdning af næringsaktier.
Der henvises i denne  

 forbindelse til Vestre Landsrets dom refereret i TfS 1993.110. Ved afgørelsen  

 af, om et aktiv må anses for erhvervet med et anlægsformål, lægges der vægt  

 på objektive momenter, som kan underbygge, at aktierne er erhvervet med et  

 særskilt erhvervsmæssigt formål for øje.
For det andet er det en betingelse for at anse aktier for næringsaktier,  

 at aktierne er erhvervet med henblik på at opnå fortjeneste ved  

 videresalg . Hvis det ved erhvervelsen står klart, at aktierne ikke vil  

 kunne videresælges med fortjeneste, og motivet for anskaffelsen af aktierne  

 er et andet end at opnå fortjeneste ved et videresalg, vil aktierne ikke være  

 omfattet af beholdningen af næringsaktier.
Ved anskaffelse af aktier  

 accepteres altid en vis tabsrisiko.
Denne tabsrisiko er ikke i sig selv nok  

 til at bringe aktierne udenfor næringsbeholdningen, uanset at der foreligger  

 en stor risiko.
Det afgørende er formålet med erhvervelsen, men ved  

 udfindelsen af dette formål lægges der i udstrakt grad vægt på objektive  

 momenter.
 Aktier, som efter det foregående må betragtes som næringsaktier, kan  

 senere skifte status , således at fortjenester og tab ved afståelse af  

 aktierne må behandles skattemæssigt efter aktieavancebeskatningslovens øvrige  

 regler.
Aktier kan i visse tilfælde anses for overgået til anlægsformuen.
Aktierne  

 anses for overgået til anlægsformuen, når den oprindelige videresalgshensigt  

 må anses for opgivet.
Der lægges således vægt på hensigten med den fortsatte  

 besiddelse af aktierne.
Afgørelsen bygger som ovenfor på en vurdering af  

 objektive momenter.
Der gælder i denne forbindelse strenge krav til beviset.  

 De momenter, der kan inddrages, er besiddelsestidens udstrækning, samt  

 momenter, der kan underbygge, at der kan siges at foreligge et særskilt  

 erhvervsmæssigt formål med den fortsatte besiddelse af de pågældende aktier.  

 Det bemærkes i denne forbindelse, at det, at en portion aktier har været i  

 den skattepligtiges besiddelse i en længere periode, ikke i sig selv er  

 ensbetydende med, at aktierne er overgået til anlægsformuen.
Hvis aktierne indgår i den skattepligtiges næringsvirksomhed, skifter  

 aktierne ikke automatisk status ved ophøret af næringsvirksomheden.
Det må  

 yderligere kræves, at aktierne er overgået til anlægsformuen, jf. ovenfor.  

 Aktier, der erhverves efter ophøret af næringsvirksomheden, betragtes ikke  

 som næringsaktier.
 6.1.2. Vederlagsnæring.
Vederlagsnæring foreligger, når den skattepligtige har modtaget aktierne  

 som skattepligtigt vederlag for leverede varer eller tjenesteydelser .  

 Dette gælder uanset, at den pågældende ikke i øvrigt må anses for  

 næringsdrivende med handel med aktier m.v.
De såkaldte  

håndværkeraktier kan således anses for erhvervet i vederlagsnæring.  

 Der henvises herved til Vestre Landsrets domme i TfS 1990.524, TfS 1993.258  

 og TfS 1993.259. Det bemærkes i denne forbindelse, at beskatningen op til  

 pari af håndværkeraktier, jf. den såkaldte håndværkererklæring, ikke er et  

 spørgsmål om aktieavancebeskatning, men om beskatning af vederlaget for det  

 udførte arbejde.
For håndværkeraktierne får aktieavancebeskatningen kun  

 betydning for eventuelle værdistigninger udover pari og for fradrag for tab  

 på håndværkeraktierne.
I andre vederlagsnæringssituationer sker der ligeledes  

 beskatning ud fra en vederlagsbetragtning, når aktierne modtages, således at  

 det er kursgevinsterne på aktierne, der beskattes efter  

 aktieavancebeskatningslovens regler (herunder § 3).
Også for aktier, der er erhvervet i vederlagsnæring, og dermed er omfattet  

 af § 3, kan aktierne senere skifte status, således at de ikke længere må  

 anses for at være næringsaktier.
Dette kan være tilfældet, såfremt den  

 pågældendes næringsvirksomhed er ophørt, og aktierne har været ejet i længere  

 tid uden, at der er sket salg fra eller indkøb til beholdningen, og den  

 pågældende ikke i et omfang, som har kunnet betegnes som erhvervsmæssigt, har  

 handlet med aktier.
 6.2. Den skattemæssige behandling af næringsaktier.
 Aktier, som må anses for næringsaktier, behandles skattemæssigt efter  

 reglerne i § 3.
Aktionæren kan vælge enten at medregne fortjeneste eller tab ved afståelse  

 af aktierne, jf. § 3, stk. 2, 1. pkt., ( realisationsprincippet )  

 eller at medregne urealiseret fortjeneste eller tab på beholdningen af  

 aktier, jf. § 3, stk. 2, 2. pkt., ( lagerprincippet ). Det een gang  

 valgte opgørelsesprincip kan kun ændres med Ligningsrådets tilladelse.  

 Ligningsrådet har ved T.S.cirkulære nr. 15 af 21. marts 1990 bemyndiget de  

 kommunale skattemyndigheder til at give sådan tilladelse.
Efter samme  

 cirkulære forudsætter et skift i opgørelsesprincip, at ansøgningen ikke  

 hovedsageligt må anses for begrundet i ønsket om at udskyde eller fremskynde  

 beskatningstidspunktet.
 Anvendes realisationsprincippet, opgøres fortjeneste eller tab ved  

 afståelse af aktierne efter den i § 6, stk. 2 og 3, beskrevne  

 gennemsnitsmetode (se afsnit 3.2.6. ovenfor).
Anvendes lagerprincippet, opgøres indkomstårets fortjeneste eller tab som  

 forskellen mellem aktiernes formueskattepligtige værdi ved indkomstårets  

 slutning og aktiernes formueskattepligtige værdi ved indkomstårets  

 begyndelse.
For aktier, som er erhvervet i indkomstårets løb, træder  

 anskaffelsessummen i stedet for den formueskattepligtige værdi ved  

 indkomstårets begyndelse.
For aktier, som er afstået i indkomstårets løb,  

 træder afståelsessummen i stedet for den formueskattepligtige værdi ved  

 indkomstårets slutning.
 Efter § 3, stk. 3, jf. § 6, stk. 6, kan et selskabs tab ved  

 afståelse af næringsaktier kun fradrages i det omfang, tabet overstiger  

 udbytter af de pågældende aktier, som selskabet har været fritaget for at  

 medregne ved indkomstopgørelsen efter selskabsskattelovens § 13, stk. 1, nr.  

 2 og 3, og § 13, stk. 3, samt fondsbeskatningslovens § 10 (se afsnit 4.3.  

 ovenfor).
 Vedrørende de nærmere regler for opgørelserne henvises i øvrigt til  

 bekendtgørelse nr. 3 af 6. januar 1982 om opgørelse af fortjeneste eller tab  

 på næringsaktier og bekendtgørelse nr. 868 af 10. november 1993 om opgørelse  

 af begrænsning af tab på næringsaktier.
7. Aktier i visse udenlandske investeringsselskaber  

 m.v. (§ 2 a) 7.1. Reglens anvendelsesområde.
 Efter § 2 a beskattes fortjeneste ved afståelse af aktier m.v. udstedt af  

 selskaber, der er eller har været hjemmehørende i udlandet, Færøerne eller  

 Grønland, herunder i medfør af bestemmelserne i en  

 dobbeltbeskatningsoverenskomst, under visse betingelser (stk. 1). Det samme  

 gælder for aktier i selskaber, som i væsentligt omfang direkte eller  

 indirekte ejer eller har ejet aktier i ovennævnte selskaber (stk. 2). § 2 a  

 blev indført ved lov nr. 565 af 19. december 1985. Reglen om, at § 2 a også  

 gælder for aktier i selskaber, der tidligere har været hjemmehørende i  

 udlandet, er indsat ved lov nr. 310 af 25. maj 1987 om ændring af bl.a.  

 aktieavancebeskatningsloven, og reglen i stk. 2, om at § 2 a gælder for  

 selskaber, der i væsentligt omfang direkte eller indirekte ejer eller har  

 ejet aktier i selskaber, der er eller har været hjemmehørende i udlandet, er  

 indført ved lov nr. 421 af 25. juni 1993. Ved samme lov blev § 2 a  

 præciseret, således at det direkte anføres i § 2 a, at bestemmelsen også  

 gælder for aktier i selskaber, der i medfør af en  

 dobbeltbeskatningsoverenskomst er hjemmehørende i udlandet m.v.
 Ved vurderingen af, om et selskab i væsentligt omfang ejer eller  

 har ejet aktier i et lavt beskattet udenlandsk finansieringsselskab, tages  

 udgangspunkt i forholdet mellem kursværdien af moderselskabets aktier i  

 udenlandske finansieringsselskaber og moderselskabets samlede egenkapital.  

 Som udgangspunkt vil aktiebesiddelsen i det udenlandske selskab anses for at  

 være væsentlig, hvis værdien af datterselskabsaktierne udgør eller har  

 udgjort omkring 25 pct. af moderselskabets samlede nettoformue (egenkapital).  

 Ved opgørelsen af egenkapitalen anvendes de regnskabsmæssige værdier, ikke de  

 skattemæssige værdier.
 Omfattet af beskatningen i § 2 a er både personer og selskaber, der er  

 omfattet af aktieavancebeskatningsloven, og bestemmelsen går forud for §§ 2,  

 2 c, 2 d og 4. Derimod finder bestemmelsen ikke anvendelse, når aktierne er  

 omfattet af § 2 b eller § 3.
Bestemmelsen vedrører samme arter af værdipapirer, som  

 aktieavancebeskatningslovens regler i øvrigt.
Reglen gælder uanset om der er  

 tale om børsnoterede papirer eller unoterede papirer.
 7.2. Yderligere betingelser for anvendelse af § 2 a.
 Bestemmelsen indeholder nogle betingelser, der alle skal være opfyldt, for  

 at der sker beskatning efter § 2 a.
 7.2.1. Udenlandske selskaber (stk. 1).
For aktier i selskaber omfattet af stk. 1 (selskaber, der er eller har  

 været hjemmehørende i udlandet, herunder i medfør af bestemmelserne i en  

 dobbeltbeskatningsoverenskomst), er disse betingelser, 7.2.1.1. Værdistigningsformålet.
 Indkomstbeskatning efter § 2 a sker kun, hvis formålet med erhvervelsen  

 eller besiddelsen af aktierne overvejende har været at opnå værdistigning på  

 disse.
Ikke alene formålet med erhvervelsen af aktierne, men også formålet med  

 den fortsatte besiddelse af aktierne, indgår i bedømmelsen.
Der kan være  

 tilfælde, hvor et selskabs virksomhed fuldstændig ændrer karakter, f.eks. fra  

 produktionsvirksomhed til finansiel virksomhed i et skattelyland.
Investeringer i aktier vil normalt bero på en forventning om såvel udbytte  

 som kursstigning på aktierne.
Det vil ikke altid være muligt for en investor  

 at vide, hvorledes et selskabs aktiviteter udvikler sig i løbet af den  

 periode, hvor den pågældende ejer aktierne i dette.
Som nævnt kan et selskab  

 ændre karakter, ligesom det kan ændre udbyttepolitik i løbet af ejerperioden,  

 uden at den enkelte aktionær har indflydelse herpå.
 Det må således bero på en samlet vurdering af selskabets aktiviteter og  

 især udbyttepolitik i hele ejerperioden, om formålet med aktieerhvervelsen og  

 besiddelsen må anses for overvejende at have været at opnå værdistigning på  

 disse.
 7.2.1.2. Virksomhed af finansiel karakter.
 For det andet er det en betingelse for indkomstbeskatning efter § 2 a, at  

 virksomheden i selskabet overvejende har været af finansiel karakter.
Indtægterne ved finansiel virksomhed består først og fremmest af  

 renteindtægter.
Indtægter ved finansiel virksomhed kan imidlertid også bestå  

 af andre former for kapitalafkast.
Der kan f.eks. være tale om aktieudbytter,  

 kursgevinster på værdipapirer, royalties og indtægter fra finansiel leasing.
Investeringsforeninger m.v., der er beliggende i lande med relativ lav  

 beskatning, og som investerer i statsobligationer og garanterede pantebreve  

 og lignende, hvor de løbende indtægter (renter, kursgevinster og  

 indfrielsesbeløb) reinvesteres, er typiske eksempler på foretagender, der  

 driver finansiel virksomhed.
Der kan imidlertid også være tale om f.eks.  

 banker, forsikringsselskaber samt finansierings- og investeringsselskaber.
Det indgår som et almindeligt led i de fleste selskabers  

 erhvervsvirksomhed, at midlertidige likviditetsoverskud anbringes til bedst  

 mulig forrentning.
Selv om sådanne investeringer i enkelte år udgør en  

 væsentlig del af selskabets indtjening, betyder dette ikke nødvendigvis, at  

 selskabets virksomhed kan karakteriseres som overvejende af finansiel  

 karakter.
Ved vurderingen heraf må der ske en samlet bedømmelse af  

 virksomhedens aktiviteter i den periode, aktieavancen vedrører.
Ligeledes må  

 der i de situationer, hvor virksomheden overgår fra at være en virksomhed af  

 finansiel karakter til at være en produktionsvirksomhed, ske en samlet  

 bedømmelse af virksomhedens aktiviteter i den periode, aktieavancen vedrører.
Udenlandske holdingselskaber, som udelukkende har til formål at eje aktier  

 i andre udenlandske selskaber, kan være omfattet af definitionen på  

 virksomhed af finansiel karakter.
Det, at datterselskaberne driver aktiv  

 erhvervsvirksomhed, kan ikke i sig selv berøve holdingselskabet status af  

 finansiel virksomhed.
 7.2.1.3. Lav beskatning af afkastet af virksomheden.
 For det tredje er det en betingelse for beskatningen, at det samlede  

 afkast af den finansielle virksomhed er blevet beskattet væsentligt lavere  

 end efter danske regler.
Ved vurderingen af, om det finansielle afkast er beskattet væsentligt  

 lavere end i Danmark, indgår ikke alene beskatningsprocentens størrelse, men  

 også det beskatningsgrundlag, hvoraf skatten beregnes.
Herunder vil blandt  

 andet indgå, om beskatningsgrundlaget kun består af indkomst fra kilder i det  

 pågældende land, eller om selskabets globale indkomst beskattes.
Der  

 foretages en bedømmelse af, hvorledes det samlede afkast af den finansielle  

 virksomhed er blevet beskattet over hele den periode, der ligger til grund  

 for den realiserede aktieavance, sammenholdt med beskatning af tilsvarende  

 afkast i Danmark.
Der ses ikke kun på beskatningen af selskabet som sådan,  

 men også på beskatningen af den indtjening, der danner grundlag for afkastet.  

 D.v.s. at der ikke blot ses på beskatningen i det udenlandske selskab, men  

 også på beskatningen af eventuelle datterselskaber ejet af det udenlandske  

 selskab.
Der er tale om en konkret vurdering, og der kan derfor ikke angives nogen  

 fast grænse for, hvad der antages at udgøre lav beskatning ved anvendelsen af  

 § 2 a.
Der tages dog udgangspunkt i praksis efter selskabsskattelovens § 13,  

 stk. 3. Efter denne bestemmelse kan udbytter hjemtages skattefrit fra  

 udenlandske datterselskaber, såfremt beskatningen af datterselskabet ikke i  

 væsentlig grad afviger fra beskatningen i Danmark.
Som udgangspunkt  

 anerkendes et beskatningsniveau på omkring 30 pct. efter selskabsskattelovens  

 § 13, stk. 3.
 Hvis det er en afgørende betingelse for, at et arrangement giver økonomisk  

 gevinst, at kapitalafkast kanaliseres gennem forskellige lande, vil dette  

 tyde på, at afkastet af den finansielle virksomhed beskattes væsentlig lavere  

 end efter danske regler.
7.2.2. Moderselskaber (§ 2 a, stk. 2) For aktier i selskaber omfattet af stk. 2 (selskaber, der direkte eller  

 indirekte ejer eller har ejet aktier i selskaber, der er eller har været  

 hjemmehørende i udlandet, herunder efter bestemmelserne i en  

 dobbeltbeskatningsoverenskomst), er betingelserne udover de i afsnit 7.1.  

 ovenfor anførte, a. at virksomheden i datterselskabet overvejende har været af finansiel  

 karakter, b. at det samlede afkast af datterselskabets virksomhed er beskattet  

 væsentligt lavere end efter danske regler, og c. at eventuelle udbytter fra datterselskabet samlet beskattes med en  

 procentsats, der er væsentligt lavere end den danske selskabsskatteprocent.
De to første betingelser svarer til de tilsvarende betingelser i stk. 1.  

Den tredje betingelse er indsat for at forhindre, at § 2 a, stk. 2,  

 finder anvendelse i de situationer, hvor udbyttet beskattes efter danske  

 regler, eller regler, der svarer til de danske regler.
Er der tale om et  

 dansk moderselskab, er det således en forudsætning for, at reglen finder  

 anvendelse, at udbyttet kan holdes ude af den skattepligtige indkomst i  

 moderselskabet.
Dette vil f.eks. være muligt, hvis Danmark efter en  

 dobbeltbeskatningsoverenskomst har fraskrevet sig retten til at beskatte  

 datterselskabsudbytte fra det pågældende land.
Hvis Danmark lemper  

 dobbeltbeskatning af udbytte efter exemption- eller matching credit  

 princippet, kan der ligeledes blive tale om beskatning til en samlet  

 skattesats, der er væsentligt lavere end 34 pct.
I disse tilfælde vil  

 beskatningen af udbyttet være afhængig af beskatningen i det land, hvor  

 datterselskabet er hjemmehørende, og hvis der i det pågældende land slet ikke  

 sker beskatning af udbyttet, eller hvis udbyttet er lavt beskattet i det  

 pågældende land - set i forhold til den danske beskatning - vil reglen kunne  

 finde anvendelse.
Uanset at der er givet tilladelse til sambeskatning mellem et dansk  

 moderselskab og et udenlandsk datterselskab, skal moderselskabet medregne  

 udbytte fra datterselskabet ved indkomstopgørelsen, medmindre udbyttet er  

 omfattet af skattefritagelsen i selskabsskattelovens § 13, stk. 3. Efter  

 sambeskatningsvilkår 2.2. kan udbyttet dog fradrages igen ved moderselskabets  

 indkomstopgørelse i det omfang, udbyttet kan indeholdes i datterselskabets  

 skattepligtige indkomst - opgjort efter danske regler.
Hvis udbyttefradraget  

 ikke kan foretages, indrømmes moderselskabet i stedet lempelse efter  

 bestemmelserne i selskabsskattelovens § 17, stk. 2 og 3, i henhold til  

 dobbeltbeskatningsoverenskomst eller efter ligningslovens § 33 vedrørende  

 betalt udbytteskat.
Virkningen af fradraget i medfør af sambeskatningsvilkår 2.2. er, at  

 uanset den umiddelbare skattefrihed i kraft af udbyttefradraget, så sker der  

 i realiteten en beskatning af udbyttet, som følger beskatningen af  

 datterselskabets indkomst.
Det afgørende for, om der foreligger mulighed for  

 at hjemtage lavt beskattet udbytte fra et udenlandsk sambeskattet  

 datterselskab, er dermed, om datterselskabets overskud, inklusive det beløb,  

 der udbetales som udbytte, beskattes med en samlet skattesats, der er  

 væsentligt lavere end 34 pct.
Som ovenfor anført kan dette være tilfældet,  

 når Danmark lemper den danske skat efter exemption- eller matching credit  

 princippet i henhold til dobbeltbeskatningsoverenskomsten med det pågældende  

 land.
 Ved vurderingen af, om den tredje betingelse er opfyldt, er det afgørende,  

 om der foreligger mulighed for at hjemtage lavt beskattede udbytter.  

 Betingelsen omfatter således ikke alene faktisk deklarerede udbytter.
 Adgangen til lempelse efter en eventuel dobbeltbeskatningsoverenskomst kan  

 således bevirke, at § 2 a, stk. 2, kan finde anvendelse, uagtet at denne  

 lempelse rent faktisk ikke påberåbes.
 7.3. Tilfælde, hvor aktieavancen ikke er omfattet af § 2 a.
Bestemmelsen i § 2 a åbner mulighed for, at der kan skabes formodning for,  

 at aktieavancen ikke er omfattet af lovens bestemmelser.
Hvis en aktionær  

 således afhænder sine aktier i et selskab forholdsvis kort tid efter, at  

 selskabet har skiftet fra produktionsvirksomhed til at drive finansiel  

 virksomhed, at selskabet har erhvervet aktierne i et udenlandsk  

 finansieringsselskab, eller at datterselskabet har skiftet fra  

 produktionsvirksomhed til finansiel virksomhed, vil der være skabt en sådan  

 formodning.
Det vil også være tilfældet, hvis selskabet f.eks. fører en  

 udbyttepolitik, der medfører, at der ikke akkumuleres overskud ud over, hvad  

 den aktive virksomhed kræver til konsolidering.
 Beskatning efter § 2 a vil heller ikke indtræde, hvis aktionæren kan  

 redegøre for og dokumentere, hvorfor den pågældende anser investeringen for  

 lønsom, uden at denne lønsomhed hidrører fra en særlig lempelig beskatning i  

 forhold til beskatning efter interne danske regler.
 7.4. Opgørelse af den skattepligtig fortjeneste.
 Fortjeneste ved afståelse af § 2 a-aktier beskattes som kapitalindkomst,  

 jf. personskattelovens § 4, stk. 1, nr. 5.
 Fortjeneste opgøres efter reglerne i § 6 (gennemsnitsmetoden).
Den skattepligtige fortjeneste forhøjes med 1 pct. pr. års ejertid, dog  

 mindst med 10 pct.
Det vil sige, at fortjeneste på § 2 a-aktier, der afstås  

 efter mindre end 11 års ejertid forhøjes med 10 pct., og for aktier med  

 længere ejertid forhøjes fortjenesten med 1 pct. pr. år, jf. § 6, stk. 5.  

 Ejertiden opgøres som det antal hele år, aktierne har været ejet af den  

 pågældende aktionær.
Reglen er indsat ved lov nr. 310 af 25. maj 1987 om  

 ændring af bl.a. aktieavancebeskatningsloven.
 7.5. Tab.
 Tab ved afståelse af § 2 a-aktier er hverken fradragsberettiget eller  

 modregningsberettiget.
 7.6. Overgangsregler.
 7.6.1. Aktier i selskaber hjemmehørende i udlandet.
 Lov nr. 565 af 19. december 1985 har virkning for afståelse af aktier, der  

 foretages den 1. januar 1986 eller senere.
 De skattepligtige, der inden den 27. november 1985 har erhvervet aktier  

 omfattet af § 2 a, og som afstår disse 3 år eller mere efter erhvervelsen,  

 skal ved opgørelsen af den skattepligtige fortjeneste benytte kursværdien pr.  

 1. januar 1986 i stedet for den faktiske anskaffelsessum, medmindre den  

 faktiske anskaffelsessum er højere end kursværdien pr. 1. januar 1986.
Også hovedaktionærer skal ved opgørelsen af den skattepligtige fortjeneste  

 benytte kursværdien af aktierne pr. 1. januar 1986, hvis aktierne er  

 erhvervet inden den 27. november 1985 og afstås 3 år eller mere efter  

 erhvervelsen.
Forskellen mellem kursværdien pr. 1. januar 1986 og den  

 faktiske anskaffelsessum beskattes efter aktieavancebeskatningslovens  

 dagældende regler for hovedaktionærer.
Er afståelsessummen mindre end  

 kursværdien pr. 1. januar 1986, er det dog forskellen mellem afståelsessummen  

 og den faktiske anskaffelsessum, der beskattes efter de dagældende regler for  

 beskatning af hovedaktionærer.
 7.6.2. Aktier i selskaber, der har været hjemmehørende i udlandet.
Reglen om, at § 2 a også skal omfatte fortjeneste på aktier i selskaber,  

 der tidligere har været hjemmehørende i udlandet, Færøerne eller Grønland,  

 men nu er hjemmehørende i Danmark, blev indført ved lov nr. 310 af 25. maj  

 1987 om ændring af bl.a. aktieavancebeskatningsloven.
Reglen gælder for  

 aktier, der afstås den 18. februar 1987 eller senere.
Der er fastsat visse overgangsregler for aktier, der inddrages under § 2  

 a-beskatning som følge af denne bestemmelse.
Overgangsreglerne gælder kun for  

 aktier, der er erhvervet før den 18. februar 1987, og kun på betingelse af,  

 at det udstedende selskab (eller forening) har flyttet hjemsted til Danmark  

 inden 18. februar 1987. Det er endvidere en betingelse, at aktierne afstås  

 efter mindst 3 års ejertid.
 Overgangsreglerne er følgende:
Ved opgørelsen af den fortjeneste, der skal beskattes efter § 2 a,  

 anvendes kursværdien pr. 18. februar 1987 i stedet for den faktiske  

 anskaffelsessum for aktierne.
Dette gælder dog kun, hvis kursværdien er  

 højere end den faktiske anskaffelsessum.
Hvis beskatningen efter § 2 a sker på grundlag af kursværdien pr. 18.  

 februar 1987, beskattes forskellen mellem kursværdien pr. 18. februar 1987 og  

 anskaffelsessummen, hvis der er tale om en hovedaktionær efter de dagældende  

 regler i aktieavancebeskatningsloven.
I de tilfælde, hvor afståelsessummen er  

 mindre end kursværdien pr. 18. februar 1987, er det dog forskellen mellem  

 afståelsessummen og anskaffelsessummen, der beskattes efter de dagældende  

 regler.
 7.6.3. Forhøjelse af fortjenesten.
Reglen om, at fortjenesten skal forhøjes med 1 pct. for hvert års  

 besiddelsestid, dog mindst med 10 pct., se afsnit 7.4. ovenfor, blev indsat  

 ved lov nr. 310 af 25. maj 1987 om ændring af bl.a.  

 aktieavancebeskatningsloven.
Reglen gælder for aktier, der afstås den 18.  

 februar 1987 eller senere.
 For at undgå, at loven har tilbagevirkende kraft, er der indsat følgende  

 overgangsregler for aktier, der er erhvervet inden den 18. februar 1987:
Fortjenesten, der skal forhøjes, udregnes på grundlag af kursværdien den  

 18. februar 1987, medmindre den faktiske anskaffelsessum er højere.
Ved  

 opgørelsen af den ejertid, der skal danne grundlag for forhøjelsen af den  

 skattepligtige fortjeneste, anses aktierne for anskaffet den 18. februar  

 1987.
Det er kun ved beregning af forhøjelsen, at kursværdien og  

 fremsættelsesdatoen skal anses for anskaffelsessum henholdsvis  

 anskaffelsestidspunkt.
Selve den skattepligtige fortjeneste opgøres efter de  

 hidtidige regler.
 7.6.4. Aktier i moderselskaber.
Reglen i § 2 a, stk. 2, hvorefter aktier i visse moderselskaber omfattes  

 af beskatningen efter § 2 a, er indført ved lov nr. 421 af 25. juni 1993.  

 Reglen har virkning for afståelser den 19. maj 1993 eller senere.
Ved  

 anvendelsen af betingelsen i nr. 3, om at eventuelle udbytter samlet  

 beskattes med en procentsats, der er væsentligt lavere end den danske  

 selskabsskatteprocent, tages der alene hensyn til, om der er mulighed for at  

 hjemtage lavt beskattede udbytter den 19. maj 1993 eller senere.
Med virkning  

 fra samme dato er bestemmelsen præciseret således, at det i bestemmelsen  

 direkte anføres, at også aktier i selskaber, der i medfør af en  

 dobbeltbeskatningsoverenskomst er hjemmehørende i udlandet, er omfattet af de  

 selskaber m.v., som reglen vedrører.
For minoritetsaktionærer , der før den 19. maj 1993 var omfattet af  

 reglen om skattefrihed efter 3 års ejertid, og som blev omfattet af  

 bestemmelsen i § 2 a den 19. maj 1993 grundet den udvidelse af denne  

 bestemmelses anvendelsesområde, der gennemførtes ved lov nr. 421 af 25. juni  

 1993, er der mulighed for at anvende værdien den 19. maj 1993 i stedet for  

 anskaffelsessummen ved opgørelsen af fortjenesten ved salg efter en ejertid  

 på 3 år eller mere.
Dette følger af reglen i lov nr. 421 af 25. juni 1993 §  

 19, stk. 3. Reglen er udførligt beskrevet i afsnit 3.3.3. ovenfor.
 8. Andele i andelsforeninger (§ 2 b).
Ved lov nr. 311 af 25. maj 1987 blev § 2 b indføjet i  

 aktieavancebeskatningsloven.
Efter denne bestemmelses nugældende udformning  

 medregnes fortjeneste eller tab ved udlodning af likvidationsprovenu fra  

 andelsforeninger ved opgørelsen af den skattepligtige indkomst.
Tilsvarende  

 gælder for fortjenester og tab ved afståelse af andelsbeviser i  

 andelsforeninger.
Efter § 2 b, stk. 5, kan der dispenseres for beskatning af  

 fortjenesten ved afståelse af andelsbeviser m.v.
§ 2  b er siden indførelsen i 1987 ændret ved lov nr.  

 356 af 1. juni 1990, hvorved afgrænsningen af de selskaber m.v., der er  

 omfattet af bestemmelsen, blev udvidet til også at omfatte selskaber m.v.,  

 der indenfor de sidste 10 år har hørt til blandt de selskaber, bestemmelsen  

 omhandler.
Denne udvidelse er atter ophævet ved lov nr. 374 af 18. maj 1994.  

 Denne lovændring har endvidere medført en ændring i afgrænsningen af  

 bestemmelsens anvendelsesområde, for så vidt angår de andelsbeviser, der er  

 omfattet af loven.
 I tilfælde, som er omfattet af § 2 b finder §§ 2-2 a, 2 c og 3-4 ikke  

 anvendelse.
 8.1. Andelsforeninger omfattet af § 2 b.
De andelsforeninger, der omfattes af § 2 b, er andelsforeninger, der er  

 omfattet af selskabsskattelovens § 1, stk. 1, nr. 3. D.v.s. foreninger, hvis  

 formål er at fremme medlemmernes fælles erhvervsmæssige interesser gennem  

 deres deltagelse i andelsforeningens virksomhed som aftagere, leverandører  

 el.lign.
Det er herudover et krav, at der skal være mindst 10 medlemmer, og  

 at omsætningen med ikke-medlemmer ikke væsentligt eller længerevarende  

 overstiger 25 pct. af den samlede omsætning.
Betingelserne er uddybet i  

 selskabsskattelovens § 1, stk. 2 og 3.
 8.2. Beskatning af andelshavere.
Medlemmer af de nævnte andelsforeninger skal efter § 2 b, stk. 1, medregne  

 fortjeneste eller tab ved udlodning af likvidationsprovenu i den  

 skattepligtige indkomst, når udlodningen finder sted i det indkomstår, hvori  

 andelsforeningen endeligt opløses.
Ved opgørelsen af den skattepligtige  

 indkomst medregnes tillige fortjeneste eller tab ved afståelse af  

 andelsbeviser, jf. § 2 b, stk. 2.
Fortjenesten eller tabet skal medregnes i den skattepligtige indkomst som  

 kapitalindkomst, jf. personskattelovens § 4, stk. 1, nr. 5a.
Endvidere  

 fremgår det af personskattelovens § 4, stk. 4, at udlodninger og  

 afståelsessummer, som beskattes efter ligningslovens § 16 B, beskattes som  

 personlig indkomst, når der er tale om udlodninger eller afståelsessummer fra  

 andelsforeninger som nævnt i aktieavancebeskatningslovens § 2 b, medmindre  

 udlodningen udgør en normal forrentning af indskudskapitalen.
§ 2  b, stk. 1, omfatter kun udlodning af  

likvidationsprovenu i det kalenderår, hvori selskabet endeligt opløses  

 . Ved udlodning af likvidationsprovenu forud for det kalenderår, hvori  

 selskabet endeligt opløses, beskattes hele udlodningsbeløbet som udbytte  

 efter reglerne i ligningslovens § 16 A, stk. 1, med mindre der opnås  

 dispensation efter § 16 A, stk. 3, i ligningsloven.
Udbyttet beskattes som  

 personlig indkomst efter personskattelovens § 4, stk. 4. Udlodninger, som  

 udgør en normal forrentning af indskudskapitalen, beskattes dog som  

 kapitalindkomst efter personskattelovens § 4, stk. 1, nr. 4. Opnås der  

 dispensation efter ligningslovens § 16 A, stk. 3, beskattes fortjeneste eller  

 tab ved likvidationsudlodningen efter reglerne i § 2 b.
 Aktieavancebeskatningslovens § 2 b finder anvendelse, uanset hvornår  

 andelsforeningen er stiftet og uanset medlemskabets varighed.  

 Stiftelsestidspunktet har dog betydning for eventuel dispensation for  

 beskatning ved afståelse af andele m.v., jf. nærmere herom i afsnit 8.4.
Beløb, som en andelsforening udbetaler til en andelshaver ved udtræden  

 af selskabet , anses for vederlag for tilbagesalg af andele til det  

 udstedende selskab.
Hele afståelsessummen beskattes i så fald efter reglerne  

 i ligningslovens § 16 B, stk. 1, med mindre der gives dispensation efter  

 reglerne i ligningslovens § 16 B, stk. 2. Sker der beskatning efter  

 ligningslovens § 16 B, stk. 1, medregnes afståelsessummen ved opgørelsen af  

 den personlige indkomst, jf. personskattelovens § 4, stk. 4. Opnås  

 dispensation efter ligningslovens § 16 B, stk. 2, finder reglerne i § 2 b  

 anvendelse.
 8.3. Opgørelse af fortjeneste og tab.
 Avancen eller tabet ved afståelse af andele opgøres som forskellen mellem  

 afståelsessummen og anskaffelsessummen.
 I tilfælde af delvis afståelse skal andelshaverens samlede anskaffelsessum  

 for andelen(e) som udgangspunkt fordeles forholdsmæssigt imellem den afståede  

 del heraf og den del, som andelshaveren beholder.
Er der knyttet særlige rettigheder eller forpligtelser til  

 medlemskabet, indgår en eventuel værdi heraf i den samlede anskaffelses- og  

 afståelsessum for andelene.
Der kan f.eks. være forbundet en leveringsret til  

 den pågældende andelsforening med medlemskabet.
Værdien heraf skal således  

 ikke adskilles fra den samlede sum, der opnås ved en afståelse af  

 andelsbeviset.
 Fortjeneste eller tab i forbindelse med likvidation opgøres som  

 likvidationsprovenuet fratrukket anskaffelsessummen for de pågældende  

 andelsbeviser.
Der kan ikke ansættes et negativt likvidationsprovenu.
Et tab opstået som  

 følge af andelshaverens hæftelse for selskabets forpligtelser ved  

 foreningsophør er ikke knyttet til andelsbeviset, men er udtryk for en  

 personlig forpligtelse, som udløses af andelsforeningens likvidation.
Denne  

 hæftelse er avanceopgørelsen uvedkommende.
 Hvis der konstateres et tab som følge af, at likvidationsprovenuet eller  

 afståelsessummen er mindre end anskaffelsessummen, er dette tab  

 fradragsberettiget.
 8.4. Dispensation for beskatning ved afståelse af andele.
 Efter § 2 b, stk. 5, kan der dispenseres for beskatningen efter § 2 b ved  

 afståelse af andelsbeviser, hvis andelsforeningen er stiftet før den 22. maj  

 1987. Der kan ikke dispenseres for beskatning efter § 2 b af  

 likvidationsprovenu, og det er derfor en betingelse for dispensation, at det  

 må anses for godtgjort, at afståelsen ikke er sket for at undgå  

 likvidationsbeskatningen efter § 2 b, stk. 1. Virkningen af en meddelt  

 dispensation er, at de almindelige regler i aktieavancebeskatningsloven  

 finder anvendelse.
Dispensation kan kun gives for den enkelte afståelse . F.eks. kan  

 dispensation ikke gives for fremtidige afståelser i en bestemt forening.  

 Bevilges dispensation, beskattes fortjenesten efter de almindelige regler i  

 aktieavancebeskatningsloven.
Såfremt der meddeles dispensation den 19. maj  

 1993 eller herefter, vil der dog ikke for minoritetsaktionærer være adgang  

 til at anvende handelsværdien den 19. maj 1993 som indgangsværdi i medfør af  

 § 19, stk. 3, i lov nr. 421 af 25. juni 1993.
Ved afgørelsen af, om der skal gives dispensation, må der ses på de  

 samlede omstændigheder omkring afståelsen.
De forhold, der kan tillægges  

 vægt, kan f.eks. være, at overdragelsen af andelen sker sammen med  

 overdragelse eller ophør af virksomheden, og at erhververen reelt er i stand  

 til at udnytte andelen som et naturligt led i sin virksomhed, idet  

 erhververen f.eks. driver samme slags virksomhed som overdrageren.
Det er en forudsætning for dispensation, at afståelsessummen for andelen  

 først og fremmest kan anses som vederlag for retten til at aftage eller  

 levere et produkt, d.v.s. vederlag for den fordel, der ligger i at have  

 andelsforeningen som handelspartner.
Der kan derimod ikke meddeles  

 dispensation, såfremt afståelsessummen alene eller i overvejende grad må  

 anses som vederlag for foreningens formue.
 For at undgå forsøg på omgåelse af beskatning gennem vedtægtsændringer  

 efter lovens ikrafttrædelse, kan der heller ikke meddeles dispensation,  

 såfremt overdragelse af andele kan finde sted som følge af en vedtægtsændring  

 foretaget efter den 22. maj 1987.
En række samtidige overdragelser foretaget af flere andelshavere i samme  

 andelsforening vil kunne indicere, at overdragelsen sker med henblik på at  

 undgå beskatning af likvidationsprovenu.
I sådanne tilfælde bør der derfor  

 kun under ganske særlige omstændigheder gives dispensation.
Hvis andelsforeningens medlemskreds overvejende består af medlemmer, der  

 er indbyrdes økonomisk forbundne, kan der ikke meddeles dispensation.
Dette  

 vil f.eks. være tilfældet, såfremt den overvejende del af medlemskredsen  

 består af koncernforbundne selskaber, søsterselskaber eller selskaber ejet af  

 samme aktionærkreds.
 Er der tale om afståelsessummer, som er omfattet af ligningslovens § 16  

 B, stk. 1 , (se herom i afsnit 8.2. ovenfor), forudsætter beskatning af  

 fortjeneste eller tab vedrørende afståelsessummen efter de almindelige regler  

 i aktieavancebeskatningsloven, at der gives dispensation efter såvel  

 ligningslovens § 16 B, stk. 2, som efter aktieavancebeskatningslovens § 2 b,  

 stk. 5. I sådanne situationer vil dispensation efter § 2 b, stk. 5, dog som  

 udgangspunkt være udelukket, idet afståelsessummen normalt alene vil udgøre  

 vederlag for foreningens formue.
 Efter § 3, stk. 1, nr. 2, i bekendtgørelse nr. 514 af 16. juni 1994  

 træffer de kommunale skattemyndigheder afgørelse som 1. instans i sager om  

 dispensation efter § 2 b, stk. 5. Efter § 12, stk. 1, i samme bekendtgørelse,  

 kan afgørelser truffet af de kommunale skattemyndigheder påklages til told-  

 og skatteregionerne, som træffer endelig administrativ afgørelse.
 8.5. Ikrafttræden.
 § 2  b har virkning for afståelser af andelsbeviser,  

 der finder sted den 22. maj 1987 eller senere.
 § 2  b har virkning for udlodning af  

 likvidationsprovenu i andelsforeninger, der endeligt opløses den 5. marts  

 1987 eller senere.
 En andelsforening kan tidligst anses for endeligt opløst, når  

 likvidationsregnskabet er godkendt.
 Reglen om, at andele m.v. i selskaber m.v., der indenfor de seneste 10  

 år har været blandt de selskaber, der er omfattet af § 2 b , blev indført  

 ved lov nr. 356 af 1. juni 1990. Tidligere var det alene afgørende, om  

 selskabet m.v. hørte til denne kategori af selskaber m.v. på afståelses-  

 eller likvidationstidspunktet. Ændringen har kun virkning for andele m.v. i  

 selskaber m.v., der efter den 2. juni 1990 har hørt blandt de typer af  

 selskaber m.v., bestemmelsen omfatter. 10-års-fristen regnes derfor kun  

 tilbage til denne dato.
 Denne ændring finder endvidere ikke anvendelse på selskaber m.v., der  

 inden den 17. april 1990 har truffet beslutning om ved udgangen af det  

 indkomstår, der er påbegyndt inden den 2. juni 1990, men som først udløber  

 efter dette tidspunkt, at gennemføre en aktivitetsændring eller lignende, der  

 medfører, at selskabet m.v. ikke længere hører til den type af virksomheder,  

 der er omfattet af bestemmelsen.
 Ændringerne i § 2 b, som er gennemført ved lov nr. 374 af 18. maj 1994,  

 hvorved 10-årsreglen er afskaffet , og hvorved § 2 b er ændret således  

 at den alene gælder for andelsbeviser i andelsforeninger omfattet af  

 selskabsskattelovens § 1, stk. 1, nr. 3 , har virkning fra og med  

 andelsforeningens indkomstår 1994. Er indkomståret 1994 i den pågældende  

 andelsforening påbegyndt inden den 27. oktober 1993, får ændringerne først  

 virkning fra og med foreningens indkomstår 1995.
Er der tale om andelsbeviser m.v., i selskaber eller foreninger, der ved  

 udgangen af indkomståret 1993 henholdsvis 1994 er omfattet af § 2 b,  

 fastholdes de tidligere gældende regler, medmindre andelsbeviserne m.v. er  

 omfattet af § 2 b, som denne bestemmelse er formuleret efter ændringerne.  

 Dette betyder for det første, at andelsbeviser i selskaber eller foreninger,  

 som efter den nye formulering af § 2 b ikke er omfattet af denne bestemmelse,  

 fortsat vil blive beskattet efter § 2 b i en 10-årig periode.
For det andet  

 betyder det, at andelsbeviser m.v. i selskaber eller foreninger, der er  

 blevet omdannet, således at selskaberne eller foreningerne ikke længere  

 tilhører den gruppe af selskaber og foreninger, der var nævnt i § 2 b efter  

 den tidligere gældende formulering, men hvor der på lovændringernes  

 virkningstidspunkt endnu ikke er gået 10 år efter omdannelsen, fastholdes i  

 beskatningen efter § 2 b, indtil der er forløbet 10 år fra omdannelsen.
 Ved afståelse den 19. maj 1993 eller senere, men inden disse sidste  

 ændringers virkningstidspunkt, finder § 2 b anvendelse på andele o.l. i  

 andelsbeskattede produktions- og salgsvirksomheder samt andelsforeninger, der  

 efter de gældende regler på salgstidspunktet beskattes efter  

 selskabsskattelovens § 1, stk. 1, nr. 6. Beskatningen omfatter tillige  

 selskaber m.v., der inden for de seneste 10 år har været enten  

 andelsbeskattet eller et andelsselskab omfattet af selskabsskattelovens § 1,  

 stk. 1, nr. 6.
 9. Aktier erhvervet for lånte midler (§ 2 c).
Ved lov nr. 491 af 24. juni 1992 blev § 2 c indføjet i  

 aktieavancebeskatningsloven.
Efter denne bestemmelse medregnes fortjeneste  

 ved afståelse af aktier erhvervet for lånte midler i visse  

 finansieringsselskaber ved opgørelsen af den skattepligtige almindelige  

 indkomst som kapitalindkomst.
 Bestemmelsen i § 2 c er midlertidig, og gælder kun for aktier, der er  

 erhvervet inden den 1. januar 1994.
 I tilfælde, som er omfattet af § 2 c, finder §§ 2, 2 d og 4 ikke  

 anvendelse, mens § 2 c ikke finder anvendelse, når forholdet er omfattet af  

 §§ 2 a, 2 b eller 3.
 9.1. Finansieringsselskaber omfattet af § 2 c.
 Bestemmelsen i § 2 c omfatter aktier erhvervet for lånte midler i  

 selskaber, der i det væsentlige må antages at indtjene overskud eller anden  

 værditilvækst ved finansiering eller investering under sådanne  

 omstændigheder, at selskabets overskud eller værditilvækst over en periode  

 med stor sikkerhed kan opgøres på forhånd.
 § 2  c gælder ikke for lånefinansierede aktiekøb i  

 f.eks. pengeinstitutter og driftsselskaber.
Bestemmelsen retter sig mod finansieringsselskaber, hvis indtjening eller  

 overskud i det væsentlige udspringer af renter og kursgevinster på  

 fordringer.
Det er uden betydning, om selskabet selv ejer fordringerne, har  

 aktier i et datterselskab, der ejer fordringer, er medlem af en  

 investeringsforening, der ejer fordringer, eller på anden måde opnår andel i  

 overskud eller værditilvækst på fordringer.
 Det er en betingelse for beskatning efter § 2 c, at selskabets overskud  

 eller værditilvækst over en periode med stor sikkerhed kan opgøres på  

 forhånd .
 Heri ligger et krav om, at selskabets investering skal anses som sikker.  

 Såfremt der er tale om investeringer med både gevinstchance og væsentlig  

 tabsrisiko, er selskabet ikke omfattet af § 2 c.
Såfremt den væsentligste del af kapitalen er anbragt i sikre fordringer,  

 er selskabet omfattet af § 2 c, uanset om der tillige er en vis risikobetonet  

 investering.
Som sikre værdipapirer anses for eksempel danske  

 statsobligationer, uanset om der er tale om variabel forrentning.
 Ved vurderingen af, om det pågældende investeringsselskab er omfattet af §  

 2 c, skal der foretages en konkret og samlet bedømmelse af selskabets  

 aktivbeholdning, selskabets placeringsstrategi og investeringsprofil,  

 herunder en vurdering af investeringernes økonomiske risici ud fra  

 værdipapirbeholdningens forventede og hidtidige kursudvikling og renteafkast.
Ved afgørelsen af, om selskabet i det væsentlige må antages at indtjene  

 overskud eller anden værditilvækst ved finansiering eller investering under  

 sådanne omstændigheder, at selskabets overskud eller værditilvækst over en  

 periode med stor sikkerhed kan opgøres på forhånd, ses alene på den enkelte  

 aktionærs ejertid.
Det er således uden betydning om selskabet forud eller  

 efterfølgende har haft en sådan karakter.
 9.2. Aktier omfattet af § 2 c.
 § 2  c gælder for aktier erhvervet for lånte midler.
 Lånte midler er defineret i § 2 c, stk. 2. Der opstilles to kategorier,  

 hvoraf blot betingelserne i den ene skal være opfyldt:
a.
Der skal formelt være etableret et låneforhold i forbindelse med  

 anskaffelsen af aktierne, hvor lånet står i åbenbart misforhold til det  

 kapitalbehov, som den skattepligtiges øvrige virksomhed eller privatforbrug  

 betinger, eller b. en sammenhæng mellem erhvervelsen og lånoptagelse skal klart fremgå af  

 omstændighederne ved erhvervelsen.
 Usædvanlig kredit ligestilles med optagelse af lån.
 Det er i begge tilfælde uden betydning, om den skattepligtige i øvrigt har  

 tilstrækkelige midler til at finansiere købet.
Aktierne skal utvivlsomt være anskaffet for lånte midler.
En sammenhæng  

 mellem lånoptagelse og aktiekøb vil klart fremgå, hvis et aktiekøb og en  

 lånoptagelse er sket gennem samme udbyder eller formidler, og aktierne har  

 ligget til sikkerhed for lånet.
Der vil i disse situationer typisk være tale  

 om arrangementer, der udbydes til en større kreds.
Kravet om sammenhæng  

 mellem lånoptagelse og aktiekøb indebærer ikke nødvendigvis et krav om  

 tidsmæssig sammenfald.
En aktieerhvervelse kan således godt være finansieret  

 ved et låneprovenu, som forinden har været anbragt på anden vis.
 Der foretages en samlet konkret vurdering ud fra lånets størrelse, den  

 skattepligtiges økonomiske forhold i øvrigt og formålet med arrangementet.
 Aktier erhvervet før den 16. juni 1992 er alene omfattet af § 2 c, hvis  

 sammenhængen mellem erhvervelsen og lånoptagelsen klart fremgår af  

 omstændighederne ved erhvervelsen (kategori b). Aktier omfatte af kategori a  

 er derfor alene omfattet af § 2 c, hvis de er erhvervet den 16. juni 1992  

 eller senere.
 9.3. Aktieafståelser, som ikke er omfattet af § 2 c.
 Der finder ikke beskatning sted efter § 2 c, hvis den skattepligtige  

 godtgør, at de fradragsberettigede udgifter vedrørende det pågældende lån  

 ikke eller kun i forholdsvis uvæsentligt omfang overstiger de skattepligtige  

 udlodninger fra og skattepligtige fortjenester ved afståelse af aktier i det  

 pågældende selskab.
Hensigten med bestemmelsen er at friholde skattepligtige, som kan  

 dokumentere, at aktieerhvervelsen og lånoptagelsen ikke er skattemæssigt  

 begrundet, men som alligevel opnår en begrænset skattemæssig fordel.
Der må  

 lægges vægt på omstændighederne ved aktieerhvervelsen og lånoptagelsen,  

 herunder om der gør sig særlige forhold gældende vedrørende  

 finansieringsselskabet.
Der kan f.eks. være tale om et driftsselskab, der  

 midlertidigt har omlagt sin aktivitet til finansiering.
Der må ligeledes  

 henses til, at § 2 c alene retter sig mod lånefinansieret erhvervelse af  

 aktier i finansieringsselskaber, hvor man med en fradragsberettiget  

 finansieringsudgift nedbringer sin skattepligtige indkomst og samtidig  

 oppebærer en skattefri, sikker indkomst i form af gevinst på aktier.
 Der finder heller ikke beskatning sted efter § 2 c, hvis den  

 skattepligtige godtgør, at det samlede resultat vedrørende lånet og  

 aktiebesiddelsen, herunder fortjeneste ved afståelse af aktierne, under et er  

 negativt efter skat selv uden beskatning efter § 2 c, stk. 1. Ved vurderingen  

 heraf skal der lægges vægt på den pågældende skattepligtiges samlede  

 situation, herunder også om der er mulighed for modregning af aktiegevinster  

 i fremførselsberettiget aktietab.
 Ved bedømmelsen ses der bort fra beskatningen efter § 2 c, og der  

 foretages dermed en bedømmelse af den skattepligtiges situation, hvis  

 aktierne var omfattet af de øvrige regler i aktieavancebeskatningsloven.
 Finder en af fritagelsesreglerne anvendelse, finder der alene beskatning  

 sted efter de øvrige regler i aktieavancebeskatningsloven.
 9.4. Opgørelse og ansættelse.
Ved opgørelsen af fortjenesten på aktier erhvervet før den 16. juni 1992  

 kan den skattepligtige vælge at anvende værdien den 16. juni 1992 i stedet  

 for anskaffelsessummen.
Valget skal træffes for samtlige aktier under eet.  

 Det er dog en forudsætning herfor, at den skattepligtige efter de regler, der  

 var gældende før den 16. juni 1992, ikke skulle medregne fortjenester ved  

 afståelse af de pågældende aktier ved opgørelsen af den skattepligtige  

 indkomst, såfremt disse regler fortsat var gældende.
Fortjenesten opgøres efter § 6, d.v.s. efter gennemsnitsmetoden.  

 Opgørelsesprincippet er ved lov nr. 1117 af 22. december 1993 ændret med  

 virkning fra og med den 18. november 1993 for minoritetsaktionærers  

 vedkommende.
Ved afståelser før den 18. november 1993 anvendes for disses  

 vedkommende aktie-for-aktie-metoden (§ 5).
Når der sker beskatning efter § 2 c, finder §§ 2 og 4 ikke anvendelse.
Der  

 skal således ske beskatning, selvom ejertiden har udgjort 3 år eller mere, og  

 der sælges fra en beholdning af børsnoterede aktier, hvis værdi ikke  

 overstiger 83.300 kr. (reguleret efter personskattelovens § 20), og en  

 fortjeneste ved afståelse af aktierne kan ikke modregnes i tab på andre  

 aktier.
 For personer medtages gevinsten i kapitalindkomsten, jf.  

 personskattelovens § 4, stk. 1, nr. 5.
Såfremt den skattepligtige ikke accepterer skattemyndighedernes afgørelse  

 om, at en aktieavance er omfattet af § 2 c, skal ansættelsen forelægges  

 Ligningsrådet.
For grupper af skattepligtige, som under ensartede  

 omstændigheder har deltaget i fælles arrangementer med lånefinansieret  

 erhvervelse af aktier i de omhandlede finansieringsselskaber, kan  

 Ligningsrådet træffe afgørelse for deltagerne under eet.
 10. Investeringsbeviser i udloddende  

 investeringsforeninger (§ 2 d).
 Fortjeneste og tab ved afståelse af investeringsbeviser i udloddende  

 investeringsforeninger behandles skattemæssigt efter bestemmelsen i § 2 d.  

 Når der er tale om papirer omfattet af § 2 d, finder §§ 2 og 4 ikke  

 anvendelse, men finder §§ 2 a, 2 c eller 3 anvendelse på de pågældende  

 papirer, er det disse bestemmelser, der finder anvendelse, uanset at  

 papirerne ligeledes kunne anses for omfattet af § 2 d.
 Ved udloddende investeringsforeninger forstås i denne bestemmelse  

 investeringsforeninger, som ifølge vedtægterne er forpligtet til inden  

 fristen for indgivelse af selvangivelsen for det pågældende indkomstår at  

 udlodde de i indkomståret indtjente beløb, som nævnt i selskabsskattelovens §  

 1, stk. 1, nr. 5 a, eventuelt nedsat efter selskabsskattelovens § 1, stk. 4.
 Investeringsbeviser i udloddende aktieafdelinger er dog ikke  

 omfattet af bestemmelsen, og fortjenester og tab på sådanne papirer behandles  

 derfor skattemæssigt efter de øvrige regler i aktieavancebeskatningsloven.  

 Ved udloddende aktieafdelinger forstås udloddende investeringsforeninger, der  

 udelukkende investerer i aktier m.v. omfattet af aktieavancebeskatningsloven,  

 dog ikke aktier som omhandlet i § 2 a og konvertible obligationer og  

 tegningsretter til konvertible obligationer.
 Fortjenester og tab ved afståelse af investeringsbeviser i  

akkumulerende investeringsforeninger behandles ligeledes efter de  

 øvrige regler i aktieavancebeskatningsloven.
 Skattepligtige fortjenester og fradragsberettigede tab, som er omhandlet i  

 § 2 d medregnes for personers vedkommende ved opgørelsen af  

 kapitalindkomsten, jf. personskattelovens § 4, stk. 1, nr. 5.
 10.1. Fortjenester.
 Fortjenester på investeringsbeviser i udloddende investeringsforeninger er  

 skattepligtige, jf. § 2 d, stk. 1. Dette gælder for selskaber såvel som for  

 personer og uanset ejertiden og beholdningens størrelse.
 10.2. Tab - selskaber.
Selskaber m.v., som er skattepligtige efter selskabsskattelovens § 1, stk.  

 1, nr. 1-2a og 3a-5 b, samt fondsbeskatningsloven, kan fradrage tab på  

 investeringsbeviser, i udloddende investeringsforeninger omfattet af § 2 d  

 under forudsætning af, at det godtgøres, at den investeringsforening,  

 investeringsbeviset vedrører, udelukkende investerer i fordringer  

 omfattet af kursgevinstloven, dog undtagen konvertible obligationer og  

 tegningsretter til konvertible obligationer.
Gennem denne regel opnår  

 selskabet fradragsret i samme omfang, som hvis selskabet m.v. havde foretaget  

 investeringen direkte og ikke gennem investeringsforeningen.
 Selskaber m.v. har dog adgang til tabsfradrag, selvom  

 investeringsforeningen har anbragt en del af midlerne i finansielle  

 kontrakter . Investeringsforeningen har således mulighed for at afdække  

 sine investeringer i fremmedmøntede fordringer, uden at medlemmernes adgang  

 til at modregne tab derved bortfalder.
 Tabsfradraget er betinget af, at det godtgøres, at investeringen i  

 finansielle kontrakter opfylder de regler, som Finanstilsynet har fastsat for  

 investeringsforeningers adgang til at anbringe midler i finansielle  

 kontrakter i bekendtgørelse nr. 455 af 19. juni 1990. Reglerne i denne  

 bekendtgørelse gælder direkte for danske investeringsforeninger, mens det i  

 relation til investeringsforeninger i andre EU-medlemslande er en betingelse  

 for tabsfradraget, at anbringelsen af midler i finansielle kontrakter  

 opfylder tilsvarende regler, d.v.s. de samme krav, som stilles til danske  

 investeringsforeninger.
Efter § 5 i bekendtgørelse nr. 455 af 19. juni 1990 kan  

 investeringsforeninger indgå obligationsterminsforretninger samt erhverve og  

 udstede finansielle instrumenter (futures og optioner) baseret på  

 obligationer eller obligationsindeks, og efter § 7 i samme bekendtgørelse kan  

 investeringsforeninger indgå valutaterminsforretninger samt erhverve og  

 udstede finansielle instrumenter baseret på valuta.
I begge situationer er  

 det en betingelse, at forretningerne og instrumenterne er på dækket basis.  

 Kravet om dækket basis indebærer, at investeringsforeningerne kun må anbringe  

 midler i finansielle kontrakter, der relaterer sig til  

 investeringsforeningens beholdning af værdipapirer.
Efter § 6 i bekendtgørelse nr. 455 af 19. juni 1990 kan  

 investeringsforeninger købe obligationer på termin samt erhverve købsfutures  

 og call-optioner baseret på obligationer eller obligationsindeks.
Det er en  

 betingelse, at investeringsforeningen ved sådanne køb holder en  

 likviditetsbeholdning, som er tilstrækkelig til at dække kapitalbehovet ved  

 erhvervelsen af de underliggende obligationer henholdsvis de obligationer,  

 der indgår i underliggende obligationsindeks.
I medfør af § 20, stk. 1, nr. 4, i lov om investeringsforeninger må en  

 investeringsforenings formue bestå af likvide midler i accessorisk omfang.
I  

 relation til tabsfradragsreglerne i § 2 d vil en likvid beholdning, som  

 opfylder kravet om accessorisk omfang, kunne anerkendes uden at  

 investeringsforeningen mister status som »ren«  

 investeringsforening, der berettiger medlemmerne til tabsfradrag.
 10.3. Tab - personer.
 Efter § 2 d, stk. 3, kan personer fradrage tab ved afståelse af de i § 2 d  

 omhandlede investeringsbeviser, såfremt det godtgøres, at  

 investeringsforeningen udelukkende investerer i fordringer i fremmed  

 valuta omfattet af kursgevinstlovens § 6.
 Personer har i lighed med selskaber m.v. adgang til tabsfradrag selvom  

 investeringsforeningen har anbragt en del af midlerne i finansielle  

 kontrakter . Det er også her en forudsætning, at det godtgøres, at  

 investeringen i finansielle kontrakter opfylder de regler, som Finanstilsynet  

 har fastsat for investeringsforeningers adgang til at anbringe midler i  

 finansielle kontrakter i bekendtgørelse nr. 455 af 19. juni 1990. Der  

 henvises til afsnit 10.2. ovenfor om denne betingelse og om reglerne i nævnte  

 bekendtgørelse.
 Er der tale om en investeringsforening, som har anbragt en del af midlerne  

 i finansielle kontrakter, er det yderligere en betingelse for tabsfradrag for  

 personer, at der er tale om et investeringsbevis i en udloddende  

 investeringsforening, der er omfattet af EF-direktivet 85/611/EØF af 20.  

 december 1985 om samordning af love og administrative bestemmelser om visse  

 institutter for kollektiv investering i værdipapirer  

 (investeringsinstitutter). Udloddende investeringsforeninger, der er omfattet  

 af EF-direktivet, er investeringsforeninger, som har til formål under  

 iagttagelse af et princip om risikospredning at foretage kollektiv  

 investering i værdipapirer med midler, der er tilvejebragt ved henvendelse  

 til offentligheden.
 Reglen om, at der er adgang til tabsfradrag, uanset at den pågældende  

 investeringsforenings formue består af likvide midler i accessorisk omfang,  

 gælder for personer i samme udstrækning, som den gælder for selskaber m.v.  

 Der henvises til afsnit 10.2. ovenfor.
 10.4. Opgørelse af fortjeneste og tab.
 Fortjenester og tab, som er henholdsvis skattepligtige og  

 fradragsberettigede efter bestemmelserne i § 2 d, stk. 1-3, opgøres efter  

 gennemsnitsmetoden, jf. § 2 d, stk. 4, som henviser til § 6.
 10.5. Ikrafttræden og overgangsregler.
 Reglerne i § 2 d finder anvendelse på afståelser foretaget den 19. januar  

 1994 og herefter, jf. § 9 i lov nr. 299 af 27. april 1994.
I tilfælde, hvor fortjenesten eller tabet ved afståelse af et  

 investeringsbevis den 18. januar 1994 ville være skattefri henholdsvis  

 ikke-fradragsberettiget , men hvor fortjeneste eller tab ved en afståelse den  

 19. januar 1994 eller senere medregnes ved opgørelsen af den skattepligtige  

 indkomst i medfør af § 2 d, kan den skattepligtige vælge at anvende  

 investeringsbevisets handelsværdi den 19. januar 1994 i stedet for den  

 faktiske anskaffelsessum.
Det kan være aktuelt for personer, når  

 investeringsbeviset er børsnoteret, og beholdningen af børsnoterede aktier  

 ikke den 19. maj 1993 eller senere ved en opgørelse har været over  

 bundgrænsen i § 4, stk. 2.
 Endvidere har minoritetsaktionærer, der har adgang til at anvende  

 handelsværdien pr. 19. maj 1993 (se herom i afsnit 3.3.3. ovenfor), fortsat  

 adgang til at anvende denne værdi i stedet for den faktiske anskaffelsessum,  

 selvom aktierne ved indførelsen af § 2 d er blevet omfattet af denne  

 bestemmelse.
Til brug ved opgørelse af fortjeneste eller tab ved en afståelse kan dog  

 ikke anvendes en anskaffelsessum (eller værdi pr. 19. maj 1993), der er  

 højere end handelsværdien den 19. januar 1994 eller handelsværdien på  

 afståelsestidspunktet.
Den faktiske anskaffelsessum kan ikke anvendes i disse  

 tilfælde, men der kan vælges mellem at anvende handelsværdien den 19. januar  

 1994 og afståelsessummen som indgangsværdi.
Fradragsberettigede tab efter § 2 og § 4, stk. 3, (aktier ejet i mindre  

 end 3 år og børsnoterede aktier, der er ejet i 3 år eller mere), der er  

 realiseret før den 19. januar 1994, og som endnu ikke er fuldt modregnet, kan  

 under iagttagelse af reglerne i § 2, stk. 2, 5. pkt. overføres til fradrag i  

 fortjeneste på investeringsbeviser, der er omfattet af § 2 d.
Det er dog en  

 forudsætning, at de pågældende investeringsbeviser er erhvervet før den 19.  

 januar 1994.
Inden § 2 d's virkningstidspunkt gælder der ingen specielle regler for  

 beskatning af salg af investeringsbeviser i udloddende  

 investeringsforeninger.
Derfor vil disse afståelser blive behandlet  

 skattemæssigt efter de øvrige regler, der gælder for afståelse af aktier  

 m.v., og som er beskrevet i de øvrige dele af dette cirkulære.
 11. Konvertible obligationer (§ 8).
En konvertibel obligation er et gældsbrev udstedt af et aktie- eller  

 anpartsselskab, som giver långiveren ret til at konvertere sin fordring på  

 selskabet til aktier eller anparter i selskabet.
Indehaveren af en  

 konvertibel obligation kan vælge mellem at lade den konvertere til aktier  

 eller anparter eller kræve den indfriet ved kontant betaling.
Konvertible  

 obligationer indeholder dermed både en fordring imod selskabet på  

 obligationens pålydende og en ret for kreditor til på et nærmere fastsat  

 tidspunkt at forlange obligationerne ombyttet med aktier.
 Fortjeneste og tab ved afståelse af konvertible obligationer samt retten  

 til at tegne konvertible obligationer kan beskattes efter reglerne i  

 aktieavancebeskatningsloven, jf. § 8, eller efter ligningslovens § 16 B.  

 Imidlertid indeholder kursgevinstloven også bestemmelser om beskatning af  

 konvertible obligationer.
 11.1. Tegningsretter til konvertible obligationer.
 Tegningsretter til konvertible obligationer behandles skattemæssigt på  

 samme måde som tegningsretter til aktier.
 Vælger aktionæren at afstå denne ret til at tegne konvertible  

 obligationer, vil den pågældende blive beskattet af fortjenesten.  

 Beskatningen sker efter reglerne i §§ 2-4, alt efter hvilken af disse  

 bestemmelser, tegningsretten henføres under.
Tegningsretten anses for anskaffet på samme tidspunkt som den eller de  

 moderaktie(r), retten knytter sig til, såfremt der er tale om en  

tildelt tegningsret.
Anskaffelsessummen for tegningsretten opgøres,  

 såfremt avancen skal opgøres efter gennemsnitsmetoden, til det beløb, der  

 skal erlægges i forbindelse med tegningen, og såfremt avancen skal opgøres  

 efter aktie-for-aktie-metoden, til 0 kr.
Afståelsessummen opgøres, såfremt  

 avancen skal opgøres efter gennemsnitsmetoden, til det beløb, erhververen  

 betaler for tegningsretten med tillæg af det beløb, som skal erlægges ved  

 tegningen af den konvertible obligation.
Skal avancen opgøres efter  

 aktie-for-aktie-metoden, udgøres afståelsessummen alene af det beløb,  

 erhververen betaler for tegningsretten.
Afstås en erhvervet (cfr. tildelt) tegningsret til en konvertibel  

 obligation, anses tegningsretten for anskaffet på tidspunktet for  

 erhvervelsen af denne.
Anskaffelsessummen opgøres til vederlaget for  

 tegningsretten med tillæg af det beløb, der skal erlægges ved tegningen,  

 såfremt avancen skal opgøres efter gennemsnitsmetoden.
Skal avancen opgøres  

 efter aktie-for-aktie-metoden, udgøres anskaffelsessummen af det faktisk  

 erlagte vederlag for tegningsretten uden tillæg.
Afståelsessummen opgøres på  

 samme måde som ved tildelte tegningsretter.
 Anskaffelsessummerne tillægges omkostningerne ved anskaffelsen, og  

 afståelsessummerne fratrækkes omkostningerne ved afståelsen.
Ved anvendelsen af first in - first out reglen, anses tegningsretterne for  

 en særlig aktieklasse.
Ved opgørelsen af den samlede anskaffelsessum ved  

 anvendelse af gennemsnitsmetoden indgår anskaffelsessummen på lige fod med  

 andre anskaffelsessummer vedrørende aktier i samme selskab.
 11.2. Den konvertible obligation.
 Gevinst eller tab ved afståelse af konvertible obligationer, behandles  

 skattemæssigt efter reglerne i aktieavancebeskatningsloven, ligningslovens §  

 16 B eller efter reglerne i kursgevinstloven.
 Købte konvertible obligationer anses for erhvervet ved købet.
Såfremt den konvertible obligation erhverves ved udnyttelse af en tildelt  

 tegningsret, anses den for erhvervet på samme tidspunkt som moderaktien.
Den  

 konvertible obligation anses for erhvervet til tegningskursen med tillæg af  

 eventuelle omkostninger i forbindelse med erhvervelsen.
For den skattepligtige, som først har købt retten til at tegne konvertible  

 obligationer og herefter udnytter denne ret, anses den konvertible obligation  

 for erhvervet på tidspunktet for købet af tegningsretten.
Anskaffelsessummen  

 opgøres som tegningsbeløbet med tillæg af vederlaget for tegningsretten og  

 eventuelle omkostninger ved anskaffelsen.
 Erhverves den konvertible obligation i forbindelse med udstedelsen af den  

 konvertible obligation, uden at dette sker ved udnyttelse af en tegningsret,  

 anses den konvertible obligation for erhvervet ved udstedelsen.
 11.2.1. Indfrielse og afståelse til det udstedende selskab.
Ligningslovens § 16 B om beskatning af afståelsessummen ved afståelse af  

 aktier til det udstedende selskab, finder anvendelse, når der sker kontant  

 indfrielse af den konvertible obligation, og når obligationen afstås til det  

 udstedende selskab.
Bestemmelsen i ligningslovens § 16 B finder dog ikke  

 anvendelse ved kontant indfrielse på det på forhånd aftalte  

 indfrielsestidspunkt til den på forhånd aftalte indfrielseskurs.
Sker der  

 imidlertid indfrielse til overkurs eller på et andet tidspunkt end det  

 aftalte indfrielsestidspunkt, finder § 16 B i ligningsloven anvendelse.
Når  

 ligningslovens § 16 B ikke finder anvendelse, behandles gevinst eller tab  

 efter reglerne i aktieavancebeskatningsloven eller i kursgevinstloven.
Når  

 forholdet er omfattet af ligningslovens § 16 B, finder hverken  

 aktieavancebeskatningsloven eller kursgevinstloven anvendelse.
 11.2.2. Afståelse inden 3 års ejertid.
Er der tale om konvertible obligationer, som anses for anskaffet mindre  

 end 3 år før afståelsen, jf. ovenfor, behandles fortjeneste eller tab efter  

 reglerne i § 2, medmindre §§ 2 a-3 finder anvendelse.
Dette gælder for såvel  

 selskaber som personer.
Fortjeneste er herefter skattepligtig, og beskattes  

 hos personer som kapitalindkomst.
Tab kan fradrages i fortjenester på andre  

 aktier, der afstås inden 3 års ejertid, og eventuelt overskydende tab kan  

 overføres til fradrag i ægtefællens gevinster på aktier, der er ejet i mindre  

 end 3 år eller fremføres i op til 5 år.
Fortjeneste eller tab opgøres, når  

 der er tale om personer, for børsnoterede konvertible obligationer efter  

 aktie-for-aktie-metoden og for unoterede konvertible obligationer efter  

 gennemsnitsmetoden.
For selskaber m.v. omfattet af selskabsskattelovens § 1,  

 stk. 1, nr. 1-2a og 3a-5 b, samt efter fondsbeskatningsloven skal  

 gennemsnitsmetoden anvendes i alle tilfælde.
Endvidere skal  

 gennemsnitsmetoden anvendes i alle tilfælde af udloddende  

 investeringsforeninger.
Ved anvendelsen af first in - first out reglen holdes  

 de konvertible obligationer adskilt fra aktierne, idet de anses for aktier  

 med særlige rettigheder.
 11.2.3. Afståelse efter en ejertid på mindst 3 år - private investorer.
 For fortjeneste og tab på konvertible obligationer, som er ejet i 3 år  

 eller mere, og som ikke er omfattet af §§ 2 a-3 i  

 aktieavancebeskatningsloven, og som dermed efter aktieavancebeskatningsloven  

 skal medregnes ved opgørelsen af aktieindkomsten, gælder følgende:
Ad a) Beskatning efter kursgevinstloven kan komme på tale ved afståelse af  

sortstemplede konvertible obligationer i danske kroner og ved  

 afståelse af konvertible obligationer i fremmed valuta.
Ved  

 sortstemplede konvertible obligationer forstås konvertible obligationer, som  

 ikke opfylder mindsterentekravet på udstedelsestidspunktet.
 Fremmedmøntede konvertible obligationer beskattes efter kursgevinstloven,  

 såfremt det pågældende indkomstårs samlede nettogevinst eller nettotab på  

 fordringer, gæld og konvertible obligationer i fremmed valuta overstiger 800  

 kr. (reguleret efter personskattelovens § 20). Overstiger indkomstårets  

 nettogevinst/nettotab dette beløb, vil hele avancen eller tabet skulle  

 medregnes ved opgørelsen af den skattepligtige indkomst.
Ad b) Beskatning efter aktieavancebeskatningsloven kan komme på tale, når  

 der er tale om blåstemplede konvertible obligationer i danske kroner.  

 Ved blåstemplede konvertible obligationer, forstås konvertible obligationer,  

 som opfylder mindsterentekravet på udstedelsestidspunktet.
Endvidere kan der  

 ske beskatning efter aktieavancebeskatningsloven ved afståelse af  

fremmedmøntede konvertible obligationer, når årets samlede  

 nettogevinst/nettotab på fordringer, gæld og konvertible obligationer i  

 fremmed valuta ikke overstiger 800 kr. (reguleret efter  

 personskattelovens § 20).
 Det er dog en forudsætning for beskatningen, at der enten er tale om  

 unoterede konvertible obligationer eller om børsnoterede konvertible  

 obligationer, som sælges fra en beholdning af børsnoterede aktier m.v., hvis  

 samlede kursværdi på et registreringstidspunkt inden for de seneste 3 år  

 forud for afståelsen har ligget på 83.300 kr. (reguleret efter  

 personskattelovens § 20) eller derover.
 Ad c) Skattefrihed ved afståelse af konvertible obligationer kan komme på  

 tale ved afståelse af blåstemplede konvertible obligationer i danske  

 kroner og ved afståelse af fremmedmøntede fordringer i tilfælde, hvor  

 årets samlede nettogevinst/nettotab på fordringer, gæld og konvertible  

 obligationer ikke overstiger 800 kr. (reguleret efter personskattelovens  

 § 20).
 Det er en forudsætning for skattefriheden, at der er tale om afståelse af  

 børsnoterede konvertible obligationer, og at kursværdien af den  

 skattepligtiges samlede beholdning af børsnoterede aktier m.v. på alle  

 registreringstidspunkter indenfor de seneste 3 år før afståelsen har ligget  

 under 83.300 kr. (reguleret efter personskattelovens § 20).
 11.2.4. Afståelse efter en ejertid på mindst 3 år - selskaber.
 For selskabers vedkommende er gevinster og tab på konvertible obligationer  

 ikke skattepligtige efter aktieavancebeskatningsloven efter en ejertid på 3  

 år eller mere, når der er tale om konvertible obligationer, som ikke er  

 omfattet af §§ 2 a-3.
Beskatning efter kursgevinstlovens § 7 kan herefter, når der er tale om  

konvertible obligationer i danske kroner , komme på tale, når  

mindsterentekravet ikke er opfyldt . I så fald er tab ikke  

 fradragsberettiget.
Er mindsterentekravet opfyldt , vil gevinst være  

 skattefri, og tab vil ikke være fradragsberettiget.
 Er der tale om konvertible obligationer i fremmed valuta , vil  

 gevinst og tab skulle medregnes ved opgørelsen af den skattepligtige indkomst  

 efter kursgevinstlovens § 6. Der er for selskaber ingen skattefri bundgrænse.
 11.2.5. Konvertible obligationer omfattet af §§ 2 a-3.
 Gevinster og tab på konvertible obligationer, der er omfattet af  

 bestemmelserne i aktieavancebeskatningslovens §§ 2 a-3, vil altid blive  

 beskattet efter reglerne i aktieavancebeskatningsloven.
 11.3. Konvertering.
Konvertering af de konvertible obligationer til aktier i det pågældende  

 selskab har ikke skattemæssige konsekvenser.
De nye aktier anses for  

 erhvervet på samme tidspunkt, som de konvertible obligationer anses  

 erhvervet, og for samme anskaffelsessum.
 11.4. Overgangsregler.
For så vidt angår konvertible obligationer, den skattepligtige ejede inden  

 den 1. juli 1981, anses obligationernes kursværdi pr. 1. juli 1981 for  

 anskaffelsessum, medmindre den faktiske anskaffelsessum er højere, jf. § 8,  

 stk. 2. Det er således denne kursværdi, der lægges til grund ved opgørelsen  

 af fortjenester og tab.
Skal avancen opgøres efter gennemsnitsmetoden, er det  

 denne værdi, der indgår som anskaffelsessum ved opgørelsen af den  

 gennemsnitlige anskaffelsessum.
§ 19,  stk. 3, i lov nr. 421 af 25. juni 1993  

 indeholder en overgangsregel for personer, som var minoritetsaktionærer den  

 18. maj 1993. Disse kan således anvende aktiernes handelsværdi på dette  

 tidspunkt i stedet for den faktiske anskaffelsessum, hvis aktien afstås efter  

 en ejertid på 3 år eller mere.
Reglen er mere indgående beskrevet i afsnit  

 3.3.3. ovenfor.
Reglen gælder også ved afståelse af konvertible obligationer.  

 Dette gælder dog kun, når der sker beskatning efter  

 aktieavancebeskatningsloven.
 12. Aktier, erhvervet ved skattefri  

 virksomhedsomdannelse.
 Ved lov om skattefri virksomhedsomdannelse er der åbnet mulighed for, at  

 en personligt drevet virksomhed kan omdannes til aktieselskab eller  

 anpartsselskab, uden at omdannelsen medfører nogen beskatning hos den  

 tidligere ejer, som bliver hovedaktionær i det selskab, der driver  

 virksomheden videre.
 Til gengæld skal den tidligere ejer, hvis den pågældende senere afstår  

 aktierne, i princippet beskattes af de fortjenester, herunder genvundne  

 afskrivninger, der ellers ville være blevet beskattet ved overdragelse på  

 omdannelsestidspunktet.
Denne beskatning gennemføres ved, at aktiernes anskaffelsessum  

 opgøres som den skattemæssige værdi af virksomhedens aktiver og passiver på  

 omdannelsestidspunktet, jf. § 4 i lov om skattefri virksomhedsomdannelse.
Den  

 skattemæssige værdi svarer til det kontante beløb, som ville være opnået ved  

 sædvanligt salg af virksomheden (handelsværdien) med fradrag for  

 skattepligtige fortjenester, der ville være opstået, hvis virksomheden blev  

 solgt kontant på omdannelsestidspunktet.
Hvis omdannelsen sker ved overdragelse af virksomheden til et allerede  

 registreret selskab, skal der ved opgørelsen af anskaffelsessummen for  

 aktierne endvidere tillægges aktiernes eller anparternes oprindelige  

 anskaffelsessum.
Skattefri virksomhedsomdannelse ved overdragelse af  

 virksomheden til et allerede eksisterende selskab forudsætter, at selskabet  

 ikke tidligere har drevet erhvervsvirksomhed (d.v.s. et såkaldt  

 »skuffeselskab«), og at ejeren af den overdragne virksomhed på  

 tidspunktet for overdragelsen ejer alle aktierne i selskabet.
Udgør anskaffelsessummen efter det foregående et negativt beløb, medregnes  

 dette ved opgørelsen af fortjenester eller tab ved afståelse af aktierne.
I  

 tilfælde af, at afståelsessummen beskattes efter ligningslovens § 16 B,  

 tillægges afståelsessummen et beløb, der svarer til det negative beløb.
 Aktierne eller anparterne anses for anskaffet på tidspunktet for  

 overdragelsen af virksomheden til selskabet, uanset om selskabet stiftes på  

 dette tidspunkt, eller om virksomheden er overdraget til et allerede  

 registreret selskab.
 Gevinster og tab på aktierne behandles i øvrigt efter de sædvanlige regler  

 om aktieavancebeskatning.
 13. Beskatning ved dødsfald.
§§ 10 og 13 c indeholder regler for beskatning og succession ved dødsfald.  

 Som hovedregel gælder kildeskattelovens almindelige regler om beskatning ved  

 dødsfald også for aktier.
Der gælder dog særlige regler for børsnoterede  

 aktier, der er omfattet af § 2 eller § 4 og for udlæg til ægtefælle, arvinger  

 eller legatarer, der er hjemmehørende i en fremmed stat, Færøerne eller  

 Grønland.
Reglerne om udlæg til udlændinge gælder alle slags aktier, både  

 børsnoterede og unoterede.
Reglerne i § 13 c beskrives i afsnit 17.3.  

 nedenfor.
 § 10  har i den nuværende udformning virkning for  

 udlæg foretaget den 18. november 1993 eller senere, jf. § 16, stk. 7, i lov  

 nr. 1117 af 22. december 1993.
 13.1. Udlæg af børsnoterede aktier.
Beskatningen efter § 10, stk. 1, afhænger af, om det enkelte udlæg til den  

 enkelte ægtefælle, arving eller legatar overstiger 83.300 kr. (reguleret  

 efter personskattelovens § 20). Et enkelt udlæg betyder i denne relation et  

 særskilt udlæg, og ikke et samlet udlæg.
A'conto udlæg betragtes således i  

 denne forbindelse som et enkelt udlæg.
Beløbsgrænsen gælder uanset det  

 enkelte aktiebrevs størrelse.
Den del af udlægget, der ligger under 83.300 kr. (reguleret efter  

 personskattelovens § 20), beskattes altid hos boet.
Overstiger værdien af  

 boets samlede beholdning af børsnoterede aktier ikke 83.300 kr. (reguleret  

 efter personskattelovens § 20), er udlægget dog skattefrit, hvis der er tale  

 om aktier, som på afståelsestidspunktet har været ejet i 3 år eller mere,  

 medmindre beholdningens kursværdi indenfor de seneste 3 år har oversteget  

 83.300 kr. (reguleret efter personskattelovens § 20). Ved opgørelsen af  

 værdien af den samlede beholdning medregnes den afdødes ægtefælles  

 beholdning.
 Såfremt udlægget overstiger grundbeløbet, og boet ikke kræver sig  

 beskattet, selv om betingelserne herfor er opfyldt, indtræder ægtefællen,  

 arvingen eller legataren i boets skattemæssige stilling, såfremt  

 skattelovgivningens øvrige betingelser herfor er opfyldt (herunder § 13 c).  

 Sammenhængen med de almindelige regler for beskatning i forbindelse med  

 dødsfald omtales i afsnit 13.2. nedenfor.
Aktier i samme selskab, der udlægges til samme arving m.v., anses i  

 skattemæssig henseende for eet aktiv . Dette gælder også for en  

 eventuel del af udlægget, som ligger ud over den andel i boet, der tilkommer  

 arvingen m.v.
Dette betyder for børsnoterede aktiers vedkommende, at boet har  

 valget mellem at lade arvingen succedere i hele den del af udlægget til samme  

 arving m.v., der overstiger 83.300 kr. (reguleret efter personskattelovens §  

 20), eller at lade sig beskatte af hele denne del af udlægget.
Børsnoterede  

 aktier anses for eet aktiv, uanset at udlægget eventuelt indeholder såvel  

 aktier med en ejertid på mindre end 3 år som aktier med en ejertid på 3 år  

 eller mere.
Hvis arvingen m.v. således succederer, sammensættes den pågældendes  

 anskaffelsessum af de 83.300 kr. (reguleret efter personskattelovens § 20),  

 der beskattes i boet, og af afdødes anskaffelsessum vedrørende resten.
Hvis  

 udlægsmodtagerens beholdning af børsnoterede aktier efterfølgende i de sidste  

 3 år har været mindre end 83.300 kr (reguleret efter personskattelovens §  

 20), er denne i overensstemmelse med de almindelige regler om skattepligt på  

 grund af beholdningens størrelse skattefri.
 Indgår der ved udlægget aktier, der er anskaffet på forskellige  

 tidspunkter, finder first in - first out princippet anvendelse, således at de  

 først anskaffede aktier fortrinsvis indgår i den del af udlægget, der  

 beskattes hos boet som salg.
Anskaffelsestidspunktet for de aktier, arvingen m.v. modtager, og som ved  

 udlægget beskattes i boet, er udlægstidspunktet.
Anskaffelsestidspunktet for  

 de aktier, der udlægges til arvingen m.v. med succession, er identisk med  

 afdødes anskaffelsestidspunkt.
Som følge af, at de først anskaffede aktier  

 fortrinsvis indgår i den del af udlægget, der beskattes hos boet, jf.  

 ovenfor, vil det være de aktier, der hos afdøde har de ældste  

 anskaffelsestidspunkter, der fortrinsvis indgår i den del af udlægget for  

 hvilken, arvingen m.v. skal anvende udlægstidspunktet som  

 anskaffelsestidspunkt.
 13.2. De almindelige regler.
 I visse tilfælde er der ikke adgang for udlægsmodtageren til at indtræde i  

 boets skattemæssige stilling.
Der kan eksempelvis ikke ske udlæg med succession, - hvis der ved udlæg af aktier konstateres tab, - i et skattefrit bo, - hvis længstlevende ægtefælle udskifter enkelte arvinger, hvorefter  

 resten af boet udleveres til hensidden i uskiftet bo, - hvor aktier i et privatskiftet bo ved 15 måneders fristens udløb stadig  

 befinder sig i boet, samt - når aktier udlægges til en udlænding (§ 13 c).
 I tilfælde, hvor succession således er udelukket efter de almindelige  

 regler, kan der heller ikke ske succession efter § 10, stk. 1.
§ 10,  stk. 1, handler alene om udlæg i de tilfælde,  

 hvor der i skattemæssig henseende opstår et dødsbo.
Det gør der ikke, når - boet umiddelbart efter dødsfaldet udleveres ægtefællen til hensidden i  

 uskiftet bo, - ægtefællen får udsættelse med arveafgiftspligtens indtræden efter  

 arveafgiftslovens § 14 A, eller - boet udlægges ægtefællen uden skiftebehandling efter skiftelovens § 57,  

 stk. 1.
 I disse tilfælde gælder successionsreglerne i kildeskattelovens § 29. Den  

 skattemæssige behandling af fortjenester og tab ved den længstlevende  

 ægtefælles afståelse af aktier svarer ganske til den skattemæssige  

 behandling, førstafdødes fortjeneste eller tab ville have fået, uanset  

 aktiernes art.
 13.3. Reglerne for beskatningen i boet.
Udlægges aktier ikke med succession, beskattes udlægget hos boet.
Det  

 afgøres efter de almindelige regler om beskatning af aktieavancer, om  

 udlægget er skattepligtigt, og hvilken indkomstart, udlægget i givet fald  

 skal henregnes til.
 I det omfang avancen ved udlægget efter de almindelige regler henregnes  

 til den skattepligtige almindelige indkomst (aktier omfattet af §§ 2-3),  

 beskattes avancen med 50 pct., jf. personskattelovens § 15.
Indgår avancen efter de almindelige regler i aktieindkomsten ,  

 gælder følgende regler: Aktieindkomst, der ikke overstiger et beløb på 26.400  

 kr. (reguleret efter personskattelovens § 20), indgår ikke i boets  

 skattepligtige indkomst, men beskattes endeligt med 30 pct. for indkomstårene  

 1993-95 og med 25 pct. i senere indkomstår.
Skattefri dødsboer er også  

 fritaget for denne skat, men indeholdt udbytteskat tilbagebetales dog ikke  

 disse boer, (personskattelovens § 15, stk. 2 og 6). Overstiger  

 aktieindkomsten grundbeløbet på 26.400 kr. (reguleret efter  

 personskattelovens § 20), eller er aktieindkomsten negativ, medregnes  

 aktieindkomsten til boets skattepligtige indkomst.
Beskatningsordningen for  

 dødsboer er dog udformet på en sådan måde, at kun 75 pct. af aktieindkomst  

 over 26.400 kr. (reguleret efter personskattelovens § 20) medregnes ved  

 opgørelsen af den skattepligtige indkomst, og kun 50 pct. af negativ  

 aktieindkomst under 26.400 kr. (reguleret efter personskattelovens § 20) og  

 75 pct. af negativ aktieindkomst herudover kan fradrages i den skattepligtige  

 indkomst, jf. personskattelovens § 15, stk. 3-5.
 Bofradraget efter personskattelovens § 15, stk. 7, kan ikke fradrages i  

 aktieindkomsten, men derimod i den skattepligtige indkomst.
Skattefri dødsboer beskattes ikke af den skattepligtige indkomst.
Dette  

 gælder også, når aktieindkomsten skal medregnes i den skattepligtige  

 indkomst.
Indeholdt udbytteskat udbetales dog ikke til boet.
 13.4. Regler gældende for udlæg foretaget mellem den 19. maj 1993 og  

 den 18. november 1993.
De nugældende regler i § 10 er affattet ved lov nr. 1117 af 22. december  

 1993. Disse regler har virkning for udlæg foretaget den 18. november 1993  

 eller senere.
Ved udlæg den 19. maj 1993 eller senere, men inden den 18.  

 november 1993, gælder følgende:
Fortjeneste eller tab ved udlæg af aktier omfattet af § 2 beskattes ikke i  

 boet, og udlægsmodtageren anvender ved en senere afståelse udlægsværdien som  

 anskaffelsessum og udlægstidspunktet som anskaffelsestidspunkt.
Hvis der er  

 tale om aktier, som af afdøde er erhvervet i forbindelse med en skattefri  

 virksomhedsomdannelse, og boet ikke vælger at lade sig beskatte ved udlæg af  

 sådanne aktier, uanset at betingelserne herfor er opfyldt, indtræder  

 udlægsmodtageren i boets skattemæssige stilling.
Ved udlæg af aktier omfattet af § 4 succederer udlægsmodtageren i boets  

 skattemæssige stilling i tilfælde, hvor boet har valgt ikke at lade sig  

 beskatte, selvom boet havde mulighed herfor.
Udlægsmodtageren indtræder ved  

 denne succession i boets/afdødes anskaffelsessummer og  

 anskaffelsestidspunkter.
Udlægsmodtageren succederer endvidere i en eventuel  

 skattepligt ved afståelse af aktier.
Denne succession varer i fem år.  

 Herefter vil udlægsmodtageren alene være skattepligtig, hvis de almindelige  

 betingelser herfor er opfyldt.
 De øvrige regler beskrevet i afsnit 13.1.-3. ovenfor finder også  

 anvendelse ved udlæg i perioden mellem den 19. maj 1993 og den 18. november  

 1993.
 14. Succession ved familieoverdragelse (§ 11).
 Efter § 11 gælder en regel om succession ved overdragelse i levende live.
Det er en forudsætning for anvendelsen af denne regel, at overdrageren er  

 hovedaktionær, jf. personskattelovens § 19 a, stk. 2-4, på tidspunktet for  

 overdragelsen, og at overdragelsen sker til overdragerens børn, børnebørn,  

 søskende, søskendes børn eller søskendes børnebørn.
Adoptivforhold og  

 stedbarnsforhold sidestilles med naturligt slægtskabsforhold.
Endvidere skal  

 erhververen være skattepligtig til Danmark på grund af sit hjemsted, og  

 erhververen må ikke i medfør af en dobbeltbeskatningsoverenskomst anses for  

 hjemmehørende i en fremmed stat, Færøerne eller Grønland (§ 11, stk. 1 og 3).
 Muligheden for overdragelse med succession afhænger yderligere af hvilke  

 papirer, der er tale om.
 Er der tale om aktier omfattet af § 2 b, stk. 2-4 , (andele i  

 andelsforeninger) eller § 3 (næringsaktier), er der mulighed for  

 succession, uanset overdragelsens omfang.
 Er aktierne omfattet af § 2 a eller § 2 c , er succession  

 udelukket.
Er der tale om unoterede aktier omfattet af § 2 eller § 4 eller  

 investeringsbeviser omfattet af § 2 d , er succession mulig, såfremt de  

 overdragne aktier udgør mindst 15 pct. af stemmeværdierne i selskabet.
I  

 denne forbindelse skal det anføres, at overdragelse til flere personer i  

 sameje betragtes sammenhængende som en enkelt overdragelse.
Den samlede  

 stemmeværdi i selskabet opgøres, uden at selskabets beholdning af egne aktier  

 medregnes.
Er der tale om børsnoterede aktier omfattet af § 2 eller § 4 , kan  

 der ikke ske succession, for så vidt angår de første 83.300 kr. (reguleret  

 efter personskattelovens § 20) af overdragelsen.
Af denne del af  

 overdragelsen sker der således beskatning hos overdrageren.
Er de overdragne  

 aktier anskaffet på forskellige tidspunkter, anses de aktier, der har den  

 ældste anskaffelsessum for fortrinsvis at indgå i den del af overdragelsen,  

 der ikke overstiger 83.300 kr. (reguleret efter personskattelovens § 20). Der  

 kan ske succession, for så vidt angår den resterende del af overdragelsen.  

 Det er dog en betingelse, at den samlede overdragelse som et minimum omfatter  

 15 pct. af stemmeværdierne i selskabet.
Konvertible obligationer kan, såfremt de ved afståelse skal  

 behandles efter aktieavancebeskatningsloven (se afsnit 11 ovenfor),  

 overdrages med succession, når de ovenfor anførte betingelser er opfyldt.
Det  

 skal dog bemærkes, at der ikke er stemmeværdier knyttet til konvertible  

 obligationer, og grundet reglen om, at de overdragne aktier skal udgøre  

 mindst 15 pct. af stemmeværdierne i selskabet, forudsætter succession derfor,  

 at der tillige overdrages aktier, der udgør mindst 15 pct. af stemmeværdien.  

 Kravet om overdragelse af mindst 15 pct. af stemmeværdierne i selskabet  

 gælder dog ikke, hvis der er tale om overdragelse af aktier eller konvertible  

 obligationer omfattet af § 2 b, stk. 2-4 eller § 3. Succession forudsætter  

 derfor ikke i disse tilfælde, at der tillige overdrages en vis portion  

 aktier.
 Den sidste forudsætning er, at der ikke ved overdragelsen konstateres et  

 tab (§ 11, stk. 4, jf. kildeskattelovens § 33 C).
Når der efter det foranstående succederes, indtræder erhververen i  

 overdragerens stilling, for så vidt angår anskaffelsestidspunkter og  

 anskaffelsessummer, (se dog afsnit 3.3.1. ovenfor vedrørende nedslag i  

 fortjenesten på aktier ejet af hovedaktionærer), og overdrageren beskattes  

 ikke.
Udgøres overdragelsen af børsnoterede aktier, som ikke er omfattet af  

 §§ 2 a-3, ophører successionen dog, hvis erhververens samlede beholdning af  

 børsnoterede aktier efterfølgende i de seneste 3 år har været mindre end  

 83.300 kr. (reguleret efter personskattelovens § 20). I et sådant tilfælde  

 vil erhververen ved salg kunne opnå skattefrihed.
Reglerne for succession ved familieoverdragelse af børsnoterede aktier  

 omfattet af §§ 2 eller 4 er ændret med virkning for familieoverdragelser  

 foretaget den 18. november 1993 eller senere.
Ved familieoverdragelser  

 foretaget efter den 18. maj 1993, men inden den 18. november 1993, er der  

 mulighed for succession - også for den del af overdragelsen, der ikke  

 overstiger 83.300 kr. (reguleret efter personskattelovens § 20). Til gengæld  

 ophører successionen ikke, hvis modtagerens beholdning efterfølgende i en  

 periode på mindst 3 år har ligget under 83.300 kr. (reguleret efter  

 personskattelovens § 20).
 15. Reglerne i fusionsskatteloven.
 15.1. Fusion af danske selskaber (fusionsskattelovens kapitel 1).
 Ved en fusion mellem to eller flere selskaber kan de pågældende selskaber  

 vælge at anvende fusionsskattelovens regler, hvorved fusionen bliver  

 skattefri.
 Fusionsskatteloven indeholder bl.a. regler om, hvorledes der skal  

 forholdes med de aktier i det modtagende selskab, som en aktionær modtager  

 som vederlag for aktierne i det indskydende selskab ved en fusion, der er  

 omfattet af loven.
De modtagne aktier behandles i skattemæssig henseende som om de  

 var erhvervet på samme tidspunkt og for samme anskaffelsessum som de  

 ombyttede aktier, jf. fusionsskattelovens § 11. Hvorvidt og i hvilket omfang,  

 der skal ske beskatning ved afhændelse af aktier i det modtagende selskab,  

 vil således afhænge af anskaffelsestidspunkt og anskaffelsessum for aktierne  

 i det indskydende selskab.
Der er således tale om succession.
Såfremt de ombyttede aktier anses for omfattet af §§ 2 a-2 c eller  

 3, anses de modtagne aktier ligeledes for omfattet af disse bestemmelser.  

 Sker der i forbindelse med fusionen ombytning af unoterede aktier med  

 børsnoterede aktier, anses aktierne for overgået til en status som  

 børsnoterede.
Ombytningen sidestilles således med en børsintroduktion af de  

 ombyttede aktier.
Ligeledes vil aktier kunne anses for overgået til status  

 som unoterede, hvis børsnoterede aktier ombyttes med unoterede aktier.
Der  

 henvises til afsnit 3.2.4.-5., for så vidt angår betydningen af overgang fra  

 unoteret til børsnoteret og omvendt.
Er de ombyttede aktier anskaffet på forskellige tidspunkter, eller er en  

 del af de ombyttede aktier omfattet af § 3, mens andre ikke er omfattet  

 heraf, foretages der en opdeling af de modtagne aktier, således at en andel  

 af de modtagne aktier svarende til andelen af de ombyttede aktier anses for  

 anskaffet på de respektive tidspunkter, og således at en andel af de modtagne  

 aktier, svarende til andelen af de ombyttede aktier, anses for omfattet af §  

 3. Andelene beregnes på grundlag af de ombyttede aktiers kursværdi på  

 fusionsdatoen.
Er de modtagne aktier forbundet med forskellige rettigheder,  

 foretages den ovennævnte beregning for hver art af de modtagne aktier.
Eksempel: En aktionær besidder på fusionsdatoen en portion  

 aktier i samme selskab.
Kursværdien af den samlede portion udgør i alt 1  

 mill. kr.
Denne portion udgøres af næringsaktier med en kursværdi på 750.000  

 kr. og almindelige aktier med en kursværdi på 250.000 kr.
Ved  

 aktieombytningen i forbindelse med fusionen modtager aktionæren aktier  

 tilhørende to forskellige aktieklasser.
Aktionæren modtager således A-aktier  

 med en nominel værdi på 100.000 kr. og B-aktier med en nominel værdi på  

 400.000 kr.
Fordelingen indenfor hver enkelt aktieklasse af aktier, der er  

 almindelige aktier henholdsvis næringsaktier, foretages ved at fordele den  

 samlede nominelle værdi af aktier i den pågældende aktieklasse efter  

 forholdet mellem kursværdien af de ombyttede aktier, der er almindelige  

 aktier henholdsvis næringsaktier, og den samlede kursværdi.
 Den nominelle værdi af de A-aktier, der anses for næringsaktier, er  

 således:
Ved opgørelsen af de nominelle værdier af de B-aktier, der anses for  

 næringsaktier henholdsvis almindelige aktier, ganges 400.000 kr. med de  

 ovenfor anførte brøker.
Den nominelle værdi af de B-aktier, der anses for  

 næringsaktier, er således 300.000 kr., og den nominelle værdi af de B-aktier,  

 der anses for almindelige aktier, er 100.000 kr.
Vederlægges aktierne i det indskydende selskab ikke med aktier i det  

 modtagende selskab , sker der beskatning efter reglerne i  

 aktieavancebeskatningsloven.
Afståelsessummen sættes til et beløb lig  

 kursværdien på fusionsdatoen (fusionsskattelovens § 9). Hvis aktionæren har  

 flere aktier i det indskydende selskab end de aktier, der anses for indløst,  

 og er aktierne anskaffet på forskellige tidspunkter, anses de først  

 erhvervede for de først indløste.
Hvis samtidigt erhvervede aktier er  

 forbundet med forskellige rettigheder, eller hvis en del af en portion  

 samtidigt erhvervede aktier er erhvervet som et led i aktionærens næringsvej,  

 anses disse aktier for indløst efter forholdet mellem aktiernes kursværdi på  

 fusionsdatoen.
 Efter fusionsskattelovens § 1 finder bestemmelserne i §§ 9 og 11  

 anvendelse ved fusion af selskaber, der er omfattet af selskabsskattelovens §  

 1, stk. 1, nr. 1 og 2, (aktieselskaber og andre selskaber, hvor ingen af  

 deltagerne hæfter personligt for selskabets forpligtelser, og hvor  

 overskuddet fordeles i forhold til den indskudte kapital). Bestemmelserne  

 finder imidlertid efter fusionsskatteloven tilsvarende anvendelse i en række  

 andre fusionstilfælde.
 15.2. Fusion af kooperative virksomheder m.v. (fusionsskattelovens  

 kapitel 2).
 Reglerne i fusionsskattelovens §§ 9 og 11 finder efter samme lovs § 12  

 tilsvarende anvendelse ved fusion af andelsforeninger omfattet af  

 selskabsskattelovens § 1, stk. 1, nr. 3, (fusionsskattelovens § 12, stk. 1,  

 nr. 1), ved fusion af brugsforeninger og foreninger omfattet af  

 selskabsskattelovens § 1, stk. 1, nr. 3a og 4, (fusionsskattelovens § 12,  

 stk. 1, nr. 2) og når en andelsforening omfattet af selskabsskattelovens § 1,  

 stk. 1, nr. 3, fusionerer med en brugsforening eller en forening omfattet af  

 selskabsskattelovens § 1, stk. 1, nr. 3a eller 4, (fusionsskattelovens § 12,  

 stk. 1, nr. 3). Endvidere finder reglerne i fusionsskattelovens §§ 9 og 11  

 tilsvarende anvendelse ved fusion af brugsforeninger eller foreninger  

 omfattet af selskabsskattelovens § 1, stk. 1, nr. 3a eller 4 og helejede  

 datterselskaber omfattet af selskabsskattelovens § 1, stk. 1, nr. 1-2,  

 (fusionsskattelovens § 12, stk. 1, nr. 4).
 Reglerne i fusionsskattelovens § 12, er ændret ved lov nr. 374 af 18. maj  

 1994. Ved disse ændringer er der dog ikke ændret på aktionærbeskatningen ved  

 fusioner omfattet af fusionsskattelovens § 12.
 Der henvises til afsnit 4.1. ovenfor, for så vidt angår reglerne i  

 aktieavancebeskatningslovens § 13 e om beskatning af aktieoverdragelser ved  

 fusion mellem andelsforeninger omfattet af selskabsskattelovens § 1, stk. 1,  

 nr. 3 og helejede datterselskaber m.v. omfattet af selskabsskattelovens § 1,  

 stk. 1, nr. 1-2 og 4.
 Efter fusionsskattelovens § 14 finder samme lovs §§ 9 og 11 tillige  

 anvendelse ved fusion af sparekasser og andelskasser m.v. omfattet af  

 selskabsskattelovens § 1, stk. 1, nr. 2a, og ved fusion af gensidige  

 forsikringsforeninger omfattet af selskabsskattelovens § 1, stk. 1, nr. 5 og  

 6. Ligningsrådet kan tillade, at fusionsskattelovens regler finder anvendelse  

 ved fusion af investeringsforeninger (fusionsskattelovens § 14, stk. 2).
 Endvidere finder reglerne i fusionsskattelovens §§ 9 og 11 efter samme  

 lovs § 14 c tilsvarende anvendelse ved fusion af fonde, som er omfattet af  

 fondsbeskatningsloven, ved fusion af en sådan fond og et helejet  

 datteraktieselskab og ved fusion af foreninger omfattet af  

 fondsbeskatningsloven.
Endelig finder fusionsskattelovens §§ 9 og 11 anvendelse ved omdannelse  

 til aktieselskaber af andelsforeninger omfattet af selskabsskattelovens § 1,  

 stk. 1, nr. 3, jf. fusionsskattelovens § 14 e, og ved omdannelse til  

 aktieselskab af selskaber, brugsforeninger og foreninger omfattet af  

 selskabsskattelovens § 1, stk. 1, nr. 2, 3a og 4, jf. fusionsskattelovens §  

 14 f.
Ved omdannelse efter § 14 e, vil de modtagne aktier dog ikke være  

 omfattet af aktieavancebeskatningslovens § 2 b.
Reglerne i §§ 14 e og 14 f er  

 indført ved lov nr. 374 af 18. maj 1994, og ved §§ 22 og 23 i lov nr. 374 af  

 18. maj 1994 er der fastsat regler svarende til fusionsskattelovens §§ 14 e  

 og 14 f, som er gældende i perioden mellem den 27. oktober 1993 og  

 virkningstidspunktet for fusionsskattelovens §§ 14 e og 14 f.
Reglerne i  

 fusionsskattelovens §§ 14 e og 14 f eller de tilsvarende regler i §§ 22 og 23  

 i lov nr. 374 af 18. maj 1994 har dermed virkning for fusioner foretaget den  

 27. oktober 1993 eller senere.
 15.3. Fusion med udenlandske selskaber (fusionsskattelovens kapitel  

 3).
 Efter fusionsskattelovens § 15 kan reglerne i fusionsskattelovens §§ 9 og  

 11 finde tilsvarende anvendelse i følgende tilfælde:
Adgangen til gennemførelse af skattefri fusion, når der er tale om en  

 fusion omfattet af de ovenfor under a)-c) beskrevne tilfælde, er betinget af,  

 at der gives tilladelse fra Ligningsrådet.
Dette følger af  

 fusionsskattelovens § 15, stk. 1.
Efter fusionsskattelovens § 15, stk. 5, finder samme lovs §§ 9 og 11  

 tilsvarende anvendelse ved (en i øvrigt skattepligtig) fusion mellem et dansk  

 selskab og et udenlandsk selskab i tilfælde, som ikke henhører under c)  

 ovenfor.
D.v.s. når der er tale om, at selskaberne eller et af disse ikke er  

 omfattet af begrebet »selskab i en medlemsstat«.
Anvendelsen af §  

 15, stk. 5, kræver ikke tilladelse fra Ligningsrådet.
Endvidere kan der efter fusionsskattelovens § 15, stk. 6, gives tilladelse  

 til, at §§ 9 og 11 i samme lov finder tilsvarende anvendelse ved fusion af  

 udenlandske selskaber eller foreninger, når der er tale om en fusion, som  

 ikke kan henføres under b) ovenfor.
Bemyndigelsen til at give denne  

 tilladelse er givet til de kommunale skattemyndigheder efter § 3, stk. 1, nr.  

 8, i bekendtgørelse nr. 514 af 16. juni 1994.
 15.4. Spaltning (fusionsskattelovens kapitel 4).
Efter fusionsskattelovens §§ 15 a og 15 b kan lovens regler om succession  

 ved fusion finde tilsvarende anvendelse ved spaltning, når såvel det  

 indskydende som det modtagende selskab er omfattet af begrebet »selskab  

 i en medlemsstat« efter EF's fusionsdirektiv.
Adgangen til gennemførelse  

 af skattefri spaltning er betinget af, at der gives tilladelse fra  

 Ligningsrådet.
 Ved spaltning forstås den transaktion, hvorved et selskab som følge af og  

 samtidig med sin opløsning uden likvidation overfører sine samlede aktiver og  

 passiver til to eller flere eksisterende eller nye selskaber ved i henhold  

 til en pro rata-regel at tildele sine selskabsdeltagere aktier eller anparter  

 i de modtagende selskaber og eventuelt en kontant udligningssum på højst 10  

 pct. af disse værdipapirers pålydende værdi eller, når der ikke eksisterer en  

 pålydende værdi, deres bogførte værdi.
 Ophører et dansk eller et udenlandsk selskab ved en spaltning, der  

 beskattes efter reglerne i § 15 b, stk. 1 eller 2, beskattes  

 selskabsdeltagerne efter reglerne i fusionsskattelovens § 15 b, stk. 4, 2.-5.  

 pkt.
Efter denne bestemmelse gælder, at i det omfang aktier i det indskydende  

 selskab vederlægges med kontant udligningssum fra et eller flere af de  

 modtagne selskaber, anses de for afhændet til tredjemand.
Afståelsessummen  

 sættes til et beløb lig kursværdien på spaltningsdatoen.
Bestemmelsen svarer  

 til fusionsskattelovens § 9, og de øvrige regler i § 9 finder tilsvarende  

 anvendelse (se herom i afsnit 15.1. ovenfor).
 Aktier, som efter det foregående ikke anses for afhændet, anses for  

 ombyttet med aktier i de modtagende selskaber efter forholdet mellem  

 kursværdien af aktierne i hvert enkelt af de modtagende selskaber og den  

 samlede kursværdi af aktierne i de modtagende selskaber på spaltningsdatoen.
 Er der flere kategorier af aktier i det indskydende selskab, der ikke  

 anses for afhændet, anses en forholdsmæssig del af hver kategori af aktier  

 for ombyttet med aktier i hver enkelt af de modtagende selskaber.
 Successionsreglerne i fusionsskattelovens § 11 (se afsnit 15.1. ovenfor)  

 finder tilsvarende anvendelse på aktierne i hvert af de modtagende selskaber.
 Efter § 15 b, stk. 5 kan der gives tilladelse til at bestemmelserne i § 15  

 b, stk. 4, 2.-5. pkt., finder tilsvarende anvendelse, når et udenlandsk  

 selskab ophører ved spaltning, og selskaberne ikke beskattes efter reglerne i  

 stk. 1. Kompetencen til at give denne tilladelse tilkommer de kommunale  

 skattemyndigheder, jf. bekendtgørelse nr. 514 af 16. juni 1994, § 3, stk. 1,  

 nr. 8.
 15.5. Tilførsel af aktiver (fusionsskattelovens kapitel 5).
Fusionsskattelovens kapitel 5 indeholder regler om beskatning i  

 forbindelse med tilførsel af aktiver fra et selskab til et andet.
Der er  

 efter fusionsskattelovens § 15 c, stk. 2, tale om tilførsel af aktiver, når  

 et selskab uden at være opløst tilfører sin samlede virksomhed eller en eller  

 flere grene af sin virksomhed til et andet selskab, og det indskydende  

 selskab til gengæld for denne tilførsel får tildelt aktier eller anparter i  

 det modtagende selskab.
Det er således en betingelse, at der sker  

 overdragelse af en bestående virksomhed.
Det er en forudsætning for anvendelse af reglerne i fusionsskattelovens  

 kapitel 5, at såvel det indskydende selskab som det modtagende selskab er  

 omfattet af begrebet »selskab i en medlemsstat« efter EF's  

 fusionsdirektiv.
Endvidere kræver anvendelsen af de særlige regler for  

 tilførsel af aktiver i fusionsskatteloven, at Ligningsrådets tilladelse er  

 opnået (fusionsskattelovens § 15 c, stk. 1).
Når fusionsskattelovens regler om beskatning ved tilførsel af aktiver  

 finder anvendelse, anses de aktier eller anparter, det indskydende selskab  

 modtager i det modtagende selskab, for erhvervet for et beløb, der svarer til  

 den skattemæssige værdi af de tilførte aktiver og passiver på  

 tilførselsdagen.
Den skattemæssige værdi af de tilførte aktiver og passiver  

 opgøres efter de regler, der er fastsat herom i virksomhedsomdannelsesloven.  

 Der henvises i denne forbindelse til afsnit 12, ovenfor.
Dette følger af  

 fusionsskattelovens § 15 d, stk. 4. De særlige regler i  

 virksomhedsomdannelsesloven for anskaffelsestidspunktet og anskaffelsessummen  

 for aktier i et skuffeselskab, hvortil en virksomhed overdrages, finder dog  

 ikke anvendelse ved tilførsel af aktiver, som omhandlet i fusionsskatteloven.
 16. Uegentlig fusion.
16.1. Ombytning af aktier, jf.
EF's fusionsdirektiv.
 Ved § 13, stk. 1 og 2, i aktieavancebeskatningsloven er reglerne i  

 fusionsskattelovens §§ 9 og 11 udstrakt til også at finde anvendelse, ved  

 ombytning af aktier, når såvel det erhvervende som det erhvervede selskab er  

 omfattet af begrebet »selskab i en medlemsstat« i EF's  

 fusionsdirektiv (90/434/EØF). Der henvises til omtalen af §§ 9 og 11 i  

 fusionsskatteloven i afsnit 15.1. ovenfor.
 Ved anvendelsen af §§ 9 og 11 i fusionsskatteloven anvendes i stedet for  

 kursen/kursværdien på fusionsdatoen kursen/kursværdien på ombytningsdatoen.
 Reglen gælder kun i det omfang, ombytningen gennemføres inden for en  

 periode på højst 6 måneder regnet fra den første dag, hvor ombytning kan ske.
»Ombytning af aktier« er defineret i § 13, stk. 2. Definitionen  

 svarer til definitionen i fusionsdirektivet.
Der er således tale om ombytning  

 af aktier, når der foreligger en transaktion, hvorved et selskab erhverver en  

 andel i et andet selskabs aktiekapital, og det første selskab ved denne  

 transaktion opnår flertallet af stemmerne i det andet selskab.
Yderligere er  

 det en forudsætning, at de aktier eller anparter, der tilhører aktionærerne i  

 det erhvervede selskab, vederlægges med aktier eller anparter i det  

 erhvervende selskab og eventuelt en udligningssum på højst 10 pct. af den  

 pålydende værdi af de aktier, der udgør vederlaget, eller, når der ikke  

 eksisterer en pålydende værdi, af den bogførte værdi af disse aktier eller  

 anparter.
Enkelte aktionærer kan således ikke vederlægges kontant.
 Aktieombytning efter § 13, stk. 1 og 2, kan ske, når lovens regler er  

 opfyldt, og der kræves således ikke Ligningsrådets tilladelse.
 16.2. Succession efter tilladelse fra Ligningsrådet.
 Sideløbende med reglerne i § 13, stk. 1 og 2, gælder der efter stk. 3 en  

 bestemmelse, hvorefter Ligningsrådet kan give tilladelse til, at der ikke  

 sker beskatning efter § 2 eller § 4 i visse tilfælde.
Reglerne i stk. 3 kan anvendes i tilfælde, hvor det ene af selskaberne  

 eller begge selskaber ikke er omfatte af begrebet »selskab i en  

 medlemsstat«.
Reglerne kan endvidere anvendes af selskabsdeltagere i  

 selskaber, der er omfattet af dette begreb, som supplement til reglerne i  

 stk. 1-2. Reglerne kan således anvendes, når det erhvervende selskab  

 erhverver den resterende del af aktiekapitalen i det erhvervede selskab.
Det  

 er dog en forudsætning herfor, at betingelserne for dispensation fra kravet  

 om, at det erhvervende selskab ikke må have erhvervet aktier i det erhvervede  

 selskab i det indkomstår, hvori resten af aktierne erhverves og i de  

 forudgående 4 indkomstår, er opfyldt, og at kravet om, at selskabsdeltagerne  

 i det erhvervede selskab alene modtager aktier i det erhvervende selskab samt  

 eventuelt en kontant udligningssum på højst 10 pct. af de ombyttede aktiers  

 handelsværdi, er opfyldt.
Efter § 13, stk. 3, kan tilladelse til succession gives, når et selskab  

 erhverver hele aktiekapitalen i et andet selskab, eller når et selskab, der i  

 forvejen ejer aktier i et andet selskab, erhverver resten af aktiekapitalen i  

 et andet selskab.
Aktionærerne skal vederlægges med aktier i det erhvervende  

 selskab og eventuelt en kontant udligningssum på højst 10 pct. af de  

 ombyttede aktiers handelsværdi.
Enkelte aktionærer kan vederlægges kontant.  

 Tilladelse gives, hvis ovennævnte betingelser er opfyldt, og det erhvervende  

 selskab enten ikke ejer aktier i det erhvervede selskab, eller hvis det  

 erhvervende selskab nok ejer aktier i det erhvervede selskab, men ikke har  

 opkøbt aktier i det erhvervede selskab i det pågældende indkomstår eller i de  

 forudgående 4 indkomstår.
Tilladelse kan dog under særlige omstændigheder gives, selvom det  

 erhvervende selskab har foretaget opkøb af aktier i det erhvervede selskab i  

 det indkomstår, hvor selskabet erhverver resten af aktiekapitalen eller i de  

 4 forudgående indkomstår.
Denne regel skal ses i lyset af reglen om, at højst  

 10 pct. af aktierne kan vederlægges kontant, hvis tilladelse til succession  

 ønskes, og at dette krav kan omgås, hvis opkøb i tilknytning til ombytning  

 accepteres.
De særlige omstændigheder, som kan begrunde, at tilladelse gives,  

 kan være, at opkøb er sket med hjemmel i § 13, stk. 1-2, eller at det kan  

 godtgøres, at opkøbene er sket af forretningsmæssige årsager og ikke med  

 henblik på at kontantvederlægge bestemte aktionærer.
Ved afståelse af modtagne aktier, sker der beskatning efter § 4, i det  

 omfang afståelse af de ombyttede aktier ville have udløst beskatning efter  

 denne bestemmelse.
De modtagne aktier anses for anskaffet på samme tidspunkt  

 og for samme anskaffelsessum som de ombyttede aktier.
Når tilladelse til  

 succession gives til aktier, som ellers ville blive beskattet efter § 2, vil  

 der ligeledes ske beskatning efter § 2 ved afståelse af de modtagne aktier,  

 såfremt disse afstås inden 3 år efter erhvervelsen af de ombyttede aktier.  

 Herefter beskattes aktierne efter § 4, i det omfang de ombyttede aktier ville  

 blive beskattet efter denne bestemmelse.
 17. Aktieavancebeskatning ved fraflytning m.v.
Ved lov nr. 310 af 25. maj 1987 om ændring af aktieavancebeskatningsloven,  

 ligningsloven og lov om særlig indkomstskat m.v. indførtes §§ 13 a-c i  

 aktieavancebeskatningsloven.
Som følge af ændringerne af de øvrige regler for  

 beskatning ved afståelse af aktier ved lov nr. 421 af 25. juni 1993 er  

 anvendelsesområdet for reglerne i § 13 a-c ændret, idet §§ 13 a-c's  

 anvendelsesområde til dels er bestemt via henvisninger til de øvrige regler i  

 aktieavancebeskatningsloven, og idet disse regler er ændrede.
Hensigten med § 13 a er at modvirke skatteflugt.
Der skal ved  

 skattepligtsophør i forbindelse med fraflytning ske beskatning af den  

 urealiserede fortjeneste, der er optjent på visse aktier indtil tidspunktet  

 for fraflytningen.
Det samme gælder ved flytning af skattemæssigt hjemsted  

 til andet land i medfør af en dobbeltbeskatningsoverenskomst.
Formålet er at  

 beskatte fortjeneste, der er optjent her i landet.
Derfor forudsætter  

 skattepligten tilknytning her til landet af en vis varighed.
 17.1. § 13 a om beskatning ved fraflytning.
 17.1.1. Kredsen af skattepligtige.
Efter § 13 a omfatter skattepligten i forbindelse med fraflytning den  

 samme kreds af personer, som er omfattet af aktieavancebeskatningslovens  

 øvrige bestemmelser.
En tilknytning her til landet af en vis varighed er dog  

 en betingelse for beskatning efter § 13 a, se herom i afsnit 17.1.1.3.  

 nedenfor.
Danske selskaber, fonde og foreninger m.v. omfattes ikke af  

 reglerne i § 13 a, se herom 17.1.1.2. nedenfor.
 17.1.1.1. Personer.
 Skattepligten omfatter aktionærer, der har fortjeneste på aktier m.v.,  

 hvor fortjeneste ville være skattepligtig efter de øvrige regler i  

 aktieavancebeskatningsloven ved salg på tidspunktet for fraflytningen eller  

 flytningen af det skattemæssige hjemsted . Det drejer sig om aktier i  

 visse udenlandske investeringsselskaber, (jf. § 2 a), andelsbeviser, (jf. § 2  

 b), aktier erhvervet for lånte midler, (jf. § 2 c), investeringsbeviser i  

 udloddende investeringsforeninger, (jf. § 2 d), næringsaktier, (jf. § 3) og  

 aktier, som afstås efter en ejertid på 3 år eller mere, (jf. § 4), og som  

 sælges fra en samlet beholdning af børsnoterede aktier, som ved en opgørelse  

 indenfor de seneste 3 år har haft en kursværdi, som har oversteget 83.300 kr.  

 (reguleret efter personskattelovens § 20). For så vidt angår almindelige  

 aktier, som afstås inden 3 års ejertid , omfatter skattepligten dog kun  

 hovedaktionærer, jf. personskattelovens § 19 a, stk. 2-4, og aktier erhvervet  

 ved omdannelse af en personligt ejet virksomhed efter lov om skattefri  

 virksomhedsomdannelse.
 Avancer, som beskattes efter § 13 a, beskattes på samme måde som avancerne  

 ville blive beskattet, hvis de blev afstået på tidspunktet for fraflytningen.
 Skattepligt efter § 13 a indtræder, når en persons skattepligt efter  

 kildeskattelovens § 1 ophører på grund af fraflytning .
Skattepligt vil dog ikke indtræde i de tilfælde, hvor personen i  

 stedet bliver begrænset skattepligtig af erhvervsvirksomhed med fast  

 driftssted her i landet , jf. kildeskattelovens § 2, stk. 1, litra d, og  

 aktierne indgår i denne erhvervsvirksomhed, jf. nedenfor.
Denne undtagelse  

 kan alene anvendes, når der er tale om næringsaktier.
 En person kan endvidere blive omfattet af skattepligten efter § 13 a ved  

flytning af skattemæssigt hjemsted . En sådan situation kan foreligge,  

 hvis en aktionær bevarer fuld skattepligt til Danmark efter fraflytning og  

 desuden ved tilflytning bliver fuldt skattepligtig til en fremmed stat,  

 Færøerne eller Grønland (aktionæren har dobbelt-domicil). Hvis der er indgået  

 en dobbeltbeskatningsoverenskomst med den pågældende stat, og aktionæren  

 efter regler-ne i dobbeltbeskatningsoverenskomsten bliver hjemmehørende i  

 tilflytningsstaten, vil den pågældende være omfattet af reglerne om  

 aktieavancebeskatning ved flytning af skattemæssigt hjemsted.
 Skattepligt vil dog heller ikke i dette tilfælde indtræde i de tilfælde,  

 hvor personen er skattepligt til Danmark af indkomst fra erhvervsvirksomhed  

 med fast driftssted her i landet som nævnt i kildeskattelovens § 2, stk. 1,  

 litra d, og aktierne indgår i denne erhvervsvirksomhed.
 En person, der er begrænset skattepligtig her til landet af en  

 erhvervsvirksomhed med fast driftssted her i landet, jf. kildeskattelovens §  

 2, stk. 1, litra d, og som ejer aktier som en del af denne  

 erhvervsvirksomhed, vil fortsat blive beskattet af aktieavancer efter  

 aktieavancebeskatningslovens almindelige bestemmelser.
 Skattepligt efter § 13 a for sådanne aktier indtræder, hvis aktionæren  

 ophører med at drive erhvervsvirksomhed gennem det faste driftssted i  

 Danmark . Dette gælder dog ikke, hvis aktionæren bliver fuldt  

 skattepligtig til Danmark.
 Skattepligt efter § 13 a indtræder ligeledes for aktier, der udgår af  

 det faste driftssted , f.eks. fordi aktierne overføres til udlandet.
 17.1.1.2. Selskaber.
 Fuldt skattepligtige danske selskaber, fonde og foreninger m.v. er  

 ikke omfattet af § 13 a.
Ved flytning af selskabers virksomhed fra Danmark - bortset fra flytning  

 til Grønland - skal selskaber afmeldes til Erhvervs- og Selskabsstyrelsen og  

 likvideres.
Selskaberne vil herefter blive undergivet en afsluttende  

 ansættelse, jf. selskabsskattelovens § 5, og der sker aktieavancebeskatning  

 efter de almindelige regler.
Tilsvarende gælder, at der skal ske en  

 afsluttende ansættelse for skattepligtige fonde og foreninger, der opløses  

 eller overgår til beskatning efter selskabsskattelovens § 1, stk. 1, nr. 6,  

 eller bliver undtaget fra beskatning i medfør af selskabsskattelovens § 3,  

 jf. fondsbeskatningslovens § 2, stk. 1, og selskabsskattelovens § 5. Ved  

 flytning til Grønland sker der ikke likvidation, men afsluttende ansættelse i  

 henhold til selskabsskattelovens § 5.
 For udenlandske selskaber eller foreninger m.v., der er begrænset  

 skattepligtige her til landet af en erhvervsvirksomhed med fast driftssted  

 her i landet , jf. selskabsskattelovens § 2, stk. 1, litra a, skal der  

 ske en afsluttende ansættelse ved opløsning eller ophør af skattepligtig  

 virksomhed her i landet, jf. selskabsskattelovens § 7.
 Ejer selskabet aktier som en del af en erhvervsvirksomhed med fast  

 driftssted her i landet, og udgår aktierne af det faste driftssteds  

 skattepligtige virksomhed, finder selskabsskattelovens § 7 tilsvarende  

 anvendelse for disse aktier, jf. § 13 a, stk. 2.
 17.1.1.3. Varigheden af skattepligten her til landet.
 Det er en forudsætning for at blive omfattet af reglerne om  

 fraflytningsbeskatning, at den pågældende aktionær har haft en længerevarende  

 tilknytning til Danmark.
 Kun aktionærer, der efter kildeskattelovens § 1 eller § 2, stk. 1, litra  

 d, har været skattepligtige til Danmark i en eller flere perioder på i alt  

 mindst 5 år inden for de seneste 10 år forud for  

 skattepligtsophøret/hjemstedsflytningen, er således omfattet af beskatningen,  

 jf. § 13 a, stk. 4.
 Hvis aktionæren inden for de seneste 10 år i en periode har været fuldt  

 skattepligtig og i en anden periode været begrænset skattepligtig af en  

 aktiebesiddelse som led i erhvervsvirksomhed med fast driftssted her i  

 landet, sammenlægges disse skattepligtsperioder ved afgørelsen af, om  

 aktionæren har været skattepligtig til Danmark i mindst 5 år.
 Har en aktionær erhvervet aktier fra sin ægtefælle, og opfylder denne  

 betingelsen om længerevarende tilknytning her til landet, sker der beskatning  

 efter § 13 a uanset varigheden af fraflytterens skattepligt, jf. § 13 a, stk.  

 4, 2. pkt.
 Det er en betingelse for beskatning af udenlandske selskaber m.v., der har  

 ejet aktier som led i en erhvervsvirksomhed med fast driftssted her i landet  

 efter selskabsskattelovens § 2, stk. 1, litra a, jf. afsnit 17.1.1.2.  

 ovenfor, at skattepligten har varet mindst 5 år inden for de seneste 10 år.
Såfremt aktierne er erhvervet ved udlæg med succession fra et dødsbo, der  

 er skattepligtigt i Danmark, beskattes udlægsmodtageren ved fraflytning.
Det  

 er uden betydning, hvor længe udlægsmodtageren har været skattepligtig til  

 Danmark, jf. § 13 a, stk. 4, 4. pkt.
 Om udlæg fra dødsbo til udlægsmodtager, der ikke er skattepligtig her til  

 landet, se afsnit 17.3. nedenfor.
 17.1.2. Værdipapirer omfattet af bestemmelserne.
 17.1.2.1. Aktier ejet ved fraflytningen.
Reglerne om aktieavancebeskatning ved fraflytning finder anvendelse på  

 samme arter af værdipapirer, som er omfattet af aktieavancebeskatningslovens  

 almindelige bestemmelser.
Reglerne omfatter således aktier, anparter i  

 anpartsselskaber, andelsbeviser og lignende værdipapirer, herunder  

 konvertible obligationer, (§ 1, stk. 1), uanset om der er udstedt egentlige  

 aktiebeviser m.v.
Endvidere gælder reglerne for omsættelige beviser for  

 indskud i investeringsforeninger, hvad enten indskudsbeviserne er udstedt af  

 akkumulerende foreninger eller af udloddende foreninger.
Reglerne finder  

 anvendelse, uanset om der er tale om udenlandske eller danske værdipapirer.
 17.1.2.2. Aktier erhvervet efter fraflytningen.
 Tildeles der efter fraflytningen den skattepligtige aktieretter eller  

 tegningsretter , behandles disse retter samt aktier, der erhverves ved  

 udnyttelse af retterne , efter § 13 a, stk. 11, som om de var erhvervet  

 samtidig med de aktier, som retterne knytter sig til (moderaktierne). Det  

 bemærkes i denne forbindelse, at der ved tegningsretter forstås ret til at  

 tegne aktier til en på forhånd fastsat favørkurs.
 For så vidt angår konvertible obligationer og aktier erhvervet ved  

 konvertering af disse gælder tilsvarende, at de anses for erhvervet  

 samtidig med moderaktierne, hvis obligationerne er erhvervet ved udnyttelse  

 af tildelte tegningsretter.
 Reglen gælder for alle de aktier, der er omfattet af § 13 a.
Reglen har kun betydning ved omberegning af skatten på grundlag af faktisk  

 afståelse efter § 13 a, stk. 6, se afsnit 17.1.4. nedenfor.
Vælger aktionæren  

 derimod at fastholde den skat, der er pålignet ved fraflytningen, påvirker  

 tildeling af aktie- eller tegningsretter ikke opgørelsen af fortjeneste eller  

 tab.
Aktier m.v., der efter fraflytningen anskaffes til markedspris ,  

 det vil sige uden udnyttelse af aktie- eller tegningsretter, omfattes ikke af  

 reglerne om aktieavancebeskatning ved fraflytning.
Det vil sige, at disse  

 aktier ikke inddrages under fraflytningsbeskatningen ved omberegning af  

 avancen efter § 13 a, stk. 6, ligesom de ikke medregnes ved opgørelsen af den  

 samlede anskaffelsessum ved anvendelsen af gennemsnitsmetoden.
 17.1.3. Opgørelsen af fortjeneste og tab.
 Ved skattepligtsophør eller flytning af skattemæssigt hjemsted foretages  

 opgørelse af avance/tab, som om der var sket en afståelse på dette tidspunkt,  

 jf. § 13 a, stk. 3. For aktier, der ejes som led i en erhvervsvirksomhed med  

 fast driftssted her i landet, sker opgørelse, som om aktierne er afstået på  

 det tidspunkt, hvor virksomheden ophører, eller aktierne udgår af  

 virksomheden.
Beskatningen finder således sted ved fraflytningen m.v., og værdistigning  

 på aktierne efter fraflytningen beskattes ikke.
Efter § 13 a, stk. 6, kan  

 aktionæren vælge at få den skat, der er pålignet ved fraflytningen,  

 omberegnet under hensyn til den faktiske ejertid og faktiske afståelsessum,  

 se herom i afsnit 17.1.4. nedenfor.
 I det følgende benyttes udtrykkene »urealiseret fortjeneste« og  

 »urealiseret tab« om henholdsvis fortjeneste og tab på aktier, der  

 bliver skattepligtige i forbindelse med fraflytningen m.v.
Ved opgørelsen af den skattepligtige urealiserede fortjeneste benyttes som  

 afståelsessum værdien af aktierne på tidspunktet for  

 skattepligtsophøret/hjemstedsflytningen.
Vedrørende værdiansættelse, se  

 afsnit 3.3.3. ovenfor.
I øvrigt anvendes lovens almindelige regler for opgørelse og beskatning af  

 fortjeneste eller tab som udgangspunkt anvendelse.
Tidligere års realiserede  

 tab, der efter de almindelige regler er modregningsberettigede, kan fradrages  

 ved opgørelsen af den urealiserede fortjeneste.
 17.1.3.1. Særligt om tabsfradrag.
 Ved opgørelsen af urealiseret fortjeneste og tab gælder lovens almindelige  

 regler om tabsfradrag m.v. ligeledes.
 Der er imidlertid en særlig begrænsning i adgangen til at fradrage  

 urealiseret tab opgjort i forbindelse med fraflytning.
 Efter de almindelige regler kan tab ved afståelse af aktier med mindre end  

 3 års ejertid kun fratrækkes i fortjeneste på andre aktier med mindre end 3  

 års ejertid.
 Tab på børsnoterede aktier ved afståelse efter en ejertid på mindst 3 år,  

 kan kun fradrages i tilsvarende gevinster.
 Tab ved afståelse af unoterede aktier med mindst 3 års ejertid fratrækkes  

 i anden aktieindkomst, og hvis aktieindkomsten herved bliver negativ,  

 beregnes en negativ skat af aktieindkomsten, og denne negative skat modregnes  

 i den skattepligtiges slutskat (skatter, som opkræves efter reglerne i  

 kildeskatteloven).
 For næringsaktier gælder, at tab fradrages i den skattepligtige  

 almindelige indkomst.
Disse regler suppleres af § 13 a, stk. 3, 2. pkt.
Efter denne bestemmelse  

 kan et urealiseret tab kun fragå i urealiseret fortjeneste på andre aktier,  

 der bliver skattepligtig i forbindelse med fraflytningen, såvel når skatten  

 beregnes efter stk. 1, som når skatten omberegnes efter stk. 6 (se herom  

 under afsnit 17.1.4. nedenfor). Der kan således ikke ske modregning eller  

 fradrag i fortjenester ved afståelse af aktier inden ophøret af  

 skattepligten, og et urealiseret nettotab kan ikke fradrages i den øvrige  

 skattepligtige almindelige indkomst eller i den øvrige aktieindkomst.
 Fortjenesten beskattes som personlig indkomst, kapitalindkomst eller  

 aktieindkomst efter de almindelige regler for beskatning af aktieavancer i  

 personskatteloven.
Der kan mod sikkerhed og betaling af tillæg ydes henstand med de pålignede  

 skatter.
Henstand ydes af told- og skatteregionerne (for Københavns og  

 Frederiksberg Kommuner dog skattedirektoraterne), jf. bekendtgørelse nr. 514  

 af 16. juni 1994 (se afsnit 17.1.9. nedenfor).
 17.1.4. Omberegning på grundlag af faktisk afståelsessum og ejertid.
 Princippet i reglerne om skatteflugt er, at aktierne i tilfælde af  

 skattepligtsophør anses for at være realiseret på ophørstidspunktet til  

 værdien på dette tidspunkt.
Værdistigningen efter ophørstidspunktet kommer således ikke til  

 beskatning.
Da det ikke er tanken, at den skattepligtige skal stilles  

 ringere, end det ville have været tilfældet, hvis skattepligten var  

 opretholdt og aktierne afhændet senere, kan den skattepligtige dog vælge at  

 få den afståelsessum, der konstateres ved et salg foretaget efter  

 fraflytningen, lagt til grund for skatteberegningen.
Den pågældende kan således vælge at få omberegnet den skat, der er  

 pålignet efter § 13 a, stk. 1-2. Dette fremgår af bestemmelsen i § 13 a, stk.  

 6. Ved omberegning opgøres fortjeneste eller tab på grundlag af den faktiske  

 afståelsessum og den faktiske ejertid.
Ejertidens længde har betydning for,  

 om beskatningen skal ske efter § 2 eller § 4 og for opgørelse af fortjeneste  

 på hovedaktionæraktier på grund af aftrapningsbestemmelsen i § 7 a.
I overensstemmelse med aktieavancebeskatningslovens almindelige regler  

 anses den først anskaffede aktie i et selskab for den først afståede, og  

 fortjeneste eller tab opgøres for hver aktie for sig enten efter  

 aktie-for-aktie-metoden eller efter gennemsnitsmetoden.
Den skattepligtige  

 kan således for hver af de senere afståede aktier vælge mellem værdien ved  

 skattepligtsophøret eller afståelsessummen.
Det er uden betydning, om der i  

 det enkelte tilfælde bliver tale om gevinst eller tab.
Den skattepligtige vil  

 således kunne vælge den mindste fortjeneste (største tab) for hver aktiepost.  

 Denne adgang til at få den senere afståelsessum lagt til grund ændrer ikke  

 ved det forhold, at det er skattepligtsophøret, der udløser beskatningen, og  

 at denne sker på ophørstidspunktet.
Der er alene tale om en ændring af den  

 oprindeligt beregnede skat.
 Omberegning kan vælges, uanset om aktionæren har fået henstand, eller  

 om den pålignede skat er betalt ved fraflytningen . Dog er det en  

 betingelse for omberegning, at der indgives rettidig selvangivelse både ved  

 fraflytningen og ved den senere afståelse, se herom i afsnit 17.1.7.1.  

 nedenfor.
 I tilfælde af, at aktionæren dør, kan boet ligeledes få skatten  

 omberegnet på grundlag af værdien i handel og vandel og den faktiske  

 ejertid ved dødsfaldet.
 Aktionæren eller boet kan ved hver enkelt (del-) afståelse vælge beregning  

 efter § 13 a, stk. 1, (værdien og ejertiden ved fraflytningen) eller § 13 a,  

 stk. 6, (faktisk fortjeneste/tab/ ejertid).
Vælger aktionæren at få skatten omberegnet efter § 13 a, stk. 6, opgøres  

 fortjenesten på grundlag af den faktiske afståelsessum og den faktiske  

 besiddelsestid.
Ved skatteberegningen på grundlag af den faktiske  

 afståelsessum kan ligningsmyndighederne efter de almindelige regler  

 tilsidesætte den opgjorte fortjeneste, hvis afståelsen ikke er sket til en  

 uafhængig tredjemand, og vilkårene afviger fra normale markedsvilkår.
Ved omberegning efter § 13 a, stk. 6, beregnes ikke tillæg efter § 13 a,  

 stk. 5, se herom afsnit 17.1.9.3. nedenfor.
Om forfaldstidspunktet for  

 betaling af skat, se afsnit 17.1.8.
Fradrag for urealiseret tab kan kun ske i fortjeneste på andre aktier, der  

 bliver skattepligtig ved fraflytning m.v., se herom afsnit 17.1.3. ovenfor.  

 Denne regel finder også anvendelse i de tilfælde, hvor aktionæren vælger at  

 opgøre fortjenesten eller tabet på grundlag af den faktiske afståelsessum og  

 ejertid for de afståede aktier.
Et eventuelt realiseret tab vil kun kunne  

 fradrages - i såvel realiseret som urealiseret - fortjeneste på andre aktier,  

 der blev skattepligtig i forbindelse med aktionærens fraflytning .
 Aktionæren kan vælge at fastholde et urealiseret tab opgjort ved  

 fraflytningen til modregning i urealiseret eller realiseret fortjeneste.  

 Dette gælder, selv om »tabsaktierne« er steget i værdi efter  

 fraflytningen og afstået med fortjeneste.
 Hvis aktionæren afstår en del af de aktier, han ejede ved fraflytningen,  

 kan aktionæren i overensstemmelse med reglerne i § 13 a, stk. 6, begære  

 omberegning på grundlag af den faktiske ejertid og afståelsessum for denne  

 post aktier.
Hele den ved fraflytningen beregnede skat og et eventuelt henstandstillæg  

 for den solgte post aktier bortfalder.
I stedet beregnes der efter § 13 a,  

 stk. 6, skat af fortjenesten på den solgte post aktier, opgjort på grundlag  

 af afståelsessummen og ejertidens længde på afståelsestidspunktet.
For de  

 resterende aktier, for hvilke der ikke begæres omberegning, beregnes fortsat  

 henstandstillæg.
Hvis aktionæren har betalt skatten ved fraflytningen,  

 bortfalder tilsvarende hele skatten vedrørende den solgte post aktier.  

 Eventuelt for meget betalt skat tilbagebetales med en rentegodtgørelse, der  

 beregnes på grundlag af hele den skat, der kan henføres til den afståede post  

 aktier, jf. § 13 a, stk. 10, og afsnit 17.1.11. nedenfor.
 Der henvises til afsnit 17.1.2.2. for så vidt angår aktieretter eller  

 tegningsretter, der tildeles efter fraflytningen, og aktier, der anskaffes  

 efter fraflytningen uden udnyttelse af aktie- eller tegningsretter.
 17.1.4.1. Forhøjelse af afståelsessummen.
Ved enhver udlodning af udbytte på danske aktier og lignende værdipapirer  

 skal selskabet efter kildeskattelovens § 65 indeholde udbytteskat.
Indtil den  

 1. januar 1996 udgør udbytteskatten 30 pct. af det samlede udbytte.
Fra og  

 med den 1. januar 1996 udgør udbytteskatten 25 pct. af det samlede udbytte.  

 Med hjemmel i en eventuel dobbeltbeskatningsoverenskomst kan der dog blive  

 tale om hel eller delvis nedsættelse af udbytteskatten.
 Er den danske udbytteskat nedsat efter en sådan  

 dobbeltbeskatningsoverenskomst, samtidig med at udbytterne ikke er  

 skattepligtig indkomst i aktionærens bopælsstat , skal alle udbytter  

 udloddet efter fraflytningen lægges til afståelsessummen ved omberegning af  

 skatten efter § 13 a, stk. 6, på grundlag af faktisk afståelse.
 Den danske skat, der er betalt af udbytterne, kan modregnes i  

 aktieavanceskatten efter samme principper som i ligningslovens § 33. Det vil  

 sige, at aktieavanceskatten nedsættes med den danske skat på de udbytter, der  

 medregnes ved beregningen af denne skat, men således at aktieavanceskatten  

 højst kan nedsættes til 0 kr.
 17.1.5. Afståelse af aktier til det udstedende selskab efter  

 fraflytningen.
 Afstår aktionæren efter fraflytningen sine aktier til det udstedende  

 selskab, gælder særlige regler.
Efter kildeskattelovens § 2, stk. 1, litra f, er udbytter m.v. hidrørende  

 fra selskaber hjemmehørende i Danmark omfattet af reglerne om begrænset  

 skattepligt.
Skattepligten omfatter alle udlodninger og afståelsessummer, der  

 omfattes af ligningslovens §§ 16 A og 16 B.
 Det betyder, at udenlandske aktionærer er begrænset skattepligtige af hele  

 afståelsessummen, hvis de afstår aktier til det udstedende selskab.
En aktionær, hvis skat ved fraflytning fra Danmark er blevet opgjort efter  

 § 13 a, stk. 1, kan efterfølgende afstå aktierne til det udstedende selskab,  

 således at der sker beskatning efter ligningslovens § 16 B.
I disse tilfælde  

 vil der ikke efter § 13 a, stk. 6, kunne ske omberegning af skatten.  

 Beskatningen efter § 13 a, stk. 1, fastholdes.
 Den danske skat, som efter ligningslovens § 16 B er betalt af  

 afståelsessummen, kan fragå i den skat, der er opgjort på  

 fraflytningstidspunktet efter § 13 a, stk. 1.
 Hvis den afståelsessum, der beskattes efter ligningslovens § 16 B, er  

 højere end den afståelsessum, som er lagt til grund ved beskatningen efter §  

 13 a, stk. 1, kan der dog ikke ske nedslag for den del af § 16  

 B-beskatningen, der vedrører værdistigningen efter fraflytningen.
 Fradraget kan højst være af samme størrelse som den skat, der efter § 13  

 a, stk. 1, er beregnet af fortjenesten på aktierne.
 Efter ligningslovens § 16 B, stk. 2, kan der dispenseres fra beskatning  

 efter ligningslovens § 16 B, stk. 1.
 Aktieafståelser, der fritages for beskatning efter ligningslovens § 16 B,  

 skal i stedet beskattes efter aktieavancebeskatningslovens almindelige  

 regler.
En aktionær, der er beskattet efter § 13 a, stk. 1, og som får  

 dispensation efter ligningslovens § 16 B, stk. 2, ved en senere afståelse af  

 aktierne, vil således skulle beskattes af afståelsen efter de almindelige  

 aktieavancebeskatningsregler.
Det betyder, at aktionæren for denne afståelse  

 kan vælge at få skatten omberegnet efter § 13 a, stk. 6.
 17.1.6. Fradrag for udenlandske skatter.
Efter § 13 a, stk. 7, gives der fradrag i den beregnede danske skat for  

 betalte udenlandske skatter på aktieavancer.
Dette fradrag gives, hvad enten  

 aktionæren vælger beskatning efter § 13 a, stk. 1, (beskatning ved  

 fraflytning) eller efter § 13 a, stk. 6, (faktisk afståelsessum og  

 besiddelsestid). Fradraget beregnes efter samme principper som den  

 almindelige creditregel i ligningslovens § 33 om fradrag for udenlandske  

 indkomstskatter.
Der gives kun fradrag for den udenlandske skat på den del af fortjenesten,  

 der beskattes i Danmark, og højst fradrag med et beløb svarende til den  

 danske skat på denne fortjeneste.
Er den udenlandske skat opgjort på grundlag  

 af en højere afståelsessum end den værdi, der er lagt til grund ved den  

 danske beskatning, skal den udenlandske beskatning fordeles forholdsmæssigt  

 på den del af fortjenesten, der er beskattet i Danmark, og den del, der alene  

 er beskattet i udlandet.
Den danske skat nedsættes herefter med den del af  

 den udenlandske skat, der falder på den dansk beskattede fortjeneste.
 Hvis den udenlandske skat er højere end den danske , kan der højst  

 ske nedsættelse med et beløb svarende til den danske skat, eksklusiv et  

 eventuelt tillæg efter § 13 a, stk. 5. Ved delafståelse vil fradraget for den  

 udenlandske skat være begrænset til den del af den danske skat, der  

 forholdsmæssigt falder på de afståede aktier.
Er der indgået en dobbeltbeskatningsoverenskomst med  

 tilflytningsstaten , begrænses fradraget til den skat, som denne stat har  

 et ubetinget krav på efter overenskomsten, jf. § 13 a, stk. 7, 3. pkt.
Denne  

 bestemmelse har betydning ved de dobbeltbeskatningsoverenskomster, hvor det  

 er accepteret, at Danmark som kildestat beskatter avancer ved afståelse af  

 aktier i danske selskaber.
Flytter en aktionær i et dansk selskab fra Danmark  

 og bliver hjemmehørende i en sådan overenskomststat, skal den danske skat,  

 som bliver beregnet ved fraflytningen, derfor ikke nedsættes med den  

 udenlandske skat, som beregnes i bopælsstaten ved senere afståelse af  

 aktierne.
Ifølge dobbeltbeskatningsoverenskomsterne er det bopælsstaten, der  

 skal lempe sin beskatning.
 17.1.6.1. Særlige regler, når skattepligten skyldes ophør af begrænset  

 skattepligt, eller at aktierne er udgået fra en erhvervsvirksomhed med fast  

 driftssted her i landet.
 Efter § 13 a, stk. 2, 3. pkt., skal der ske samme beskatning som ved  

 fraflytning, når aktier, der ejes af en udenlandsk person eller et udenlandsk  

 selskab m.v. som led i en erhvervsvirksomhed med fast driftssted her i  

 landet, udgår af det danske beskatningsgrundlag (se herom i afsnit  

 17.1.1.1.-2. ovenfor).
 Der skal i disse tilfælde ikke ske lempelse i den danske  

 aktieavancebeskatning for en eventuel skat, der er betalt i den stat, hvor  

 den skattepligtige er hjemmehørende, jf. § 13 a, stk. 7, 4. pkt.
 I de sjældne tilfælde, hvor et fast driftssted her i landet ejer aktier i  

 et selskab, der er hjemmehørende i en tredje-stat, vil den danske beskatning  

 dog kunne lempes under hensyn til eventuel aktieavancebeskatning i denne  

 tredje-stat.
 17.1.6.2. Tilbagebetaling af for meget betalte skatter.
Har aktionæren betalt de pålignede skatter efter § 13 a, stk. 1, vil  

 fradraget for den udenlandske beskatning medføre en tilbagebetaling af den  

 for meget betalte skat.
Det gælder uanset, om aktionæren vælger beskatning  

 efter § 13 a, stk. 1, eller efterfølgende får omberegnet skatten efter § 13  

 a, stk. 6. I disse tilfælde tilbagebetales den for meget betalte skat med  

 rentegodtgørelse efter § 13 a, stk. 10, jf. afsnit 17.1.11. nedenfor.
 17.1.7. Selvangivelse m.v.
 Reglerne om indgivelse af selvangivelse ved ophør af skattepligt m.v.  

 findes i kapitel 5 i bekendtgørelse nr. 1003 af 14. december 1993 om visse  

 ligningslovsregler (herefter benævnt bekendtgørelse om ligningsloven), og i  

 bekendtgørelse nr. 770 af 19. november 1990 om henstand og  

 sikkerhedsstillelse med betaling af skatter efter  

 aktieavancebeskatningslovens § 13 a (herefter benævnt bekendtgørelse om  

 henstand og sikkerhedsstillelse).
 17.1.7.1. Henstand og omberegning.
For den skat, der vedrører aktieavancer, er det efter § 1 i  

 bekendtgørelsen om henstand og sikkerhedsstillelse en betingelse for  

 henstand, at der ved senere afståelse af aktierne indgives selvangivelse om  

 fortjenesten eller tabet ved afståelsen inden udløbet af den kalendermåned,  

 der følger efter afståelsen.
Se om henstand i afsnit 17.1.9. nedenfor.
Hvis  

 en aktionær ikke ønsker omberegning af aktieavanceskatten efter § 13 a, stk.  

 6, skal den pågældende inden ovennævnte frist alene give meddelelse om  

 afståelsen.
Selvangivelse/meddelelse indgives til skattemyndigheden i den  

 kommune, der er slutligningskommune for det seneste hele indkomstår.
Indgives selvangivelse/meddelelse ikke rettidigt, bortfalder en  

 eventuel henstand (jf. afsnit 17.1.9.) med betaling af skatten pålignet  

 efter § 13 a, stk. 1-2. Skatten anses for forfalden fra det tidspunkt, hvor  

 beløbet ville være forfaldet, hvis der ikke var givet henstand.
Skatten skal  

 i så fald forrentes med 1 pct. pr. påbegyndt måned fra dette tidspunkt, jf. §  

 1 i bekendtgørelse om henstand og sikkerhedsstillelse.
Adgangen til omberegning af skatten efter § 13 a, stk. 6,  

 bortfalder ligeledes, hvor fristen for indgivelse af selvangivelse ved  

 afståelse overskrides, jf. § 1 i bekendtgørelse om henstand og  

 sikkerhedsstillelse.
Der vil dog i disse tilfælde kunne gives fradrag for  

 udenlandske skatter, se herom i afsnit 17.1.6. ovenfor.
 Skattemyndigheden kan efter omstændighederne se bort fra overskridelse af  

 fristen, f.eks. i tilfælde af en undskyldelig forsinkelse, og  

 skattemyndigheden kan give udsættelse med indgivelse af  

 selvangivelse/meddelelse, når særlige grunde taler herfor.
 17.1.7.2. Beskatning ved genindtræden af skattepligt.
§ 13  a, stk. 9, indeholder regler for den situation,  

 hvor der efter stk. 8 på ny er indtrådt skattepligt, og hvor skatteyderen har  

 undladt at selvangive fortjeneste eller tab på aktier omfattet af § 13 a,  

 stk. 1-2, både ved fraflytningen og (hvis der er givet henstand) ved  

 afståelsen af aktierne.
Sanktionen er den samme, som når  

 selvangivelse/meddelelse ikke er indgivet rettidigt.
Aktierne anses for  

 afstået på det tidspunkt, hvor skattepligten efter § 13 a, stk. 1 eller 2,  

 indtrådte.
Aktionæren kan derfor ikke vælge at få omberegnet skatten efter §  

 13 a, stk. 6. Da betingelserne for henstand ikke er opfyldt, er skatten  

 forfalden ved fraflytningen, se afsnit 17.1.9.1. nedenfor.
Der beregnes  

 morarenter med 1 pct. pr. påbegyndt måned fra forfaldsdagen.
Der vil dog også  

 i disse tilfælde kunne gives fradrag for udenlandske skatter, se herom i  

 afsnit 17.1.6. ovenfor.
 17.1.8. Forfaldstidspunkt.
 Forfaldstidspunktet for den pålignede skat vil fremgå af den opkrævning,  

 der fremsendes af Told- og Skattestyrelsen.
 17.1.9. Henstand med betaling af pålignede skatter.
 Der kan mod sikkerhed og betaling af tillæg ydes henstand med de pålignede  

 skatter af told- og skatteregionerne (i Københavns kommune og Frederiksberg  

 kommune dog skattedirektoraterne), jf. § 13 a, stk. 5.
 Henstandsbeløbet og tillægget (om tillæg, se afsnit 17.1.9.3.)  

forfalder , når aktierne afstås, eller aktionæren dør, medmindre  

 ægtefællen succederer i aktiebesiddelsen (om succession, se afsnit  

 17.1.9.5.).
 Henstandsbeløb beregnes som forskellen mellem den skat, der opgøres med og  

 uden avancen.
Henstandsbeløb skal fragå i den skat, der beregnes ved den afsluttende  

 ansættelse i forbindelse med skattepligtsophøret eller flytning af det  

 skattemæssige hjemsted.
Henstandsbeløbet indgår derfor ikke i beregningen af  

 eventuel restskat og procenttillæg m.v., jf. kildeskattelovens § 61 og § 63.
 Begærer aktionæren ikke henstand ved fraflytningen eller bliver en sådan  

 ikke bevilget, forfalder den pålignede skat ved fraflytningen.
 Dette hindrer dog ikke, at aktionæren ved den faktiske senere afståelse  

 kan begære omberegning af skatten efter § 13 a, stk. 6.
 17.1.9.1. Betingelser for henstand.
 For at opnå henstand skal følgende betingelser være opfyldt:
a.
Der skal stilles sikkerhed over for told- og skatteregionerne (i  

 Københavns kommune og Frederiksberg kommune dog skattedirektoraterne).  

 Sikkerheden skal stå i passende forhold til henstandsbeløbet.
Sikkerhed kan  

 bestå i aktier, børsnoterede obligationer, garanti fra et pengeinstitut eller  

 anden sikkerhed efter de nævnte myndigheders bestemmelse.
 Størrelsen af sikkerheden skal afgøres af disse myndigheder.
b.
Ved fraflytning skal der indgives selvangivelse til  

 skattemyndigheden . Giver skattemyndigheden udsættelse med indgivelse af  

 selvangivelse efter § 22 i bekendtgørelse om ligningsloven, skal  

 selvangivelse som betingelse for henstanden blot være indgivet inden denne  

 frist.
c.
Henstand er endelig betinget af, at der ved senere hel eller delvis  

 afståelse af aktierne indgives en selvangivelse af fortjenesten eller  

 tabet på disse. Ønskes der ikke omberegning efter § 13 a, stk. 6, er det en  

 betingelse for henstand, at der indgives meddelelse ved senere hel eller  

 delvis afståelse af aktierne.
Se om selvangivelse/meddelelse afsnit 17.1.7.  

 ovenfor.
Indgives selvangivelse/meddelelse ikke rettidigt, bortfalder henstanden,  

 og skatten anses for forfalden fra det tidspunkt, hvor skatten ville være  

 forfalden, hvis der ikke var givet henstand.
Skatten forrentes med 1 pct. pr.  

 påbegyndt måned fra dette tidspunkt, jf. § 1 i bekendtgørelse nr. 770 af 19.  

 november 1990 om henstand og sikkerhedsstillelse.
Adgangen til omberegning  

 efter § 13 a, stk. 6, bortfalder, jf. § 1 i bekendtgørelse om henstand og  

 sikkerhedsstillelse.
 17.1.9.2. Betaling af henstandsbeløb og tillæg.
Betales forfaldne henstandsbeløb og tillæg ikke rettidigt, tillægges de  

 forfaldne beløb renter på 1 pct. pr. påbegyndt måned fra forfaldsdagen at  

 regne, jf. § 13 a, stk. 5, 8. pkt.
Det samme gælder for forfaldne  

 skattebeløb, der ikke er omfattet af henstandsordningen, jf. § 13 a, stk. 5,  

 8. pkt.
Disse renter er ikke fradragsberettigede, jf. ligningslovens § 17 A.
 17.1.9.3. Tillæg til henstandsbeløb.
Til henstandsbeløbet beregnes efter § 13 a, stk. 5, et tillæg.
Tillægget  

 beregnes fra forfaldstid for skatten pålignet efter § 13 a, stk. 1. Tillæget  

 beregnes på grundlag af henstandsbeløbet, henstandsperioden og de gældende  

 tillægssatser.
For hvert kalenderår fastsættes en tillægssats, som skal gælde  

 for hele året.
Tillægssatsen udgør den officielle diskonto pr. 1. januar det  

 pågældende år.
Såfremt henstandsperioden omfatter en del af et kalenderår,  

 foretages der en forholdsmæssig beregning af tillægget.
Tillægget er ikke  

 fradragsberettiget . Ved omberegning af skatten efter § 13 a, stk. 6,  

 (faktisk afståelsessum og besiddelsestid) bortfalder den oprindelige  

 beskatning og tillæg for disse aktier.
Der beregnes intet tillæg til den  

 omberegnede skat.
Når en fraflyttet aktionær ved tilbageflytning på ny bliver  

 omfattet af aktieavancebeskatningslovens almindelige regler, bortfalder den  

 ved fraflytningen beregnede skat på de aktier, der er i behold ved  

 tilbageflytningen, jf. afsnit 17.1.10. nedenfor.
Det beregnede tillæg til den  

 bortfaldne skat bortfalder ligeledes, jf. § 13 a, stk. 10.
 Vælger aktionæren at lade sig beskatte efter § 13 a, stk. 1 ,  

 d.v.s. på grundlag af værdien på fraflytningstidspunktet, og er der ydet  

 henstand med skattebetalingen, gives fradraget for udenlandsk skat efter § 13  

 a, stk. 7, i den pålignede danske skat uden tillæg til henstandsbeløbet.  

 Såfremt der efter fradraget resterer en dansk beskatning, beregnes tillæg til  

 denne skat efter henstandsreglerne i § 13 a, stk. 5.
 Vælger aktionæren omberegning af skatten efter § 13 a, stk. 6,  

 d.v.s. beskatning på grundlag af den faktiske afståelsessum og  

 besiddelsestid, gives fradraget for den udenlandske skat i den omberegnede  

 skat, og der beregnes ikke tillæg.
 17.1.9.4. Klageadgang.
 Told- og Skatteregionernes (i Københavns kommune og Frederiksberg kommune  

 dog skattedirektoraternes) afgørelser vedrørende henstand og  

 sikkerhedsstillelse kan indbringes for Told- og Skattestyrelsen.
 Told- og Skattestyrelsens afgørelse kan ikke påklages til højere  

 administrativ myndighed.
 17.1.9.5. Ægtefællens indtræden i henstand.
Dør aktionæren , forfalder skatten til betaling.
Skatteministeren  

 kan dog tillade, at afdødes ægtefælle succederer i en henstandsordning  

 , jf. § 13 a, stk. 5, 10. pkt.
Det vil sige, at ægtefællen indtræder i  

 henstandsordningen på samme vilkår, som var fastsat for den afdøde aktionær.
Denne dispensationsadgang er efter § 2 i bekendtgørelse om henstand og  

 sikkerhedsstillelse henlagt til den samme myndighed, der bevilgede henstand  

 til afdøde (told- og skatteregionerne og i Københavns kommune og  

 Frederiksberg kommune skattedirektoraterne). Disse myndigheders afgørelse  

 vedrørende succession kan indbringes for Told- og Skattestyrelsen, som er den  

 sidste administrative instans.
Ved senere afståelse af alle eller en del af  

 de aktier, som omfattes af henstandsordningen, kan ægtefællen enten fastholde  

 den oprindelige beskatning efter § 13 a, stk. 1, eller få omberegnet skatten  

 efter § 13 a, stk. 6. I begge tilfælde anvendes afdødes oprindelige  

 anskaffelsessum og anskaffelsestidspunkt.
I disse tilfælde finder reglerne i  

 kildeskattelovens § 33 B om anskaffelsessummen for aktiver erhvervet fra et  

 udenlandsk dødsbo derfor ikke anvendelse.
 17.1.10. Bortfald af skattepligten.
Den skat, der er pålignet ved fraflytning, bortfalder efter § 13 a, stk.  

 8, i de tilfælde, hvor aktionæren på ny bliver omfattet af de almindelige  

 aktieavancebeskatningsregler.
Det vil være tilfældet, hvis aktionæren bliver  

fuldt skattepligtig efter kildeskattelovens § 1, eller hvis aktionæren  

 bliver skattemæssigt hjemmehørende her i landet efter reglerne i en  

 dobbeltbeskatningsoverenskomst.
Det samme gælder, hvis aktiebesiddelsen  

 bliver led i en begrænset skattepligtig virksomhed med fast driftssted her  

 i landet . Skatten bortfalder for de aktier, der er i behold på det  

 tidspunkt, hvor aktionæren på ny bliver omfattet af de almindelige  

 aktieavancebeskatningsregler.
 Ved senere afståelse af aktier, mens aktionæren er omfattet af  

 aktieavancebeskatningslovens almindelige regler, behandles aktieafståelsen i  

 det hele efter de almindelige regler med udgangspunkt i den oprindelige,  

 faktiske anskaffelsessum og det faktiske anskaffelsestidspunkt for aktierne.
Ved ophævelse af beskatningen bortfalder også tillæg til eventuelle  

 henstandsbeløb.
Hvis aktionæren har betalt de pålignede skatter ved  

 fraflytningen, ydes der ved tilbagebetalingen af de for meget betalte skatter  

 en rentegodtgørelse efter § 13 a, stk. 10, jf. afsnit 17.1.11. nedenfor.
 17.1.11. Tilbagebetaling af eventuel for meget betalt skat.
 Hvis den skattepligtige ved fraflytningen har betalt skatten af den  

 urealiserede aktieavance efter § 13 a, stk. 1, og den pålignede skat senere  

 nedsættes eller bortfalder, fordi den skattepligtige fortjeneste opgøres  

 efter den faktiske afståelsessum, fordi der er betalt skat i udlandet, eller  

 fordi aktionærens skattepligt til Danmark genindtræder, tilbagebetales den  

 for meget betalte skat efter anmodning.
Den for meget betalte skat tilbagebetales med en rentegodtgørelse  

 på 6 pct. årligt.
Godtgørelsen beregnes fra det tidspunkt, hvor skatten er  

 indbetalt, indtil skatten tilbagebetales.
Rentegodtgørelsen skal ikke  

 medregnes ved opgørelsen af den skattepligtige indkomst, jf. § 13 a, stk. 10.
Ved bortfald af de oprindeligt pålignede skatter som følge af omberegning  

 ydes rentegodtgørelsen af hele det skattebeløb, der er betalt vedrørende de  

 afståede aktier.
Ved fradrag i skatten for udenlandske skatter ydes  

 rentegodtgørelsen af fradragsbeløbet.
Ved bortfald af skatten som følge af  

 genindtræden af skattepligt til Danmark ydes rentegodtgørelsen af betalte  

 skatter vedrørende de i behold værende aktier.
 17.1.12. Beskatning ved fornyet fraflytning til udlandet.
 I de tilfælde, hvor skatten er bortfaldet efter § 13 a, stk. 8, på grund  

 af tilbageflytning til Danmark (jf. afsnit 17.1.10. ovenfor), pålignes  

 der ved fornyet fraflytning skat efter § 13 a, stk. 1, uanset varigheden af  

 skattepligtsperioden forud for den fornyede fraflytning, jf. § 13 a, stk. 4,  

 3. pkt.
 Beskatningen sker i disse tilfælde på grundlag af aktiernes værdi og  

 ejertid på tidspunktet for den fornyede fraflytning.
 Påligning af skat efter § 13 a, stk. 1, finder sted, uanset at aktionæren  

 ved den fornyede fraflytning er i besiddelse af andre aktier end ved den  

 oprindelige fraflytning.
 17.2. Særlige regler i § 13 b for overdragelser mellem ægtefæller.
 Overdragelse af aktier mellem samlevende ægtefæller udløser normalt ikke  

 aktieavancebeskatning, jf. kildeskattelovens §§ 26 A og 26 B.
I § 13 b er fastsat, at kildeskattelovens §§ 26 A og 26 B ikke  

 gælder for overdragelse af aktier til en ægtefælle, der er hjemmehørende  

 i udlandet, Færøerne eller Grønland, selv om ægtefællerne begge er fuldt  

 skattepligtige og skattemæssigt samlevende efter reglerne i kildeskattelovens  

 § 4. Den ægtefælle, der modtager aktierne, kan ikke succedere i den  

 overdragende ægtefælles skattemæssige stilling.
Der sker derfor efter § 13 b  

 beskatning hos den overdragende ægtefælle af den fortjeneste, der er optjent  

 indtil tidspunktet for overdragelsen.
Beskatning efter § 13 b omfatter alene  

 de aktier, der er omfattet af § 13 a, stk. 1. D.v.s., at aktier, som er  

 omfattet af § 2, og som ikke er ejet af en hovedaktionær, jf.  

 personskattelovens § 19 a, stk. 2-4, eller erhvervet ved omdannelse af en  

 personligt ejet virksomhed efter lov om skattefri virksomhedsomdannelse, ikke  

 er omfattet af beskatningen i § 13 b, mens andre aktier er omfattet af denne  

 regel.
Ved overdragelsen af aktier m.v. til ægtefælle i udlandet sker der en  

 faktisk afståelse.
Reglerne i § 13 a om henstand med skattebetalingen, indtil  

 aktierne afstås, om fornyet skatteberegning ved aktiernes afståelse og om  

 eventuelt bortfald af beskatning finder derfor ikke anvendelse i disse  

 tilfælde.
 Overdragelse af aktier til en samlevende ægtefælle, der er hjemmehørende i  

 udlandet, behandles således i det hele efter aktieavancebeskatningslovens  

 almindelige regler om afståelse af aktier til tredjemand.
 17.3. § 13 c om udlæg fra dødsboer.
Udlægsmodtagere, der er skattepligtige af eventuelle aktieavancer, kan  

 efter aktieavancebeskatningslovens almindelige regler indtræde i afdødes  

 stilling i visse tilfælde.
Der henvises i denne forbindelse til afsnit 13  

 ovenfor.
 § 13  c udgør en undtagelse til disse regler.
 Efter § 13 c kan personer og selskaber m.v., der er hjemmehørende i  

 udlandet, Færøerne eller Grønland, ikke indtræde i afdødes skattemæssige  

 stilling (succedere), for så vidt angår følgende aktier:
Det betyder, at dødsboet ved udlægget af sådanne aktier til  

 udlændinge skal betale skat af fortjenesten.
Der kan gives henstand  

 med betalingen af skatten.
Henstand vil blive givet i form af en  

 afdragsordning, jf. § 17 i bekendtgørelse nr. 80 af 14. februar 1991 om  

 beskatning af dødsboer m.v.
Afdragsordningen vil blive betinget af, at der  

 stilles betryggende sikkerhed for henstandsbeløbet.
Der beregnes tillæg til  

 henstandsbeløbet efter samme regler som for fraflyttere, jf. § 13 a, stk. 5.  

 Når det offentlige har modtaget sikkerhedsstillelsen, er boet frigjort for  

 sit ansvar for betaling af skatten.
Reglerne om henstand og  

 sikkerhedsstillelse fremgår af bekendtgørelse nr. 80 af 14. februar 1991 om  

 beskatning af dødsboer m.v.
 I modsætning til reglerne for fraflyttere bortfalder skatten imidlertid  

 ikke, hvis udlægsmodtageren senere flytter til Danmark . Der kan heller  

 ikke ske omberegning af skatten, når udlægsmodtageren efterfølgende afstår  

 aktierne, ligesom der ikke gives fradrag for eventuel udenlandsk beskatning  

 ved afståelse.
 17.4. Ikrafttræden.
Reglerne i § 13 a om aktieavancebeskatning ved fraflytning har  

 virkning for personer, hvis skattepligt ophører, eller som flytter  

 skattemæssigt hjemsted den 18. februar 1987 eller senere.
Reglerne har  

 endvidere virkning for personer og udenlandske selskaber, hvis begrænsede  

 skattepligt af en virksomhed med fast driftssted her i landet ophører den 18.  

 februar 1987 eller senere.
Endelig har bestemmelserne virkning for aktier,  

 der den 18. februar 1987 eller senere udgår af et fast driftssteds  

 skattepligtige virksomhed, f.eks. fordi aktierne overføres til udlandet.
 Bestemmelserne i § 13 b om overdragelse til ægtefælle har virkning  

 for aktier, der overdrages den 18. februar 1987 eller senere.
 Reglerne i § 13 c om udlæg til udlændinge gælder for aktier i  

 dødsboer, hvor dødsfaldet er indtrådt den 18. februar 1987 eller senere.
For aktier, der er ejet af personer, som den 18. maj 1993 måtte anses for  

minoritetsaktionærer , er der ved opgørelsen af fortjeneste, som skal  

 beskattes efter §§ 13 a, 13 b eller 13 c, mulighed for at anvende aktiernes  

 værdi den 19. maj 1993 i stedet for anskaffelsessummen, i det omfang  

 fraflytningen m.v. sker efter en ejertid på 3 år eller mere.
Samme  

 indgangsværdi kan anvendes ved omberegning efter § 13 a, stk. 6. Dette  

 fremgår af § 19, stk. 3, i lov nr. 421 af 25. juni 1993, og der henvises til  

 den mere uddybende beskrivelse af denne bestemmelse i afsnit 3.3.3. ovenfor.
 17.5. Eksempler på anvendelsen af § 13 a.
 Til belysning af reglerne i § 13 a skal anføres følgende eksempler på  

 anvendelsen af bestemmelsen.
 Eksempel 1.
a.
Skatteberegningen ved fraflytningen:
 Det er i dette eksempel forudsat, at aktionæren ikke besidder andre  

 aktier eller har afstået andre aktier i fraflytningsåret . Endvidere  

 forudsættes det, at aktionæren ikke har anden aktieindkomst i  

 fraflytningsåret . Endelig forudsættes det, at aktionæren er ugift  

 .
Aktionæren køber den 1. juni 1993 en aktiepost på nom. 250.000 kr. for  

 500.000 kr.
Der er tale om unoterede aktier, som ikke er omfattet af  

 §§ 2a-3.
Den 1. august 1996 fraflytter aktionæren, og den pågældendes fulde  

 skattepligt til Danmark ophører i denne forbindelse.
Værdien af aktierne ved  

 fraflytningen opgøres til 800.000 kr.
 Fortjenesten på fraflytningstidspunktet kan herefter opgøres således:
b.
Omberegning ved afståelsen.
Ingen udenlandsk skat:
 Aktionæren i ovenstående eksempel har siden fraflytningen haft bopæl i et  

 land, hvor vedkommende er blevet beskattet af det løbende aktieudbytte  

 . Hele aktieposten afstås pr. 1. august 1999. Vederlaget udgør 850.000 kr.  

 Det forudsættes, at der ikke betales udenlandsk skat af avancen.
 Hvis aktionæren har betalt den pålignede skat ved afrejsen , vil  

 han, når han begærer omberegning få tilbagebetalt den for meget betalte skat  

 plus en rentegodtgørelse på 6 pct. årligt af skattebeløb betalt vedrørende de  

 afståede aktier.
Antages det, at skatten af aktieindkomsten er betalt 1. oktober 1996, og  

 at eventuel tilbagebetaling sker 1. oktober 1999, kan den periode, for  

 hvilken der skal beregnes godtgørelse opgøres til 3 år.
Den samlede  

 godtgørelse udgør således 3 år a 6 pct. = 18 pct.
 18 pct. af 115.095 kr. (skat betalt ved fraflytningen) udgør 20.717 kr.,  

 og den betalte skat med tillæg af rentegodtgørelse udgør da 115.095 kr. +  

 20.717 kr. = 135.812 kr.
Det vil således være fordelagtigt at begære omberegning, da aktionæren vil  

 få tilbagebetalt et beløb svarende til forskellen mellem den betalte skat med  

 tillæg af rentegodtgørelsen og skatten beregnet ved omberegningen.
Aktionæren  

 vil således få tilbagebetalt 135.812 kr. - 135.095 kr. = 717 kr.
Er der givet henstand med betalingen af skatten af aktieindkomsten,  

 der blev beregnet ved fraflytningen , forfalder skatten samt tillægget  

 hertil ved afståelsen.
Antages det, at skatten af aktieindkomsten er pålignet  

 til betaling 1. oktober 1996, og henstandsbeløbet og tillægget forfalder til  

 betaling 1. oktober 1999, kan henstandsperioden opgøres til 3 år.
Med en  

 diskonto, som her sættes til 7 pct. p.a. kan det samlede tillæg opgøres til 3  

 år a 7 pct. = 21 pct.
 21 pct. af 115.095 kr. udgør 24.170 kr., således at det samlede beløb, der  

 forfalder til betaling pr. 1. oktober 1999, udgør 139.265 kr.
I denne situation vil det ligeledes være fordelagtigt for aktionæren at  

 begære omberegning, da der herved spares et skattebeløb svarende til  

 forskellen mellem den oprindeligt beregnede skat plus henstandstillæg og  

 skatten beregnet ved omberegningen.
Det sparede skattebeløb udgør således  

 139.265 kr. - 135.095 kr. = 4.170 kr.
c.
Omberegning ved afståelsen.
Udenlandsk skat:
I ovenstående eksempel er det forudsat, at der ikke sker beskatning af  

 avancen i bopælslandet.
Hvis det godtgøres, at bopælslandet beskatter  

 avancen, og at beskatningen i bopælslandet sker på grundlag af forskellen  

 mellem anskaffelsessummen og afståelsessummen, vil den udenlandske skat helt  

 eller delvist kunne modregnes i den danske skat.
Hvis skatten er betalt ved afrejsen , og der ikke begæres  

 omberegning, foreligger der kun dobbeltbeskatning af den del af den samlede  

 avance, der er opstået inden fraflytningen.
Godtgøres det, at den udenlandske  

 skat udgør i alt 60.000 kr., kan det skattebeløb, der i denne situation kan  

 modregnes i den danske skat beregnes således:
Da beløbet på 51.429 kr. er mindre end den danske skat, kan det fuldt ud  

 modregnes i den danske skat.
Det bemærkes, at fradraget for udenlandsk skat  

 aldrig kan overstige den danske skat.
Ved tilbagebetaling af den for meget betalte skat ydes en godtgørelse på 6  

 pct. årligt.
I lighed med ovenfor, udgør den samlede godtgørelse 3 år a 6  

 pct. = 18 pct.
Godtgørelsen udgør herefter 18 pct. af 51.429 kr. = 9.257 kr.
Den samlede  

 tilbagebetaling udgør herefter 60.686 kr.
Hvis der begæres omberegning , foreligger der dobbeltbeskatning af  

 hele avancen.
Da den udenlandske skat er mindre end den danske skat beregnet  

 ved omberegningen på 135.095 kr., kan den fuldt ud modregnes heri.
Den danske  

 skat bliver i denne situation 135.095 kr. - 60.000 kr. = 75.095 kr.
 Den samlede rentegodtgørelse udgør 18 pct., når det antages, at skatten er  

 betalt pr. 1. oktober 1996, og at eventuel tilbagebetaling sker pr. 1.  

 oktober 1999.
 Den betalte skat plus rentegodtgørelse udgør i lighed med ovenfor 135.812  

 kr., og tilbagebetalingsbeløbet udgør dermed 135.812 kr. - 75.095 kr. =  

 60.717 kr.
 Aktionæren opnår således en skattebesparelse på 31 kr. ved at begære  

 omberegning.
Hvis der er givet henstand med betalingen af skatten , kan den del  

 af den udenlandske skat, der kan modregnes i den danske skat, som ovenfor  

 opgøres til 51.429 kr.
Det antages at henstandsbeløbet m.v. forfalder til  

 betaling pr. 1. oktober 1999.
Skattebeløbet, der forfalder ved afståelsen bliver derfor 115.095 kr. -  

 51.429 kr. = 63.666 kr.
Med en diskonto på 7 pct. p.a. kan det samlede  

 henstandstillæg opgøres til 3 år a 7 pct. = 21 pct. 21 pct. af 63.666 kr.  

 udgør 13.370 kr., således at det samlede beløb, der skal indbetales, udgør  

 77.036 kr.
 Hvis aktionæren begærer omberegning nedsættes den danske skat som ovenfor  

 til 75.095 kr.
 Aktionæren opnår således en skattebesparelse på 1.941 kr. ved at begære  

 omberegning.
 Eksempel 2.
a.
Skatteberegningen ved fraflytningen.
 Dette eksempel er en udvidelse af eksempel 1, idet det forudsættes, at  

 aktionæren ud over den nævnte aktiepost (aktiepost 1), har en aktiepost 2,  

 som er anskaffet på samme tidspunkt som aktiepost 1 (1. juni 1993). Aktiepost  

 2 udgøres af unoterede aktier i et andet selskab.
 Anskaffelsessummen for aktiepost 2, som nominelt er på 250.000 kr., er  

 400.000 kr., mens værdien ved fraflytningen udgør 300.000 kr.
 Fortjenesten på fraflytningstidspunktet kan opgøres således:
 Idet progressionsgrænsen for beregningen af skatten af aktieindkomsten i  

 lighed med eksempel 1 sættes til 32.700 kr. (1994-niveau), kan skatten af  

 aktieindkomst ved fraflytningen opgøres således:
b.
Omberegning ved afståelse.
Ingen udenlandsk skat.
 Det forudsættes her, at begge aktieposter afstås pr. 1. august 1999.  

 Afståelsessummen for aktiepost 1 udgør 850.000 kr., og afståelsessummen for  

 aktiepost 2 udgør 600.000 kr.
 Ved fraflytningen blev der konstateret et tab vedrørende aktiepost 2, mens  

 der ved afståelsen blev konstateret en gevinst (600.000 kr. - 400.000 kr. =  

 200.000 kr.). Aktionæren har derfor ingen interesse i at begære omberegning  

 for aktiepost 2. Det kræves ikke, at den skattepligtige foretager omberegning  

 for aktiepost 2, selv om der sker omberegning for aktiepost 1. Ved opgørelsen  

 af fortjenesten ved omberegning for aktiepost 1, kan aktiepost 2 derfor indgå  

 med tabet beregnet ved fraflytningen.
 Hvis aktionæren har betalt den pålignede skat ved afrejsen , vil  

 vedkommende, når der begæres omberegning, få tilbagebetalt eventuelt for  

 meget betalt skat plus en rentegodtgørelse på 6 pct. p.a. af den betalte skat  

 vedrørende den pågældende aktiepost.
 Antages det, at skatten er betalt den 1. oktober 1996, og at eventuel  

 tilbagebetaling sker den 1. oktober 1999, udgør den samlede godtgørelse 3 år  

 a 6 pct. = 18 pct. 18 pct. af 75.095 kr. udgør 13.517 kr., og den betalte  

 skat med tillæg af rentegodtgørelsen udgør dermed 88.612 kr.
 Da dette beløb er mindre end skatten ved omberegning, vil det ikke være  

 fordelagtigt at begære omberegning.
Er der givet henstand med betalingen af skatten , forfalder  

 skatten samt tillægget hertil ved afståelsen.
Antages det, at skatten er  

 pålignet til betaling den 1. oktober 1996, og at henstandsbeløbet og  

 tillægget hertil forfalder til betaling den 1. oktober 1999, kan  

 henstandsperioden opgøres til 3 år.
Med en diskonto på 7 pct. p.a. kan det  

 samlede tillæg opgøres til 3 år a 7 pct. = 21 pct.
 21 pct. af 75.095 kr. udgør 15.770 kr., således at det samlede beløb, der  

 forfalder til betaling pr. 1. oktober 1999, udgør 90.865 kr.
 I denne situation vil det derfor heller ikke være fordelagtigt for  

 aktionæren at begære omberegning, idet det samlede beløb, der forfalder til  

 betaling pr. 1. oktober 1999 er mindre end skatten af aktieindkomsten  

 beregnet ved omberegningen.
c.
Omberegning ved afståelsen.
Udenlandsk skat.
 Når det antages, at bopælslandets beskatning sker på grundlag af  

 forskellen mellem anskaffelsessummen og afståelsessummen, vil den udenlandske  

 skat helt eller delvist kunne modregnes i den danske skat.
 Det forudsættes i første omgang, at der er sket betaling af den danske  

 skat ved afrejsen .
 Da den danske skat alene vedrører aktiepost 1, vil det alene være den del  

 af den udenlandske skat, der kan henføres til aktiepost 1, der kan gives  

 lempelse for.
 Når den danske skat er beregnet på fraflytningstidspunktet, og de  

 udenlandske skattebeløb vedrørende aktiepost 1 udgør 25.000 kr., kan det  

 beløb, der i denne situation kan modregnes i den danske skat, opgøres  

 således:
Udenlandsk skat vedrørende aktiepost 1 x aktiepost 1's værdistigning (Ved opgørelsen af, hvilken del af den udenlandske skat, der kan henføres  

 til aktiepost 1, foretages en forholdsmæssig fordeling baseret på de  

 konstaterede fortjenester på de enkelte aktieposter).
 Da det beregnede beløb på 21.429 kr. ikke overstiger den danske skat, kan  

 det fuldt ud modregnes i den danske skat.
Ved tilbagebetaling af den for meget betalte skat ydes der en  

 rentegodtgørelse på 6 pct. p.a.
Den samlede godtgørelse udgør som i eksempel  

 1 3 år a 6 pct. = 18 pct. 18 pct. af 21.429 kr. udgør 3.857 kr.
Den samlede  

 tilbagebetaling udgør således 21.429 kr. + 3.857 kr. = 25.286 kr.
Hvis der foretages omberegning , foreligger der dobbeltbeskatning  

 af hele avancen.
Da den udenlandske skat på 25.000 kr. vedrørende aktiepost 1  

 er mindre end den danske skat, kan den udenlandske skat fuldt ud modregnes i  

 den danske skat.
Den danske skat bliver i denne situation 95.095 kr. - 25.000  

 kr. = 70.095 kr.
Ved omberegning af skatten ydes en godtgørelse på 6 pct. p.a. af den skat,  

 der er betalt ved fraflytningen.
Den samlede godtgørelse udgør som i eksempel  

 1 3 år a 6 pct. = 18 pct. 18 pct. af 75.095 kr. udgør 13.517 kr., og den  

 tidligere betalte skat plus rentegodtgørelsen udgør dermed 75.095 kr. +  

 13.517 kr. = 88.612 kr.
Den samlede tilbagebetaling udgør således 88.612 kr.  

 - 70.095 kr. = 18.517 kr.
 Det vil således ikke være fordelagtigt at begære omberegning.
 Hvis der er givet henstand med betalingen af skatten , kan den del  

 af den udenlandske skat vedrørende aktiepost 1, der kan modregnes i den  

 danske skat som ovenfor opgøres til 21.429 kr.
Skattebeløbet, der forfalder ved afståelsen bliver derfor 75.095 kr. -  

 21.429 kr. = 53.666 kr.
Med en diskonto på 7 pct. p.a. kan det samlede tillæg  

 opgøres til 3 år a 7 pct. = 21 pct., hvis henstandsbeløbet forfalder til  

 betaling pr. 1. oktober 1999. 21 pct. af 53.666 kr. udgør 11.270 kr. således  

 at det samlede beløb, der forfalder til betaling, udgør 64.936 kr.
 Hvis aktionæren begærer omberegning udgør den danske skat som ovenfor  

 70.095 kr.
 Det vil derfor heller ikke i denne situation være fordelagtigt at begære  

 omberegning.
