Fremsat den 6. november 2002 af  

 undervisningsminister (Ulla Tørnæs) Forslag til Lov om  

 arbejdsmarkedsuddannelser m.v.
Kapitel 1 Formål § 1. Loven skal fremme et bredt samordnet udbud af  

 erhvervsrettet voksen- og efteruddannelse, der består af  

 arbejdsmarkedsuddannelser efter denne lov og udvalgte enkeltfag fra  

 erhvervsuddannelser, landbrugsuddannelser og grundlæggende social- og  

 sundhedsuddannelser efter lov om åben uddannelse (erhvervsrettet  

 voksenuddannelse) m.v. med henblik på den private og den offentlige  

 sektors beskæftigelsesområder.
Uddannelsesindsatsen har til  

 formål i kombination med beskæftigelse og uddannelse efter anden  

 lovgivning at dække samfundets behov for grundlæggende  

 arbejdsmarkedsrelevante kompetencer.
 Stk. 2. Den erhvervsrettede voksen- og efteruddannelse  

 skal:
 1)	Bidrage til at vedligeholde, udbygge og forbedre deltagernes  

 kvalifikationer i overensstemmelse med arbejdsmarkedets behov og bidrage til  

 deltagernes videre kompetenceudvikling.
 2)	Medvirke til at afhjælpe omstillings- og tilpasningsproblemer  

 på arbejdsmarkedet i overensstemmelse med arbejdsmarkedets behov  

 på kortere og længere sigt.
 3)	Give voksne muligheder for at forbedre såvel  

 erhvervskompetencen som den personlige kompetence gennem mulighederne for at  

 opnå grundlæggende formel kompetence inden for erhvervsrettet  

 grunduddannelse.
Kapitel 2 Fælles kompetencebeskrivelser § 2. Efteruddannelsesudvalg, jf. § 5, udarbejder på  

 baggrund af udvalgenes analyser af behovet for grundlæggende  

 arbejdsmarkedsrelevant kompetenceudvikling hos voksne, jf. § 6, stk.1,  

 forslag til kompetencebeskrivelser fælles for den erhvervsrettede  

 voksen- og efteruddannelsesindsats.
De fælles kompetencebeskrivelser  

 skal angive mål og rammer for den grundlæggende  

 arbejdsmarkedsrelevante kompetenceudvikling for voksne og angive  

 jobområder og de tilhørende arbejdsmarkedsrelevante kompetencer  

 samt de arbejdsmarkedsuddannelser, jf. § 10, og de enkeltfag, der kan  

 bidrage til udviklingen af disse kompetencer.
Stk. 2. Undervisningsministeren godkender de fælles  

 kompetencebeskrivelser.
Inden afgørelsen træffes, skal  

 Rådet for erhvervsrettet voksen- og efteruddannelse, jf. § 3, udtale  

 sig om forslaget.
Efteruddannelsesudvalgene vurderer senest 3 år efter  

 godkendelsen, om der er behov for, at en fælles kompetencebeskrivelse  

 revideres, fortsætter uændret eller bortfalder, og underretter  

 ministeren herom.
Efteruddannelsesudvalgenes revision af en fælles  

 kompetencebeskrivelse skal ske inden for et halvt år efter  

 underretningen af ministeren.
I modsat fald bortfalder den.
 Stk. 3. Undervisningsministeren kan efter indhentet  

 udtalelse fra Rådet for erhvervsrettet voksen- og efteruddannelse  

 tilbagekalde en godkendelse af en fælles kompetencebeskrivelse.
 Stk. 4. Godkendte uddannelsesinstitutioner, jf. § 16, kan  

 sammensætte arbejdsmarkedsuddannelser og enkeltfag, der er optaget i en  

 eller flere fælles kompetencebeskrivelser efter behov.
 Stk. 5. Undervisningsministeren fastsætter efter  

 udtalelse fra Rådet for erhvervsrettet voksen- og efteruddannelse  

 nærmere regler om indhold og opbygning af de fælles  

 kompetencebeskrivelser og kan herunder fastsætte, at visse fag kun kan  

 optages i en fælles kompetencebeskrivelse efter særskilt  

 godkendelse.
Kapitel 3 Råd og udvalg Rådet for erhvervsrettet  

 voksen- og efteruddannelse § 3.
 Stk. 2. Rådet fastsætter selv sin  

 forretningsorden.
 Stk. 3. Undervisningsministeren stiller  

 sekretariatsbistand til rådighed for rådet.
 § 4. Ministeren nedsætter Rådet for erhvervsrettet  

 voksen- og efteruddannelse, udpeger formanden og beskikker derudover  

 rådets medlemmer på følgende måde:
 1)	7 medlemmer efter indstilling fra Landsorganisationen i Danmark.
 2)	1 medlem efter indstilling fra Funktionærernes og  

 Tjenestemændenes Fællesråd.
 3)	5 medlemmer efter indstilling fra Dansk Arbejdsgiverforening.
 4)	1 medlem efter indstilling fra Sammenslutningen af Landbrugets  

 Arbejdsgiverforeninger.
 5)	2 repræsentanter for de offentlige arbejdsgivere efter  

 indstilling fra finansministeren, Kommunernes Landsforening og  

 Amtsrådsforeningen i fællesskab.
Stk. 3. Undervisningsministeren beskikker på samme  

 måde 1 suppleant for hver af de i rådet repræsenterede  

 organisationer og myndigheder, der indstiller medlemmer, dog således at  

 der beskikkes 2 suppleanter for organisationer med flere end 3 pladser.
Under  

 et medlems midlertidige forfald indtræder en suppleant i medlemmets  

 sted.
I perioder, hvor en suppleant ikke er indtrådt i et medlems sted,  

 kan suppleanten deltage i rådets møder uden stemmeret.
Stk. 4. Undervisningsministeren udpeger 1 tilforordnet  

 fra Undervisningsministeriet og efter indstilling fra  

 beskæftigelsesministeren 1 tilforordnet fra  

 Beskæftigelsesministeriet til rådet.
De tilforordnede er uden  

 stemmeret.
 Stk. 5. Rådet tiltrædes af formanden for  

 Rådet for de grundlæggende erhvervsrettede uddannelser, der er  

 uden stemmeret.
Stk. 6. Formanden, medlemmerne, suppleanterne og de  

 tilforordnede beskikkes første gang frem til 31. maj 2007.  

 Beskikkelsen finder herefter sted for 4-årige perioder.
Finder  

 beskikkelse sted i løbet af en periode, gælder den til periodens  

 udløb.
Efteruddannelsesudvalg § 5.
Stk. 2. Efteruddannelsesudvalgenes oprettelse,  

 nedlæggelse og opsplitning godkendes af Rådet for erhvervsrettet  

 voksen- og efteruddannelse.
Rådet for erhvervsrettet voksen- og  

 efteruddannelse kan nedlægge et efteruddannelsesudvalg.
Stk. 3. Efteruddannelsesudvalgene eller faglige  

 områder inden for udvalgene kan efter godkendelse fra Rådet for  

 erhvervsrettet voksen- og efteruddannelse slutte sig sammen med faglige  

 udvalg, der er nedsat i henhold til lov om erhvervsuddannelser, til  

 fællesudvalg.
Sådanne fællesudvalg varetager opgaverne  

 efter denne lov og lov om erhvervsuddannelser.
 Stk. 4. Sekretariatsbistand til udvalgene  

 tilvejebringes af de organisationer, der er repræsenteret i  

 efteruddannelsesudvalgene.
 § 6. Efteruddannelsesudvalgene har til opgave at udarbejde  

 analyser af og forslag til arbejdsmarkedsrelevant kompetenceudvikling for  

 voksne.
 Stk. 2. Efteruddannelsesudvalgene skal indberette  

 fælles kompetencebeskrivelser, jf. § 2, med deri optagne  

 arbejdsmarkedsuddannelser, jf. § 10, og enkeltfag til et centralt  

 informationssystem for erhvervsrettet voksen- og efteruddannelse.  

 Undervisningsministeren kan fastsætte nærmere regler om  

 indberetningerne.
 § 7. Undervisningsministeren kan i særlige  

 tilfælde anmode et eller flere efteruddannelsesudvalg om at udvikle en  

 fælles kompetencebeskrivelse eller en arbejdsmarkedsuddannelse på  

 et bestemt område og fastsætte en tidsfrist herfor.
 Stk. 2. Arbejdsmarkedsuddannelsen efter stk. 1 optages i  

 en eller flere fælles kompetencebeskrivelser efter  

 undervisningsministerens beslutning.
 § 8. Uddannelsesmateriale, der udvikles af  

 efteruddannelsesudvalgene, og som finansieres helt eller delvist af staten,  

 tilhører Undervisningsministeriet.
Lokale  

 uddannelsesudvalg § 9.
 Stk. 2. Lokale uddannelsesudvalg rådgiver  

 institutionerne i spørgsmål, der vedrører de uddannelser,  

 der er omfattet af udvalgets virksomhedsområde, og virker for  

 samarbejdet mellem institutionen og det lokale arbejdsmarked.
Stk. 3. De medlemmer af udvalget, der repræsenterer  

 organisationer med sæde i vedkommende efteruddannelsesudvalg, skal  

 udgøre et flertal i uddannelsesudvalget, og de udpeges af  

 efteruddannelsesudvalgene efter indstilling fra organisationernes lokale  

 afdelinger. Øvrige medlemmer udpeges af institutionen.
Arbejdsgivere  

 og arbejdstagere skal være ligeligt repræsenteret.
Medlemmerne  

 skal så vidt muligt have tilknytning til det geografiske  

 område, som institutionens udbud henvender sig til.
Stk. 4. En repræsentant for institutionens ledelse  

 og for institutionens lærere tilforordnes udvalget.
En  

 repræsentant for arbejdsformidlingen kan tilforordnes udvalget.  

 Uddannelsesudvalget vælger selv sin formand.
 Stk. 5. Institutionen stiller sekretariatsbistand til  

 rådighed for udvalget.
 Stk. 6. Udvalgene kan beslutte at lægge sig sammen  

 med de lokale uddannelsesudvalg nedsat efter lov om erhvervsuddannelser.
Kapitel 4 Arbejdsmarkedsuddannelser § 10.
Stk. 2. Arbejdsmarkedsuddannelserne udvikles af  

 efteruddannelsesudvalgene inden for de fælles kompetencebeskrivelsers  

 rammer og kan ikke have samme mål som enkeltfag.
Målene beskrives  

 i forhold til jobområder.
Stk. 3. Efteruddannelsesudvalgene påser, at der  

 ikke udvikles nye arbejdsmarkedsuddannelser på områder, hvor  

 uddannelsesbehovet kan tilgodeses gennem udbud af enkeltfag eller anden  

 offentlig reguleret uddannelse.
Udvalgene kan kun udvikle nye  

 arbejdsmarkedsuddannelser på områder, hvor private  

 initiativtagere allerede udbyder uddannelsesaktiviteter, hvis  

 væsentlige arbejdsmarkedspolitiske og uddannelsesmæssige hensyn  

 taler for en statslig regulering af det pågældende  

 uddannelsesområde.
Stk. 4. Efteruddannelsesudvalgene orienterer  

 undervisningsministeren om uddannelse udviklet efter stk. 2. Hvis ministeren  

 ikke har bemærkninger hertil inden for 6 uger, herunder om betingelsen  

 i stk. 3 er overholdt, anses uddannelsen for godkendt og optages i den eller  

 de fælles kompetencebeskrivelser, den er udviklet inden for.
Ministeren  

 kan betinge sin godkendelse af, at der foretages bestemte ændringer i  

 beskrivelsen.
En godkendelse kan tilbagekaldes.
Stk. 5. Undervisningsministeren kan uanset bestemmelsen i  

 stk. 2 udvikle en arbejdsmarkedsuddannelse.
Efteruddannelsesudvalgene skal  

 optage uddannelserne i de relevante fælles kompetencebeskrivelser.
 Stk. 6. Undervisningsministeren fastsætter
efter udtalelse fra Rådet for erhvervsrettet voksen- og  

 efteruddannelse nærmere regler om indholdet af  

 arbejdsmarkedsuddannelser.
 § 11. Arbejdsmarkedsuddannelser kan tilrettelægges  

 på heltid eller deltid.
 Stk. 2. Arbejdsmarkedsuddannelser kan  

 tilrettelægges som fjernundervisning og afholdes som undervisning  

 på en virksomhed.
 Stk. 3. Enhver kan som selvstuderende aflægge  

 prøver, der indgår i udbudt arbejdsmarkedsuddannelse, der  

 afsluttes med prøve, uden at have deltaget i undervisningen,
medmindre andet er fastsat af undervisningsministeren.
 Stk. 4. Undervisningsministeren kan fastsætte  

 nærmere regler om uddannelsernes tilrettelæggelse.
 § 12. Uddannelsesinstitutionerne udsteder bevis for deltagelse  

 i arbejdsmarkedsuddannelse og certifikat for uddannelser med myndighedskrav.
 Stk. 2. Undervisningsministeren fastsætter efter  

 udtalelse fra Rådet for erhvervsrettet voksen- og efteruddannelse
nærmere regler om udformning og udstedelse af beviser.
 § 13. Undervisningsministeren fastsætter efter udtalelse  

 fra Rådet for erhvervsrettet voksen- og efteruddannelse nærmere  

 regler om krav til lærerkvalifikationer for undervisere på  

 arbejdsmarkedsuddannelse.
Særlige  

 uddannelsesforløb for flygtninge og indvandrere § 14.
 Stk. 2. Undervisningsministeren fastsætter efter  

 udtalelse fra Rådet for erhvervsrettet voksen- og efteruddannelse  

 nærmere regler om særlige uddannelsesforløb for flygtninge  

 og indvandrere, herunder om varighed af praktik.
Individuel  

 kompetenceafklaring § 15.
 Stk. 2. Individuel kompetenceafklaring kan  

 tilrettelægges individuelt og for hold.
 Stk. 3. Undervisningsministeren fastsætter efter  

 udtalelse fra Rådet for erhvervsrettet voksen- og efteruddannelse  

 nærmere regler om mål og rammer for, indhold, varighed og  

 afholdelse af individuel kompetenceafklaring.
Kapitel 5 Godkendelse til at udbyde arbejdsmarkedsuddannelser § 16. Undervisningsministeren godkender efter udtalelse fra  

 Rådet for erhvervsrettet voksen- og efteruddannelse, hvilke offentlige  

 og private uddannelsesinstitutioner der kan udbyde de  

 arbejdsmarkedsuddannelser, der er optaget i en fælles  

 kompetencebeskrivelse.
Godkendelsen omfatter samtlige  

 arbejdsmarkedsuddannelser i den fælles kompetencebeskrivelse.  

 Godkendelsen omfatter godkendelse til at udbyde individuel  

 kompetenceafklaring.
 Stk. 2. Institutioner kan sammensætte særlige  

 forløb for flygtninge og indvandrere, jf. § 14 fra de  

 arbejdsmarkedsuddannelser, de er godkendt til at udbyde og enkeltfag fra de  

 grundlæggende erhvervsrettede uddannelser, de er godkendt til at  

 udbyde.
 Stk. 3. Uddannelsesinstitutionerne fastsætter  

 antallet af uddannelsespladser ved arbejdsmarkedsuddannelserne, jf. dog  

 bestemmelsen om aktivitetslofter i lov om åben uddannelse  

 (erhvervsrettet voksenuddannelse) m.v.
 § 17. Undervisningsministeren kan efter udtalelse fra Rådet  

 for erhvervsrettet voksen- og efteruddannelse pålægge  

 institutioner godkendt efter lov om institutioner for erhvervsrettet  

 uddannelse at udbyde bestemte arbejdsmarkedsuddannelser.
 Stk. 2. Undervisningsministeren kan efter udtalelse fra  

 Rådet for erhvervsrettet voksen- og efteruddannelse tilbagekalde  

 godkendelse efter § 16, stk. 1, hvis der ikke længere er behov for  

 udbuddet, eller hvis regler om uddannelserne, herunder kvalitetskrav, eller  

 påbud om at gennemføre konkrete foranstaltninger til  

 opretholdelse af forsvarlige uddannelses- og undervisningsmæssige  

 forhold ikke overholdes.
 Stk. 3. Uddannelsesinstitutionen skal underrette  

 undervisningsministeren, hvis forudsætningerne for en godkendelse ikke  

 længere er til stede.
 § 18. Undervisningsministeren kan fastsætte  

 nærmere regler om, at markedsføring af  

 arbejdsmarkedsuddannelserne skal ske i overensstemmelse med lovens  

 formål.
Kapitel 6 Tilskud § 19. Staten kan yde tilskud til udvikling af fælles  

 kompetencebeskrivelser, jf. § 2, og arbejdsmarkedsuddannelser, jf. § 10, samt  

 individuel kompetenceafklaring, jf. § 15.
 Stk. 2. Staten kan yde tilskud til udvikling af faglig og  

 pædagogisk efteruddannelse af lærere, til forsøgs- og  

 udviklingsaktiviteter og til analyse og kvalitetsmålinger.
 Stk. 3. Staten kan yde tilskud til praktik på  

 uddannelsesforløb for flygtninge og indvandrere, jf. § 14.
 Stk. 4. Rådet for erhvervsrettet voksen- og  

 efteruddannelse afgiver udtalelse om tilskud efter stk. 1-3.
 § 20. Uddannelsesinstitutioner godkendt til at udbyde  

 uddannelse efter § 10 og § 15 modtager tilskud til uddannelserne efter  

 reglerne i lov om åben uddannelse (erhvervsrettet  

 voksenuddannelse) m.v. og opkræver eventuel betaling for deltagelse i  

 disse efter samme lov.
Stk. 2. Rådet for erhvervsrettet voksen- og  

 efteruddannelse afgiver udtalelse om arbejdsmarkedsuddannelser og enkeltfag,  

 der er optaget i fælles kompetencebeskrivelser, enkeltfag i  

 øvrigt fra erhvervsuddannelser, landbrugsuddannelser og  

 grundlæggende social- og sundhedsuddannelser, deltidsuddannelser  

 på niveau med erhvervsuddannelse og enkeltfag herfra,  

 deltidsuddannelser ved social- og sundhedsuddannelserne og enkeltfag herfra,  

 enkeltfag fra fodterapeutuddannelsen, merituddannelsen på  

 pædagogisk grunduddannelse (PGU-merituddannelsen) samt individuel  

 kompetenceafklaring og kompetencevurdering m.v. som led i grunduddannelse for  

 voksne.
Rådets udtalelse kan omfatte behov, rammer for tilskud,  

 deltagerbetaling, aktivitetslofter, reduktion af godtgørelse efter lov  

 om godtgørelse ved deltagelse i erhvervsrettet voksen- og  

 efteruddannelse og uddannelsesplanlægning.
 § 21. Beskæftigede lønmodtagere,  

 selvstændige erhvervsdrivende og ledige med ret til selvvalgt  

 uddannelse samt personer, der hverken er dagpengeberettigede, oppebærer  

 kontanthjælp eller introduktionsydelse eller er i aktivering i henhold  

 til lov om aktiv socialpolitik eller lov om integration af udlændinge i  

 Danmark, kan opnå tilskud til kost og logi ved indkvartering og til  

 dækning af udgifter til befordring ved deltagelse i  

 arbejdsmarkedsuddannelser og enkeltfag, der er optaget i en fælles  

 kompetencebeskrivelse.
 Stk. 2. Det er en betingelse for at opnå ydelse  

 efter stk. 1, at den pågældende ikke har en erhvervsrettet  

 uddannelse over erhvervsuddannelsesniveau eller en uddannelse, der i niveau  

 og længde kan sidestilles med en erhvervsuddannelse, medmindre  

 uddannelsen ikke har været anvendt de sidste 5 år.
 Stk. 3. Tilskud til kost og logi bortfalder helt eller  

 delvist, hvis uddannelsesstedet yder kost og logi.
 Stk. 4. Deltagere i uddannelse, der foregår  

 på den virksomhed, hvor deltagerne er ansat, kan ikke opnå  

 befordringstilskud.
 § 22. Undervisningsministeren fastsætter efter udtalelse  

 fra Rådet for erhvervsrettet voksen- og efteruddannelse nærmere  

 regler efter § 21 om tilskud til kost og logi, herunder om egenbetaling og om  

 tilskud til befordringsudgifter, herunder om fastsættelse af en  

 bagatelgrænse.
§ 23. Beregningen og udbetalingen af befordringstilskud samt  

 krav om tilbagebetaling af sådanne tilskud, jf. § 24, stk. 1,  

 varetages af deltagerens arbejdsløshedskasse eller  

 arbejdsformidlingen.
Undervisningsministeren kan efter forhandling med  

 beskæftigelsesministeren bestemme, at disse opgaver varetages af  

 uddannelsesinstitutionerne.
 Stk. 2. Undervisningsministeren fastsætter efter  

 forhandling med beskæftigelsesministeren nærmere regler om  

 beregning, udbetaling, administration, forskud, refusion, tilsyn, regnskab og  

 revision i forbindelse med arbejdsløshedskassernes og  

 arbejdsformidlingens udbetaling.
Stk. 3. Udbetaling af tilskud til kost og logi samt krav  

 om tilbagebetaling af sådanne tilskud, jf. § 24, stk. 1, varetages af  

 uddannelsesstedet.
Undervisningsministeren fastsætter nærmere  

 regler herom.
 § 24. En person, som uberettiget har modtaget  

 befordringstilskud eller tilskud til kost og logi, skal betale beløbet  

 tilbage til den, der har udbetalt tilskuddet, hvis den fejlagtige udbetaling  

 skyldes, at den pågældende har afgivet urigtige  

 oplysninger eller fortiet omstændigheder, der er af betydning for  

 retten til tilskuddet, eller hvis den pågældende i øvrigt  

 indså eller burde have indset, at modtagelse af beløbet var  

 uberettiget.
 Stk. 2. Undervisningsministeren kan fastsætte  

 nærmere regler om, at beløb, der skal tilbagebetales, kan  

 forrentes med den aktuelt gældende morarente efter renteloven, og  

 regler for, hvem renten tilfalder.
 Stk. 3. I tilfælde, hvor der er udbetalt  

 befordringstilskud eller tilskud til kost og logi med urette, har  

 arbejdsløshedskassen, arbejdsformidlingen eller uddannelsesstedet ikke  

 krav på refusion fra statskassen, og udbetalte refusionsbeløb  

 skal tilbagebetales, medmindre den fejlagtige udbetaling skyldes deltagerens  

 svigagtige forhold.
 Stk. 4. Skyldes fejlagtig udbetaling urigtige eller  

 mangelfulde oplysninger fra en arbejdsløshedskasse, arbejdsformidling  

 eller et uddannelsessted, kan undervisningsministeren bestemme, at den, fra  

 hvem de urigtige eller mangelfulde oplysninger stammer, skal hæfte for  

 fejludbetalingen.
 Stk. 5. Arbejdsløshedskassen, arbejdsformidlingen  

 eller uddannelsesstedet skal på begæring afgive enhver  

 nødvendig oplysning til brug for undervisningsministerens  

 afgørelse efter stk. 3 og 4.
 Stk. 6. Undervisningsministeren fastsætter regler  

 om administrationen efter stk. 3 og 4. Ministeren kan herunder bestemme, at  

 der i ganske særlige situationer kan udbetales refusion til den, der  

 har udbetalt tilskuddet, selv om fejludbetalingen ikke skyldes deltagerens  

 svigagtige forhold.
 § 25. Offentlige myndigheder skal på begæring give  

 undervisningsministeren, Arbejdsmarkedets Ankenævn,  

 arbejdsløshedskassen, arbejdsformidlingen eller uddannelsesstedet  

 enhver oplysning til brug ved administration af reglerne efter dette  

 kapitel.
Kapitel 7 Træningsskolens arbejdsmarkedsuddannelser § 26. Træningsskolens arbejdsmarkedsuddannelser er  

 særligt tilrettelagte og praktisk orienterede arbejdsmarkedsuddannelser  

 for unge, som er fyldt 18 år, men endnu ikke er fyldt 31 år.
 Stk. 2. Enkeltfag, der er optaget i fælles  

 kompetencebeskrivelser, og erhvervspraktik kan indgå i  

 uddannelserne.
 Stk. 3. Undervisningsministeren fastsætter efter  

 udtalelse fra Rådet for erhvervsrettet voksen- og efteruddannelse  

 nærmere regler om mål, rammer, indhold, opbygning,  

 beskrivelsesform, bevis og erhvervspraktik m.v. for uddannelsesplaner  

 på Træningsskolens arbejdsmarkedsuddannelser.
 § 27. Staten yder tilskud til Træningsskolens  

 arbejdsmarkedsuddannelser.
 Stk. 2. Træningsskolens indtægter i  

 forbindelse med uddannelsernes gennemførelse kan genanvendes og  

 indgår som en del af finansieringen af institutionens aktiviteter.
 Stk. 3. Undervisningsministeren fastsætter  

 nærmere regler om tilskud efter stk. 1.
 Stk. 4. Undervisningsministeren kan efter forhandling med  

 finansministeren fastsætte regler om, at deltagere i  

 Træningsskolens arbejdsmarkedsuddannelser har ret til elevstøtte  

 m.m. og tilskud til dækning af udgifter til befordring, kost og logi  

 ved deltagelse i uddannelserne, og fastsætter nærmere regler om  

 administration, revision, beregning og udbetaling elevstøtte m.m. og  

 tilskud.
Kapitel 8 Registre og kvalitetssikring § 28. Undervisningsministeren kan indhente oplysninger om  

 uddannelserne, undervisningen, deltagerne, lærerne og institutionens  

 drift i øvrigt til brug for fastlæggelse af tilskud,  

 gennemførelse af tilsyn og udarbejdelse af statistik.
Ministeren kan  

 bestemme, at sådanne oplysninger skal leveres i elektronisk form,  

 herunder i hvilket format leveringen skal ske, samt fastsætte krav til  

 kontrol og sikkerhedsforanstaltninger.
 Stk. 2. Registre, som er oprettet af  

 undervisningsministeren, kan samkøres i det omfang, det tjener et  

 administrativt formål i Undervisningsministeriet.
 § 29. Undervisningsministeren kan efter udtalelse fra  

 Rådet for erhvervsrettet voksen- og efteruddannelse
fastsætte regler om kvalitetsudvikling og -kontrol.
 Stk. 2. Efteruddannelsesudvalgene og  

 uddannelsesinstitutionerne bidrager til at udvikle og forny fælles  

 kvalitetsredskaber.
Kapitel 9 Erstatning og klage § 30. Under ophold på uddannelsesinstitutioner er  

 deltagere i arbejdsmarkedsuddannelser, der ikke er omfattet af en  

 arbejdsgivers sikringspligt efter lov om sikring mod følger af  

 arbejdsskade, berettiget til ydelser efter reglerne i lov om sikring mod  

 følger af arbejdsskader.
Retten til ydelser omfatter skader, der er  

 pådraget som følge af undervisning under arbejdspladslignende  

 forhold.
Udgifterne til ydelser afholdes af staten.
 § 31. Følgende afgørelser kan af den,  

 afgørelsen vedrører, indbringes for Arbejdsmarkedets  

 Ankenævn, jf. § 32:
 1)	Afgørelser om befordringstilskud og tilskud til kost og logi,  

 jf. § 21.
 2)	Afgørelser om tilbagebetaling efter § 24, stk. 1.
 Stk. 2. Afgørelser om refusion efter § 24, stk. 3  

 og 4, kan ikke indbringes for Arbejdsmarkedets Ankenævn eller anden  

 administrativ myndighed.
 § 32. En klage efter § 31 kan af den, som afgørelsen  

 vedrører, indbringes for Arbejdsmarkedets Ankenævn inden 4 uger  

 efter, at klageren har fået meddelelse om afgørelsen.
Stk. 2. Undervisningsministeren kan fastsætte  

 regler om, at klagen stiles til Arbejdsmarkedets Ankenævn og sendes til  

 den myndighed, der har truffet afgørelsen.
Hvis afgørelsen  

 fastholdes, sendes klagen til Arbejdsmarkedets Ankenævn med en  

 udtalelse.
Ankenævnet træffer den endelige administrative  

 afgørelse.
 Stk. 3. Arbejdsmarkedets Ankenævn kan i  

 særlige tilfælde se bort fra overskridelse af fristen i stk. 1.
 § 33. Efter nærmere regler fastsat af  

 undervisningsministeren kan klage over en institutions eller privat  

 udbyders afgørelser efter denne lov eller efter regler fastsat i  

 medfør af loven indbringes for undervisningsministeren bortset fra  

 klage efter § 31.
Kapitel 10 Ikrafttrædelses- og overgangsbestemmelser.
 § 34. Loven træder i kraft den 1. januar 2004.
Stk. 2. §§ 3, 4, 5 og 6, stk. 1, træder dog i kraft  

 dagen efter bekendtgørelsen i Lovtidende.
Uddannelsesrådet for  

 arbejdsmarkedsuddannelserne og bestyrelsen for Arbejdsmarkedets  

 UddannelsesFinansiering ophører samtidig med, at Rådet for  

 erhvervsrettet voksen- og efteruddannelse nedsættes.
 § 35. Følgende love ophæves:
 1)	Lov om arbejdsmarkedsuddannelser, jf. lovbekendtgørelse nr.  

 309 af 13. maj 2002, jf. dog stk. 3.
 2)	Lov om bestyrelse for Arbejdsmarkedets UddannelsesFinansiering, jf.  

 lovbekendtgørelse nr. 310 af 13. maj 2002.
 Stk. 2. Uddannelsesinstitutioner og private udbydere, der  

 den 31. december 2003 er godkendt til at udbyde arbejdsmarkedsuddannelser  

 efter lov om arbejdsmarkedsuddannelser, jf. stk. 1, nr. 1, kan  

 fortsætte med at udbyde disse til og med den 30. juni 2004, dog  

 således at uddannelserne er afsluttet senest den 30. juni 2004.  

 Undervisningsministeren kan beslutte at forlænge godkendelsesperioden  

 for uddannelsesplaner godkendt efter lov om arbejdsmarkedsuddannelser, som  

 udløber i perioden fra den 1. januar 2004 til og med den 30. juni  

 2004.
 Stk. 3. Uanset stk. 1, nr. 1, gælder lov om  

 arbejdsmarkedsuddannelser og regler fastsat med hjemmel i loven for udbud  

 efter stk. 2.
 Stk. 4. Beføjelser tillagt Uddannelsesrådet  

 for arbejdsmarkedsuddannelserne efter lov om arbejdsmarkedsuddannelser, jf.  

 lovbekendtgørelse nr. 309 af 13. maj 2002 varetages af Rådet for  

 erhvervsrettet voksen- og efteruddannelse fra dette råds  

 nedsættelse.
 Stk. 5. Beføjelser tillagt bestyrelsen for  

 Arbejdsmarkedets UddannelsesFinansiering efter lov om bestyrelse for  

 Arbejdsmarkedets UddannelsesFinansiering, jf. lovbekendtgørelse nr.  

 309 af 13. maj 2002 varetages af Rådet for erhvervsrettet voksen- og  

 efteruddannelse fra dette råds nedsættelse.
 Stk. 6. De efteruddannelsesudvalg, der er opretholdt ved  

 § 6, stk. 4, i lov nr. 148 af 25. marts 2002 om ændring af lov om  

 bestyrelse for Arbejdsmarkedets UddannelsesFinansiering og om  

 efteruddannelsesudvalg, lov om arbejdsmarkedsuddannelser, lov om åben  

 uddannelse (erhvervsrettet voksenuddannelse) m.v., lov om godtgørelse  

 ved deltagelse i erhvervsrettet voksen- og efteruddannelse og lov om en  

 arbejdsmarkedsfond, opretholdes, indtil de nedlægges eller erstattes af  

 udvalg efter denne lov.
 § 36. Loven gælder ikke for Færøerne og  

 Grønland.
Bemærkninger til lovforslaget Almindelige  

 bemærkninger I.
Lovforslagets formål Generelt Dette lovforslag har til formål at sikre en bedre  

 sammenhæng i den erhvervsrettede voksen- og efteruddannelsesindsats til  

 og med erhvervsuddannelsesniveau.
Denne indsats skal sikre et udbud af  

 uddannelser, der aktivt kan medvirke til, at medarbejderne inden for den  

 private og den offentlige sektors forskellige  

 beskæftigelsesområder løbende får ajourført,  

 forbedret og udviklet deres kompetencer.
Den erhvervsrettede voksen- og  

 efteruddannelse består af arbejdsmarkedsuddannelser og af enkeltfag fra  

 grundlæggende erhvervsrettede uddannelser, der er erhvervsuddannelser,  

 landbrugsuddannelser og de grundlæggende social- og  

 sundhedsuddannelser.
Med forslaget omlægges og ajourføres  

 arbejdsmarkedsuddannelserne med et tidssvarende koncept for udvikling og  

 styring.
Der er også tale om, at der nu opnås en ligestilling af  

 vilkårene for udvalgte enkeltfag og arbejdsmarkedsuddannelser inden for  

 den erhvervsrettede uddannelsesindsats med en klar opgavefordeling mellem  

 uddannelserne og uden uhensigtsmæssige overlap i uddannelsesudbuddet.  

 Arbejdsmarkedsuddannelserne og enkeltfag fra grundlæggende  

 erhvervsrettede uddannelser skal i kombination tilgodese behovet for  

 arbejdsmarkedsrelevant kompetenceudvikling hos voksne.
Der forventes hermed  

 et klarere udbud med en bredere løsning og med anvendelse af  

 såvel uddannelse udviklet inden for de grundlæggende  

 erhvervsrettede uddannelser i form af enkeltfag som inden for  

 arbejdsmarkedsuddannelserne til opfyldelse af behovet.
Uddannelserne skal  

 supplere hinanden, og de kan derfor kun udbydes inden for en af de to  

 ordninger.
Det forventes samtidig, at store dele af fornyelsen vil ske inden  

 for arbejdsmarkedsuddannelserne på grund af dette systems evne til  

 hurtigt at opfange og omsætte behov.
Efter forslaget gøres denne  

 proces enklere.
Fornyelsen indebærer også en forenkling  

 vedrørende råd og udvalg på området.
I den  

 forbindelse skal forslaget ses i sammenhæng med regeringens samlede  

 indsats for regelforenkling og administrative lettelser.
Arbejdsmarkedets  

 parters rådgivning inden for erhvervsrettet voksen- og efteruddannelse  

 på overordnet niveau samles i ét organ.
Parterne skal gennem  

 efteruddannelsesudvalgene være med til at afdække behovet for  

 erhvervsrettet voksen- og efteruddannelse, herunder behovet for udvikling af  

 arbejdsmarkedsuddannelser.
Et afgørende omdrejningspunkt for parternes  

 rådgivning vil være efteruddannelsesudvalgenes udarbejdelse af  

 kompetencebeskrivelser med angivelse af de overordnede kompetencebehov  

 på de enkelte efteruddannelsesudvalgs områder og i forbindelse  

 hermed angivelse af, hvilke arbejdsmarkedsuddannelser og enkeltfag der  

 opfylder disse behov.
 Det forudsættes, at efteruddannelsesudvalgene  

 indgår i et tæt samarbejde med de faglige udvalg nedsat i henhold  

 til lov om erhvervsuddannelser m.v., og regeringen vil søge at  

 påvirke organisationerne til i videst muligt omfang at anvende de  

 foreslåede muligheder for at sammenlægge udvalgene til  

 fællesudvalg.
 Samlet set skal det nye koncept for erhvervsrettet voksen-  

 og efteruddannelse føre til:
 Gennemsigtighed og åbenhed i den erhvervsrettede  

 kompetenceudvikling for voksne.
 Brugervenlig fleksibilitet og faglig målretning.
 Lokale tilpasningsmuligheder.
 Dynamisk udvikling af uddannelsesområdet.
 Hovedvægt på kvalitetssikring af output i stedet for  

 inputstyring.
 Enkel og hurtig administration.
 Målrettet og effektiv ressourceudnyttelse.
Regeringens mål Regeringens mål med at flytte  

 arbejdsmarkedsuddannelserne fra Arbejdsministeriet til  

 Undervisningsministeriet var blandt andet at skabe sammenhæng i  

 økonomistyringen, i institutionsstrukturen og i uddannelsesindsatsen  

 inden for erhvervsrettet voksen- og efteruddannelse.
 Regeringens samlede mål for moderniseringen af den  

 erhvervsrettede voksen- og efteruddannelsesindsats er at skabe:
 Fleksible, relevante og fagligt stærke uddannelser, der kan  

 imødekomme såvel virksomheders og medarbejderes aktuelle behov  

 for målrettet, praksisnær kompetenceudvikling i samspil med  

 deltagerens allerede erhvervede erfaringer og kompetencer som langsigtede  

 uddannelsesbehov.
 Øget overskuelighed og effektivitet i  

 voksenuddannelsessystemet.
 Fagligt og økonomisk bæredygtige og regionalt forankrede  

 uddannelsesinstitutioner.
 Et geografisk afstemt fagligt forsvarligt udbud.
 Optimal udnyttelse af kapaciteten.
 Administrative besparelser.
De første skridt i retning af målet er taget  

 med vedtagelse af lov nr. 148 af 25. marts 2002 om ændring af lov om  

 bestyrelse for Arbejdsmarkedets UddannelsesFinansiering og  

 efteruddannelsesudvalg, lov om arbejdsmarkedsuddannelser, lov om åben  

 uddannelse (erhvervsrettet voksenuddannelse) m.v., lov om godtgørelse  

 ved deltagelse i erhvervsrettet voksen- og efteruddannelse og lov om en  

 arbejdsmarkedsfond. Ændringen indebar en omlægning af  

 finansieringen af den erhvervsrettede voksen- og efteruddannelse ved at  

 ophæve bestyrelsens mulighed for at indstille om arbejdsgiverbidrag og  

 ved i stedet at indføre bevillingsrammer på de årlige  

 finanslove kombineret med en række styringsredskaber, herunder  

 deltagerbetaling.
Der henvises til Folketingstidende 2001-02, 2 samling,  

 spalte 1927, 3019 og 3609 Tillæg A, spalte 2225,
Tillæg B, spalte 200, og Tillæg C, spalte 67. Hertil kommer  

 vedtagelsen af lov nr. 418 af 6. juni 2002 om institutioner for  

 erhvervsrettet uddannelse, der giver fælles regler for institutionerne  

 med henblik på en enstrenget institutionsstruktur baseret på en  

 dialogbaseret proces mellem institutionerne og Undervisningsministeriet.
Der  

 henvises til Folketingstidende 2001-02, 2. samling, spalte 4898, 6714 og  

 7042, Tillæg A, spalte 4575, Tillæg B, spalte 1210, og  

 Tillæg C, spalte 503.
Undervisningsministeriet har gennemført  

 drøftelser med samtlige 15 tidligere AMU-centre og de tidligere  

 erhvervsskoler (typisk tekniske skoler) - nu institutioner for erhvervsrettet  

 uddannelse - med hvem der er mulige regionale samspilsmuligheder.
I  

 forbindelse med hvert møde blev den videre proces for arbejdet med en  

 enstrenget institutionsstruktur i området aftalt.
Undervisningsministeriet har således modtaget  

 analyser fra institutionerne, hvoraf det fremgår, hvordan de bedst kan  

 tilgodese intentionerne i lov om institutioner for erhvervsrettet uddannelse,  

 herunder om intentionerne bedst kan indfris i et samarbejde eller en  

 sammenlægning.
Ministeriet vil drøfte disse analyser med  

 institutionerne med henblik på at sikre, at institutionerne har eller  

 vil kunne få de fornødne faglige og økonomiske  

 forudsætninger til at realisere regeringens  

 målsætninger.
 Den ændrede institutionsstruktur forventes i  

 fremtiden at føre til, at de fleste institutioner vil have et bredere  

 udbud af erhvervsrettet voksen- og efteruddannelse.
 Dette lovforslag skal ses som den sidste fase i  

 lovgivningsarbejdet, som tillige indeholder en ændring af  

 rådgivningsstrukturen på centralt plan, jf. også det  

 samtidigt fremsatte forlag om sammenlægning og ændringer i  

 rådsstrukturen for de erhvervsrettede ungdomsuddannelser og  

 voksenuddannelserne samt de videregående uddannelser.
Den samlede opgave for grundlæggende  

 erhvervsrettede uddannelser og voksen- og efteruddannelse Den erhvervsrettede voksen- og efteruddannelse skal ses  

 i sammenhæng med de grundlæggende erhvervsrettede uddannelser.  

 Den erhvervsrettede grund-, voksen- og efteruddannelse, der er de  

 grundlæggende erhvervsrettede uddannelser, enkeltfag herfra,  

 arbejdsmarkedsuddannelser og grunduddannelse for voksne (GVU) har samlet som  

 overordnet formål at sikre, forny og vedligeholde arbejdsstyrkens  

 kompetencer i forhold til arbejdsmarkedets samlede behov.
Samtidig er en  

 veluddannet arbejdsstyrke afgørende for, at det bliver muligt fortsat  

 at bevare og konsolidere Danmarks position på det globale marked og  

 dermed et højt velfærdsniveau.
Arbejdsmarkedet står midt i en stor  

 samfundsmæssig omstillingsproces i retning af et højteknologisk  

 kommunikations- og videnssamfund.
Omstillingen stiller store krav til  

 virksomhederne og deres medarbejdere om fleksibilitet og omstillingsevne og  

 udgør en stadig udfordring til den erhvervsrettede uddannelsesindsats,  

 som til stadighed skal være relevant i forhold til nye teknologier,  

 ændrede produktionsprocesser og nye måder at organisere arbejdet  

 på.
 Ændringerne på arbejdsmarkedet understreger  

 behovet for et bredt, fleksibelt og samtidig åbent og gennemsigtigt  

 udbud af erhvervsrettet uddannelse, der kan sikre kvalificeret arbejdskraft,  

 og som giver den enkelte mulighed for livslang kompetenceudvikling.
 Livslang læring er grundlaget for den udvikling, der  

 skal tilgodese arbejdsmarkedets behov for fornyelse og vedligeholdelse af  

 arbejdsstyrkens kompetencer.
 En vigtig komponent i indsatsen for livslang læring  

 er at skabe bedre rammer for udbud af relevant voksen- og  

 efteruddannelse.
Et vigtigt element i kompetenceudviklingen er den  

 ikke-institutionelle læring, herunder læring i tilknytning til  

 udførelse af arbejde.
Både i de grundlæggende  

 erhvervsrettede uddannelser og i den erhvervsrettede voksen- og  

 efteruddannelse er den praksisnære kompetenceudvikling ikke alene en  

 grundlæggende forudsætning, men også et vigtigt led i  

 uddannelsernes indhold og pædagogiske tilrettelæggelse.
Det  

 foreslåede nye koncept for arbejdsmarkedsuddannelserne vil give plads  

 for en sådan videreudvikling.
Behovet for kompetenceudvikling skal i fremtiden  

 imødekommes ved i større udstrækning end i dag at  

 inddrage den udvikling af kompetencer, der sker på arbejdspladsen.  

 Udviklingen på arbejdsmarkedet og i virksomhederne stiller nye krav til  

 organisering og gennemførelse af voksen- og  

 efteruddannelsesaktiviteter med henblik på at minimere produktionstab i  

 forbindelse med sikring af den nødvendige kompetenceudvikling.
Den  

 bedste erhvervsrettede kompetenceudvikling opnås, når  

 læring sker i tilknytning til udførelsen af konkrete  

 arbejdsopgaver, og når kompetenceudviklingen understøtter den  

 praksislæring, der allerede foregår i arbejdet.
Et tættere  

 samspil mellem uddannelsessteder og virksomheder om virksomhedernes behov for  

 kompetencer og den enkeltes kompetenceudvikling er derfor et centralt  

 omdrejningspunkt for den fremtidige udvikling af den erhvervsrettede voksen-  

 og efteruddannelse.
Regeringens integrationsindsats En særlig opgave består i at introducere  

 flygtninge og indvandrere på arbejdsmarkedet.
Det er en  

 afgørende forudsætning for en vellykket integrationsindsats.
Her  

 spiller arbejdsmarkedsuddannelserne - både de almindelige  

 arbejdsmarkedsuddannelser og evt. de særlige forløb for  

 flygtninge og indvandrere - en stor rolle.
 Det er således et led i regeringens  

 integrationsudspil "På vej mod en ny integrationspolitik", at  

 der skal etableres en mere målrettet indsats for erhvervsrettet  

 uddannelse af flygtninge og indvandrere, ligesom der skal foretages en  

 effektiv vurdering af reelle kompetencer med henblik på, at flygtninge  

 og indvandrere hurtigt kommer ud på arbejdsmarkedet i ordinær  

 beskæftigelse.
 Lovforslaget giver fleksible muligheder for erhvervsrettet  

 uddannelse og kompetenceafklaring af flygtninge og indvandrere som led i  

 integrationsindsatsen og medvirker herigennem til at gennemføre  

 regeringens integrationspolitik.
Flygtninge og indvandrere har ofte atypiske  

 uddannelsesforløb, der ikke er umiddelbart sammenlignelige med danske  

 uddannelsesforløb.
I mange tilfælde er de heller ikke direkte  

 anvendelige på det danske arbejdsmarked.
Derfor kan flygtninge og  

 indvandrere gøre brug af individuel kompetenceafklaring til afklaring  

 af medbragte kompetence og eventuelt få dækket manglende  

 kompetencer med efterfølgende forløb indenfor erhvervsrettet  

 voksen- og efteruddannelse.
II.
Lovforslagets indhold i hovedtræk De grundlæggende elementer i sikringen af en bedre  

 sammenhæng i den erhvervsrettede voksen- og efteruddannelsesindsats med  

 optimal udnyttelse af ressourcerne, øget overskuelighed og et  

 kvalitativt og kvantitativt tilfredsstillende udbud er:
Fælles kompetencebeskrivelser De fælles kompetencebeskrivelser udarbejdes af  

 efteruddannelsesudvalgene, forelægges for Rådet for  

 erhvervsrettet voksen- og efteruddannelse, jf. neden for under III, og  

 godkendes af undervisningsministeren.
Rådgivningen om kompetencebehov  

 beskrevet i de fælles kompetencebeskrivelser skal ses i  

 sammenhæng med den centrale rådgivning om aktivitet, behov og  

 finansiering.
 Fælles kompetencebeskrivelser udarbejdes på  

 grundlag af analyser af behov for erhvervsrettet voksen- og efteruddannelse  

 foretaget af efteruddannelsesudvalgene inden for de faglige områder,  

 som udvalgene dækker.
Kompetencebeskrivelserne beskriver et jobområde og  

 de tilhørende arbejdsmarkedsrelevante kompetencer, der skønnes  

 at være behov for, og de arbejdsmarkedsuddannelser og enkeltfag fra  

 grundlæggende erhvervsrettede uddannelser, som kan føre til de  

 ønskede kompetencer.
Der vil som hovedregel være tale om  

 område- og specialefag fra erhvervsuddannelserne og social- og  

 sundhedsuddannelserne og obligatoriske fag fra landbrugsuddannelserne og  

 sjældnere grundfag fra erhvervsuddannelserne og social- og  

 sundhedsuddannelserne og valgfag på landbrugsuddannelserne.
Der er  

 foreslået forenklede vilkår for udvikling af  

 arbejdsmarkedsuddannelserne, jf. neden for om det nye koncept for  

 arbejdsmarkedsuddannelserne, og det er hensigten, at de nye uddannelser, der  

 kan sammensættes frit af uddannelsesstederne, erstatter de eksisterende  

 ca. 2400 planer.
Der forventes 100 - 150 fælles  

 kompetencebeskrivelser.
 En kompetencebeskrivelse omfatter således:
En beskrivelse af jobområdet og de tilhørende  

 arbejdsmarkedsrelevante kompetencer.
Eksempelvis vil en  

 kompetencebeskrivelse for lagerområdet omfatte en kort  

 beskrivelse af lageret som et jobområde, hvor der i stigende grad  

 indføres ny teknologi, som medarbejderne skal beherske, og som  

 betyder, at mange arbejdsopgaver flytter fra kontorerne ud på lageret.  

 De relevante kompetencer for lagerområdet vil f.eks. være:  

 arbejde med gaffeltruck og gaffelstablere, containertransport, arbejde i  

 havne- eller lufthavnsterminaler, IT-baseret lagerstyring og  

 stregkodeteknologi, anvendelse af miljø- og sikkerhedsbestemmelser,  

 lastning og surring af varer på lastbiler m.v.
Et antal arbejdsmarkedsuddannelser, f.eks. "Stregkoder og  

 håndterminaler" og "Containerhåndtering", og et  

 antal enkeltfag fra erhvervsuddannelsen, f.eks. "Oplagring og  

 forsendelse af farligt gods" og "Logistik og samarbejde". For  

 hver uddannelse angives den maksimale varighed heraf.
Skolerne udbyder  

 én eller flere uddannelser i et kursus.
Skolerne sikres udstrakt  

 frihed med hensyn til sammensætning og tilrettelæggelse af det  

 enkelte kursus.
I fremtiden vil enkeltfag, som indgår i en  

 grundlæggende erhvervsrettet uddannelse (f.eks. som specialefag i en  

 erhvervsuddannelse), kunne udbydes på samme vilkår som  

 arbejdsmarkedsuddannelserne, når de er omfattet af en fælles  

 kompetencebeskrivelse.
Tilsvarende kan arbejdsmarkedsuddannelse efter behov  

 optages i de grundlæggende erhvervsrettede uddannelser.  

 Efteruddannelsesudvalgene skal foretage en vurdering af  

 arbejdsmarkedsuddannelserne med henblik på, at tidligere identiske  

 uddannelsesmål fremover alene findes som enkeltfag.
Dermed er der med  

 forslaget samtidig indført et princip på det erhvervsrettede  

 voksen- og efteruddannelsesområde, som skal sikre, at der ikke  

 dobbeltudvikles uddannelse, og at overlap i udbuddet ikke finder sted.
Enkeltfagene er den mindste faglige del af en  

 grundlæggende erhvervsrettet uddannelse, der kan udbydes og  

 uddannelsesmålene er beskrevet i bekendtgørelser og vejledninger  

 for de erhvervsrettede grunduddannelser.
Når et enkeltfag  

 tilføjes til en fælles kompetencebeskrivelse af  

 efteruddannelsesudvalget, overføres målbeskrivelsen  

 uændret til den fælles kompetencebeskrivelse.
Der ændres  

 således med forslaget ikke ved enkeltfag fra de grundlæggende  

 erhvervsrettede uddannelser, men placeringen i en fælles  

 kompetencebeskrivelse sikrer lige vilkår for enkeltfag og  

 arbejdsmarkedsuddannelser omfattet af planen, jf. neden for om økonomi  

 og vilkår.
 De fælles kompetencebeskrivelser vil dels give  

 grundlag for et samarbejde med virksomhederne, dels danne rammen om  

 eksisterende og kommende uddannelser under de fælles  

 kompetencebeskrivelser.
 Nyt arbejdsmarkedsuddannelseskoncept m.v.
Grundlaget for den nye ordning for erhvervsrettet voksen-  

 og efteruddannelse er, at arbejdsmarkedsuddannelser og udvalgte enkeltfag  

 supplerer hinanden i indsatsen for at tilgodese behovet for  

 arbejdsmarkedsrelevant kompetenceudvikling.
Til regulering af indsatsen  

 udarbejdes de fælles kompetencebeskrivelser.
Uddannelser og  

 uddannelsesaktiviteter optaget i en fælles kompetencebeskrivelse  

 afholdes på ensartede vilkår.
For at skabe mere fleksible rammer  

 for nyudvikling af arbejdsmarkedsuddannelser er der foreslået en model,  

 som giver meget korte udviklingstider og enklere godkendelsesprocedurer end i  

 dag.
De fælles kompetencebeskrivelser udgør  

 grundlaget for udvalgenes udvikling af arbejdsmarkedsuddannelser, ligesom de  

 grundlæggende erhvervsrettede uddannelser udgør rammen for  

 enkeltfag.
Arbejdsmarkedsuddannelser udvikles og beskrives af  

 efteruddannelsesudvalgene og indsendes til Undervisningsministeriet.  

 Uddannelserne er godkendt, hvis Undervisningsministeriet ikke har indsigelser  

 inden for 6 uger efter, at ministeriet har modtaget orientering om den  

 udviklede uddannelse.
Godkendelsen kan tilbagekaldes, hvis lovens betingelser  

 ikke er opfyldt.
Endvidere udvælger efteruddannelsesudvalget relevante  

 enkeltfag - som hovedregel inden for område- og specialefag - til den  

 fælles kompetencebeskrivelse og indsender den til  

 Undervisningsministeriets godkendelse af, at de optages i  

 kompetencebeskrivelsen.
Det er præciseret i forbindelse med  

 lovforslagets bestemmelser om udvikling af arbejdsmarkedsuddannelse, at  

 udvikling skal ske under hensyn til, om tilsvarende uddannelser allerede  

 udbydes på anden måde.
Hermed er den hidtidige konkurrenceklausul  

 flyttet fra udbuddet til udviklingen, således at unødigt  

 ressourceforbrug undgås.
Der vil ved siden heraf være behov for generelle  

 tværgående uddannelser, der kan udvikles af  

 efteruddannelsesudvalget på samme måde, eller hvis  

 Undervisningsministeriet skønner, at der er behov herfor.
Der vil  

 blive udarbejdet et særligt katalog med oversigt over disse uddannelser  

 ved siden af de fælles kompetencebeskrivelser.
Det er hensigten, at uddannelsesinstitutionerne frit kan  

 sammensætte godkendte arbejdsmarkedsuddannelser og enkeltfag  

 optaget i en fælles kompetencebeskrivelse og udbyde uddannelserne med  

 den længde, det omfang og den afholdelsesform, der efterspørges.  

 Herunder kan tilrettelæggelsen ske på kortere tid end den  

 normerede for uddannelsen/enkeltfaget for personer med særlige  

 forudsætninger mod et tilsvarende mindre tilskud.
Det  

 forudsættes, at uddannelsens/enkeltfagets mål opfyldes.
Arbejdsmarkedsuddannelserne udvikles til personer med  

 uddannelse til og med erhvervsuddannelsesniveau og begrænset til denne  

 gruppe, ligesom enkeltfagene fra de grundlæggende erhvervsrettede  

 uddannelser er rettet mod målgruppen for erhvervsrettet  

 grunduddannelse.
Det indebærer, at der ikke længere udvikles  

 arbejdsmarkedsuddannelser til videregående teknikere omfattet af lov om  

 korte videregående uddannelser, da de ligger over  

 erhvervsuddannelsesniveauet.
Denne gruppes efteruddannelsesbehov skal  

 tilgodeses i videreuddannelsessystemet for voksne, jf. lov nr. 488 af 31. maj  

 2000, som ændret ved lov nr. 343 af 16. maj 2001.
Mulighederne for at deltage i arbejdsmarkedsuddannelserne  

 bliver den samme som til enkeltfag, hvilket indebærer en generel  

 udvidelse af adgangen til arbejdsmarkedsuddannelser for personer med  

 uddannelse over erhvervsuddannelsesniveau.
Det er tillagt afgørende  

 betydning, at der hermed bl.a. imødekommes en mulighed, som har  

 været efterspurgt længe, for at en virksomhed kan deltage samlet  

 i uddannelser på områder med ny teknologi eller  

 organisationsudvikling med f.eks. et team, der består af  

 timelønnede og funktionærer med grundlæggende uddannelse  

 og ledere med forskellige uddannelsesniveauer, herunder videregående  

 uddannelser som ingeniører.
Hermed skabes muligheden for, at  

 uddannelserne indgår som led i en samlet opkvalificering af en  

 virksomheds medarbejdere og en mere effektiv udnyttelse af uddannelsen i det  

 fortsatte arbejde.
I dag må udgiften til personer med højere  

 uddannelse betales som indtægtsdækket virksomhed.
Det forventes,  

 at uddannelsesudbuddet og eventuelle begrænsninger heri, f.eks.  

 på grund af uhensigtsmæssig fordeling af indsatsen mellem  

 kortuddannede og andre, styres gennem anvendelse af  

 økonomistyringsredskaber på baggrund af parternes deltagelse i  

 rådgivningen herom.
 Der er samtidig hermed indsat en bestemmelse i forslaget  

 om, at undervisningsministeren kan fastsætte nærmere regler om,  

 at markedsføring af arbejdsmarkedsuddannelserne skal ske i  

 overensstemmelse med lovens formål, det vil sige som erhvervsrettet  

 uddannelse udviklet til personer med beskæftigelse, hvis  

 uddannelsesniveau ikke overstiger erhvervsuddannelsesniveau.
De sammenhængende forløb på  

 arbejdsmarkedsuddannelser, med praktik og mulighed for almen uddannelse som  

 led i forløbet, foreslås ophævet på baggrund af de  

 muligheder, der åbnes med det nye koncept.
De nye muligheder i de  

 fælles kompetencebeskrivelser indebærer, at behovet for  

 længere fikserede forløb reduceres i takt med de forbedrede  

 lokale muligheder for at sammensætte efterspurgte  

 uddannelsesforløb.
Det vil dog fortsat være muligt at udbyde  

 særlige forløb for flygtninge og indvandrere med praktik, og  

 danskundervisning, og det vil nu også efter forslaget blive muligt at  

 udbyde forløbene sammensat med enkeltfag.
Det tillægges  

 afgørende betydning at kunne integrere herboende flygtninge og  

 indvandrere både bedre og hurtigere, og det er derfor fundet  

 væsentligt at opretholde en særlig mulighed for disse grupper for  

 at kunne få længere forløb, hvor der på  

 forhånd er indlagt praktik, også uden at den enkelte skal have en  

 uddannelsesplan som led i grunduddannelse for voksne (GVU). Arbejdsmarkedets  

 parter i Rådet for erhvervsrettet voksen- og efteruddannelse skal alene  

 tage stilling til, om og i hvilket omfang de vil indstille rammer til  

 finansiering af disse forløb med praktik, mens  

 uddannelsesinstitutionerne selv afgør sammensætningen af  

 uddannelserne.
Med den enstrengede institutionsstruktur vil alle  

 institutioner for erhvervsrettet uddannelse kunne udbyde enkeltfag efter  

 reglerne herom og kunne få godkendelse til at udbyde  

 arbejdsmarkedsuddannelser og til at udbyde grunduddannelse for voksne (GVU).  

 Udgangspunktet herfor er, om institutionerne er godkendt til at udbyde de  

 grundlæggende erhvervsrettede uddannelser.
Der er derfor ikke  

 længere samme behov for, at uddannelsesforberedelse i forbindelse med  

 individuel kompetenceafklaring begrænses til uddannelsesforberedelse  

 til arbejdsmarkedsuddannelse.
Denne konsekvens er også en naturlig følge  

 af, at området vurderes under ét med fælles  

 rådgivning og økonomistyring og underlægges ensartede  

 vilkår.
Der er igangsat overvejelser blandt andet om forbedret  

 koordination mellem kompetencevurdering som led i udarbejdelse af en  

 uddannelsesplan til GVU og individuel kompetenceafklaring efter dette  

 forslag, jf. også regeringens handlingsplan for bedre uddannelser juni  

 2002.
 De særlige arbejdsmarkedsuddannelser for unge  

 på Træningsskolen vil kunne tilbyde enkeltfag fra en  

 fællesplan og er i øvrigt uændrede i forhold til i dag.  

 Uddannelserne kan med fordel bruges af unge flygtninge og indvandrere.
Godkendelse til at udbyde arbejdsmarkedsuddannelser Godkendelse til udbud af arbejdsmarkedsuddannelser vil  

 omfatte godkendelse til at udbyde alle arbejdsmarkedsuddannelser optaget i en  

 fælles kompetencebeskrivelse.
Godkendelse til at udbyde enkeltfag  

 følger institutionernes godkendelse til at udbyde de  

 pågældende grundlæggende erhvervsrettede uddannelser.  

 Godkendelse til at udbyde arbejdsmarkedsuddannelser kan gives til offentlige  

 og desuden til private uddannelsesinstitutioner, som er eller vil være  

 parat til at underlægge sig en offentlig regulering af udbuddet.
Spørgsmål om godkendelse til udbud af  

 arbejdsmarkedsuddannelser behandles i forbindelse med godkendelse af de  

 fælles kompetencebeskrivelser efter udtalelse fra Rådet for  

 erhvervsrettet voksen- og efteruddannelse.
En godkendelse vil som nævnt  

 omfatte godkendelse til at udbyde alle de arbejdsmarkedsuddannelser, der er  

 optaget i den fælles kompetencebeskrivelse, og som efterfølgende  

 udvikles inden for den fælles kompetencebeskrivelses overordnede  

 målbeskrivelse.
Der vil ikke blive givet godkendelse til at udbyde  

 delmængder af de arbejdsmarkedsuddannelser, der er optaget i en  

 fælles kompetencebeskrivelse.
Det skal ved godkendelse til udbud af  

 arbejdsmarkedsuddannelser sikres, at institutionerne har faglige og  

 pædagogiske forudsætninger for at udbyde  

 arbejdsmarkedsuddannelse, at udbuddet matcher arbejdsmarkedets lokale og  

 regionale behov, og at det landsdækkende behov er dækket.
Der vil  

 herunder også blive taget hensyn til institutionernes mulighed for at  

 udbyde de enkeltfag, der er omfattet af fælles kompetencebeskrivelser.  

 Behovsvurderingen vil variere meget mellem de enkelte fælles  

 kompetencebeskrivelser.
For nogle fælles kompetencebeskrivelser vil der  

 måske kun være behov for at placere udbuddet ét sted som  

 et landdækkende udbud.
For andre fælles kompetencebeskrivelser  

 vil der være grundlag for at placere udbuddet hos én godkendt  

 institution i Øst- og én i Vestdanmark.
Den løsning, som  

 forventes at blive den almindeligste, indebærer fordeling af  

 udbudsgodkendelser baseret på en decentral model, hvor et regionalt  

 samarbejde mellem uddannelsesinstitutioner vil være grundlaget for  

 fordeling af godkendelser.
De samarbejdende institutioner skal eventuelt  

 forestå og koordinere ansøgninger om udbud decentralt, herunder  

 f.eks. gøre sig overvejelser om, hvilke uddannelsesinstitutioner der  

 skal have de konkrete godkendelser, og hvorfor på baggrund af en  

 vurdering af de lokale og regionale behov og de faglige forudsætninger.  

 Det bør sikres, at alle udbydere i et område har så mange  

 deltagere, at der kan opretholdes et forsvarligt fagligt miljø  

 på institutionen, og således at aflysninger på grund af for  

 få tilmeldinger kan undgås.
Godkendelser i forbindelse med  

 fælles kompetencebeskrivelser gives til en institution eventuelt  

 på betingelse af samarbejde med andre, men aldrig til en  

 samarbejdskonstruktion som sådan.
Godkendelse til udbud kan også gives til private  

 uddannelsesinstitutioner, hvis de underlægger sig en offentligretlig  

 regulering og kontrol med henblik på at sikre Med det nye og bredere udbudskoncept for  

 arbejdsmarkedsuddannelserne vil det givet blive svært for mindre  

 private uddannelsesinstitutioner og mindre institutioner for erhvervsrettet  

 uddannelse at præstere den fornødne faglige ekspertise og dermed  

 opnå godkendelse til udbud, fordi de mindre institutioner ikke alene  

 kan honorere godkendelseskravene til alle arbejdsmarkedsuddannelser optaget i  

 en fælles kompetencebeskrivelse.
Forudsætningen for en  

 godkendelse kan derfor være, at institutionen indgår i et  

 regionalt samarbejde med andre institutioner, så de tilsammen  

 dækker en hel kompetencebeskrivelse.
For at tilgodese en regional efterspørgsel efter  

 arbejdsmarkedsuddannelse inden for en fælles kompetencebeskrivelse i et  

 geografisk område, hvor der ikke er en uddannelsesinstitution, der kan  

 godkendes til opgaven, kan udlagt undervisning være relevant.
På  

 erhvervsuddannelsesområdet er der en indarbejdet praksis for, at en  

 godkendt institution - efter retningslinier fastsat af ministeren - kan  

 udlægge undervisningen til en anden institution.
For at sikre den  

 størst mulige smidighed i behovsdækningen af  

 arbejdsmarkedsuddannelser decentralt bliver der tilsvarende mulighed for, at  

 godkendte institutioner kan aftale med andre offentlige og private  

 uddannelsesinstitutioner, som er godkendt til at udbyde  

 arbejdsmarkedsuddannelse inden for en anden fælles  

 kompetencebeskrivelse, om at de gennemfører en uddannelse på den  

 godkendte udbyders vegne og ansvar på kompetenceområder, hvor de  

 ikke selv er godkendt.
 En forudsætning for udlagt undervisning er, at de  

 godkendte institutioner samarbejder decentralt og afklarer med hinanden, at  

 en konkret udlagt undervisning ikke er til gene for andre godkendte  

 uddannelsesinstitutioner på området.
Adgangen til udlægning af undervisning træder  

 i stedet for den entreprenørordning, der gælder efter den  

 gældende lov om arbejdsmarkedsuddannelser.
Ved udlagt undervisning  

 udbetales tilskud til den godkendte institution - modsat  

 entreprenørordningen, hvor udbetaling sker direkte til  

 underentreprenøren.
På erhvervsuddannelsesområdet har godkendte  

 institutioner tilsvarende mulighed for at placere visse uddannelsesopgaver  

 hos f.eks. private.
Der vil også blive en sådan adgang på  

 arbejdsmarkedsuddannelsesområdet.
Det vil sige, at en godkendt  

 uddannelsesinstitution kan placere visse nærmere bestemte dele af en  

 arbejdsmarkedsuddannelse hos private virksomheder og kursusudbydere.  

 Placeringen hos en privat underleverandør sker på den godkendte  

 udbyders ansvar og under dennes opsyn.
Økonomistyring Tilskud til enkeltfag og til  

 arbejdsmarkedsmarkedsuddannelser er samlet i lovgivningen om tilskud, jf. det  

 samtidigt fremsatte forslag til lov om ændring af lov om åben  

 uddannelse (erhvervsrettet voksenuddannelse) m.v., lov om godtgørelse  

 ved deltagelse i erhvervsrettet voksen- og efteruddannelse og forskellige  

 andre love.
Arbejdsmarkedsuddannelser og enkeltfag, der indgår i en  

 fælles kompetencebeskrivelse vil efter lov om åben uddannelse  

 (erhvervsrettet voksenuddannelse) m.v., blive indplaceret i takstgrupper  

 efter indholdet.
Taksterne pr. årselev fastsættes på de  

 årlige finanslove for grupper af uddannelser.
I fælles kompetencebeskrivelser optages eksisterende  

 arbejdsmarkedsuddannelser og enkeltfag fra de grundlæggende  

 erhvervsrettede uddannelser til og med erhvervsuddannelsesniveau  

 nærmere bestemt enkeltfag fra erhvervsuddannelser, landbrugsuddannelser  

 og grundlæggende social- og sundhedsuddannelser - i det omfang disse  

 skønnes at føre til de ønskede kompetencer.
Som  

 udgangspunkt vil de enkeltfag, der optages i de fælles  

 kompetencebeskrivelser, være område- og specialefag.
Fælles  

 kompetencebeskrivelser har således også den betydning at udpege  

 nogle enkeltfag som særligt arbejdsmarkedspolitisk prioriterede i en  

 erhvervsrettet voksen- og efteruddannelsessammenhæng.
Rådet for erhvervsrettet voksen- og efteruddannelse,  

 der overtager rådgivningen på området fra AUF-bestyrelsen,  

 vil herefter få en ny parameter, som det kan inddrage i sin  

 rådgivning i forhold til undervisningsministerens anvendelse af  

 økonomistyringsredskaberne, nemlig om et givet enkeltfag indgår  

 i en eller flere fælles kompetencebeskrivelser eller ikke.
På  

 baggrund heraf vil ministeren kunne vælge at prioritere  

 arbejdsmarkedsuddannelser og enkeltfag, der er optaget i en fælles  

 kompetencebeskrivelse, det vil sige arbejdsmarkedsrelevant  

 kompetenceudvikling for voksne gennem en parallel økonomisk  

 styring.
De økonomiske styringsredskaber der i dag er til  

 rådighed for bestyrelsen for Arbejdsmarkedets UddannelsesFinansiering  

 vil efter forslaget være til rådighed for Rådet for  

 erhvervsrettet voksen- og efteruddannelse på tilsvarende vis ved deres  

 rådgivning af ministeren på området.
Det drejer sig om  

 deltagerbetaling, aktivitetslofter, tilskudslofter og reduceret  

 godtgørelse.
Rådgivningen om styringsredskabernes anvendelse  

 på den erhvervsrettede voksen- og efteruddannelse skal ses i  

 sammenhæng med rådgivningen om aktivitet, behov, fælles  

 kompetencebeskrivelser og udbud af arbejdsmarkedsuddannelser.
 Det forudsættes som nævnt tidligere, at  

 arbejdsmarkedsuddannelser og enkeltfag optaget i de fælles  

 kompetencebeskrivelser overordnet er omfattet af de samme økonomiske  

 vilkår.
Rådet for erhvervsrettet voksen- og  

 efteruddannelse rådgiver her ud over på de samme  

 uddannelsesområder på erhvervsrettet voksen- og efteruddannelse  

 som hidtil, jf. bemærkningerne til de enkelte paragraffer § 3. Undtaget  

 herfra er dog uddannelsesforløb, der udbydes med tilskud fra danske  

 myndigheder i overensstemmelse med bestemmelser fastsat i henhold til lov om  

 administration af Den Europæiske Socialfond.
Disse  

 uddannelsesforløb har alene været omfattet af AUF-bestyrelsens  

 rådgivning i forbindelse godtgørelse inden for det faste  

 statslige tilskud, som er bortfaldet og erstattet med bevillingsrammer  

 på de årlige finanslove.
 Andre vilkår m.v.
Enkeltfag fra grundlæggende erhvervsrettede
uddannelser er en del af et system af enkeltfag også fra andre  

 uddannelser og vil fortsat være reguleret efter lov om åben  

 uddannelse.
Der vil være tale om at sikre ensartede vilkår  

 på en række andre punkter mellem arbejdsmarkedsuddannelser og  

 enkeltfag optaget i fælles kompetencebeskrivelser.
Det drejer sig om  

 forhold som rapportering, elektroniske krav til synliggørelse af  

 udbud, kvalitetssikring, bevis og andet.
I henhold til lov om åben uddannelse (erhvervsrettet  

 voksenuddannelse) m.v. kan åben uddannelse, herunder enkeltfag, ikke  

 forbeholdes bestemte virksomheder eller lignende.
Enkeltfag skal derfor for  

 at udløse statstilskud udbydes åbent.
I modsat fald skal det  

 afholdes som indtægtsdækket virksomhed.
Den gældende lov om  

 arbejdsmarkedsuddannelser fortolkes i dag parallelt, uanset at der ikke er  

 udtrykkelige bestemmelser herom som i lov om åben uddannelse.
Såvel arbejdsmarkedsuddannelser som enkeltfag, der  

 er optaget i en fælles kompetencebeskrivelse, vil også fremover  

 skulle udbydes åbent.
Er der sket åbent udbud, kan der dannes  

 hold, der alene består af deltagere fra én virksomhed.
Der  

 må blot ikke ske ubegrundet udelukkelse af personer, der ikke er fra  

 virksomheden.
Den konkrete uddannelse/enkeltfag skal endvidere føre  

 til de gældende uddannelsesmål, hvis udbuddet skal udløse  

 tilskud og berettige til bevis, prøve eller eksamen i henhold til  

 reglerne.
I modsat fald skal aktiviteten afholdes som  

 indtægtsdækket virksomhed.
Der kan i den konkrete tilrettelæggelse af  

 såvel arbejdsmarkedsuddannelser som enkeltfag inddrages cases fra en  

 eller flere konkrete virksomheder eller lignende, hvilket kan være  

 særligt relevant, hvis en uddannelsesaktivitet afholdes med deltagere  

 fra en enkelt virksomhed.
Men det er en grundlæggende  

 forudsætning, at uddannelsens/enkeltfagets mål nås.  

 Uddannelsesaktiviteterne skal i det hele bevare et alment relevant  

 uddannelsesindhold og må ikke få karakter af konsulenthjælp  

 rettet mod den enkelte virksomheds konkrete problemer.
 Overholdes ovenstående forudsætninger, vil det  

 være muligt at afholde undervisning på virksomhederne for  

 såvel arbejdsmarkedsuddannelser som enkeltfag.
III. Ændret rådsstruktur I lovforslaget om forenkling af uddannelsesråd og  

 udvalg (lovforslag nr.
L 87 (Folketinget 2001-02, 2. samling)), vedtaget den  

 2. maj 2002, hedder det i bemærkningerne: "I efteråret vil  

 også rådsstrukturen for de erhvervsrettede ungdomsuddannelser og  

 voksenuddannelserne samt de videregående uddannelser blive inddraget i  

 den samlede revision". Forslag om sidstnævnte er fremsat  

 for Folketinget.
I forhold til et samordnet system af grunduddannelse og  

 voksen- og efteruddannelse, som er grundlaget for den foreliggende lov, er  

 der tale om ændringer, der vedrører følgende eksisterende  

 råd og udvalg:
 1)	Bestyrelsen for Arbejdsmarkedets UddannelsesFinansiering.
 2)	Uddannelsesrådet for arbejdsmarkedsuddannelserne.
 3)	Erhvervsuddannelsesrådet.
 4)	Rådet for de grundlæggende Social- og  

 Sundhedsuddannelser.
 5)	Landbrugsuddannelsesrådet.
Bestyrelsen for Arbejdsmarkedets UddannelsesFinansiering  

 nedlægges.
Bestyrelsens opgaver med rådgivning om  

 økonomistyringen i forbindelse med erhvervsrettet voksen- og  

 efteruddannelse overføres uforandret til et nyt Råd for  

 erhvervsrettet voksen- og efteruddannelse (REVE), der etableres med dette  

 lovforslag.
Uddannelsesrådet for arbejdsmarkedsuddannelserne  

 nedlægges.
Rådgivning om arbejdsmarkedsuddannelserne og udbuddet  

 heraf overgår til REVE.
Forslaget indebærer en ændring til  

 en mere overordnet generel rådgivning med færre  

 enkeltgodkendelser end i dag.
 Erhvervsuddannelsesrådet skifter efter det herom  

 fremsatte lovforslag navn til Rådet for de grundlæggende  

 Erhvervsrettede Uddannelser (REU) og tillægges den overordnede  

 koordinerende rådgivning inden for de erhvervsrettede  

 grunduddannelser.
 Rådet for de grundlæggende Social- og  

 Sundhedsuddannelser nedlægges efter det herom fremsatte lovforslag.  

 Amtsrådsforeningen i Danmark, Kommunernes Landsforening og  

 Landsorganisationen i Danmark vil kunne oprette et udvalg for  

 grundlæggende social  og sundhedsuddannelser på niveau med de  

 faglige udvalg, men med de opgaver det nuværende råd  

 varetager.
Landbrugsuddannelsesrådet nedlægges  

 tilsvarende efter lovforslaget.
Landboforeningerne og Dansk Familielandbrug  

 opretter et udvalg for landbrugsuddannelser på niveau med de faglige  

 udvalg, men med de opgaver de nuværende råd varetager.
Det anbefales samtidig, at efteruddannelsesudvalgene og de  

 faglige udvalg nedsat efter lov om erhvervsuddannelser overvejer at slå  

 sig sammen i større udvalg, eventuelt med opgavefordeling i forhold  

 til henholdsvis grunduddannelse og efteruddannelse, men så den  

 sammenhæng, der er mellem disse uddannelser, også afspejles bedre  

 ved uddannelsernes tilblivelse.
Desuden anbefales det, at de relevante  

 efteruddannelsesudvalg indgår i et tæt samarbejde med de  

 foreslåede udvalg vedrørende landbrugsuddannelserne og social-  

 og sundhedsuddannelserne.
Med lov nr. 418 af 6. juni 2002 om institutioner  

 for erhvervsrettet uddannelse blev lokale uddannelsesudvalg oprettet i  

 medfør af § 25 i lov om arbejdsmarkedsuddannelsescentre opretholdt  

 indtil videre.
Der er i forslaget medtaget en bestemmelse om  

 nedsættelse af lokale uddannelsesudvalg ved institutioner for  

 erhvervsrettet uddannelser med opgaver efter det foreliggende lovforslag.  

 Udvalgene skal bidrage til, at institutionerne yder en relevant og  

 praksisnær indsats lokalt og regionalt.
IV.
Hørte myndigheder Et lovudkast har været sendt til høring hos  

 berørte myndigheder, organisationer m.fl.: Rigsrevisionen, Bestyrelsen  

 for Arbejdsmarkedets UddannelsesFinansiering, Uddannelsesrådet for  

 arbejdsmarkedsuddannelserne, Erhvervsuddannelsesrådet,  

 Landbrugsuddannelsesrådet, Rådet for de grundlæggende  

 Social- og Sundhedsuddannelser, Dansk Arbejdsgiverforening, Sammenslutningen  

 af Landbrugets Arbejdsgiverforeninger, Landsorganisationen i Danmark,  

 Funktionærernes og Tjenestemændenes Fællesråd,  

 Amtsrådsforeningen i Danmark, Kommunernes Landsforening, Foreningen af  

 forstandere ved AMU-centre, Foreningen af skoleledere ved de tekniske skoler,  

 Handelsskolernes Forstander- og Inspektørforening, Danmarks  

 Erhvervskoleforening, Handelsskolernes bestyrelsesforening og Foreningen for  

 Danske Landbrugsskoler.
Udkastet har desuden ad elektronisk vej været  

 sendt til offentlig høring på www.uvm.dk.
Økonomiske konsekvenser for stat, kommuner og  

 amtskommuner Der vil komme økonomiske konsekvenser for staten  

 dels som følge af aktivitetsændringer pga. ændrede  

 indholdsbestemmelser i loven og dels pga. indarbejdelse af administrative  

 lettelser samt besparelser.
 De økonomiske konsekvenser pga.  

 aktivitetsændringer er følgende:
 a)	I forbindelse med at udviklingsmålgruppen ændres, vil  

 der ikke fremover blive udviklet og dermed ikke udbudt  

 arbejdsmarkedsuddannelser til "videregående teknikere". Det  

 betyder, at en aktivitet på 2.700 elevuger i udgangspunktet bortfalder.  

 Dette vil betyde en reduktion af taksametertilskud samt godtgørelse  

 ved deltagelse i erhvervsrettet voksen- og efteruddannelse  

 (VEU-godtgørelse). Der henvises også til bemærkningerne  

 til det samtidig fremsatte forslag til lov om ændring af lov om  

 åben uddannelse (erhvervsrettet voksenuddannelse) m.v., lov om  

 godtgørelse ved deltagelse i erhvervsrettet voksen- og efteruddannelse  

 og andre love.
b)	Almen voksenuddannelse (AVU) og HF fag kan i dag indgå i de  

 sammenhængende forløb på arbejdsmarkedsuddannelserne  

 betalt over driftsmidler til arbejdsmarkedsuddannelse.
At AVU og HF ikke  

 længere indgår i sammenhængende forløb vil betyde,  

 at staten i udgangspunktet sparer et mindre beløb på takster til  

 undervisning samt godtgørelse.
En del af disse udgifter svarende til  

 ca. 1,5 mio. kr. antages at blive flyttet til amterne, når en del af  

 efterspørgslen efter AVU og HF fag flyttes over til de amtslige  

 institutioner.
 c)	Udvidelsen af deltagermålgruppe til at omfatte alle voksne  

 antages i udgangspunktet at have den betydning, at denne gruppes deltagelse  

 øges marginalt.. Det antages, at deltagelsen øges gradvist,  

 således at det først er i 2007, at adfærds- og  

 aktivitetsændringen er fuldt indfaset.
Udgifterne til at udvide deltagermålgruppen antages  

 i udgangspunktet at overstige udgifterne ved, at videregående teknikere  

 udgår af udviklingsmålgruppen, at AVU og HF-fag udgår samt  

 at der ikke længere udbetales godtgørelse til videregående  

 teknikere, datanomer, merkonomer og teknonomer, (jf. forslag til lov om  

 ændring af lov om åben uddannelses m.fl.) med ca. 7-8 mio. kr.,  

 når der er sket en fuld indfasning af adfærdsændringen  

 vedr. deltagermålgruppen.
Aktivitetsændringerne er dog som  

 udgangspunkt sværere at prognosticere og ministeriet vil derfor  

 følge udviklingen nøje.
 De administrative forenklinger samt besparelser  

 medfører følgende økonomiske konsekvenser.
Lærernes deltagelse i egen efteruddannelse  

 omlægges fra at være direkte finansieret til at blive indlagt i  

 taksterne.
Denne ændring får dermed ingen økonomiske  

 konsekvenser.
Forenklinger af administrative procedurer, (herunder  

 indførelse af en bagatelgrænse vedrørende  

 befordringsgodtgørelse) samt forenklinger af  

 rådgivningsstrukturen forventes at give mindre besparelser på  

 grund af administrative lettelser.
Disse er indarbejdet på forslag til  

 Finansloven for 2003 for BO-årene.
Dette gælder dog ikke en  

 eventuel besparelse på grund af mindre udbetaling af  

 befordringsgodtgørelse og egenbetaling på kost og logi på  

 i alt 2,5 mio. kr.
Yderligere medfører bortfald af  

 administrationstilskud til efteruddannelsesudvalgene, at tilskuddet på  

 14,6 mio. kr. bortfalder.
Af hensyn til implementeringen af det nye koncept  

 på arbejdsmarkedsuddannelserne vil tilskuddet blive opretholdt i 2004  

 og derefter aftrappes over to år til 10 mio. kr. i 2005, 5 mio. kr. i  

 2006, hvorefter det bortfalder.
Samlet giver lovforslaget derfor mindre udgifter for  

 staten på ca. 10 mio. kr. efter fuld indfasning i 2007. Yderligere  

 forventes lovforslaget at give merudgifter til amterne på ca. 1,5 mio.  

 kr.
Der vil blive optaget forhandlinger med de kommunale  

 organisationer vedr. endelig fastlæggelse af beløbet.
Mindre  

 udgiften efter overførsel af midler til amterne vil blive brugt til at  

 udmønte sparekrav opført som budgetregulering vedr.
AUF  

 på finansloven.
I 2003-2004 forventes implementeringsomkostninger  

 på ca. 7 mio. kr.
Disse afholdes indenfor Undervisningsministeriets  

 eksisterende ramme.
Administrative konsekvenser for stat, kommuner og  

 amtskommuner Lovforslaget indeholder forenklinger af de hidtidige  

 administrative systemer samt procedurer.
Bl.a. indebærer lovforslaget  

 forenkling i forhold til rådsstrukturen, udvikling og  

 godkendelsesprocedurer for uddannelser, indførelse af en  

 bagatelgrænse i forbindelse med opnåelse af ret til  

 befordringsgodtgørelse mm.
Dette vil på sigt betyde mindre  

 administrative lettelser i staten, hos efteruddannelsesudvalgene samt  

 på uddannelsesinstitutioner.
I forbindelse med udvikling og  

 implementering af det nye koncept vil der i 2003 - 2004 være  

 merudgifter til tilpasning af administrative edb-systemer og  

 konceptudvikling, videreudvikling af kvalitetssystemer m.v.
Økonomiske konsekvenser for erhvervslivet Der vil blive udviklet bedre og mere målrettede  

 uddannelsestilbud i forbindelse med praksisnær kompetenceudvikling i  

 overensstemmelse med erhvervslivets behov.
De ansattes kvalifikationer  

 forventes at blive mere i overensstemmelse med erhvervslivets behov, det vil  

 fremme vækst og produktivitet i de danske virksomheder.
 Udvidelse samt indsnævring af henholdsvis deltager-  

 samt udviklingsmålgruppen antages samlet set i udgangspunktet at opveje  

 hinanden.
Administrative konsekvenser for erhvervslivet Lovforslaget vil betyde, at uddannelsesudbuddet bliver  

 mere overskueligt og samtidig vil ansøgningsprocedurer blive  

 forenklet.
Det vil lette de administrative byrder for erhvervslivet.
 En udvidelse af målgruppen for  

 arbejdsmarkedsuddannelserne til at omfatte alle voksne vil betyde, at  

 erhvervslivets ønsker om at få alle medarbejdergrupper på  

 uddannelse sammen, nu kan imødekommes.
Miljømæssige konsekvenser Lovforslaget har ingen miljømæssige  

 konsekvenser.
Administrative konsekvenser for borgerne Det bliver administrativt lettere at få adgang til  

 uddannelsestilbud på institutioner, der udbyder erhvervsrettet voksen-  

 og efteruddannelse.
 Hvis, der bliver gjort brug af muligheden for at  

 forhøje bagatelgrænsen for befordring samt indføre  

 egenbetaling til kost og logi, vil det betyde mindre tilskud til  

 befordringsudgifter samt egenbetaling for deltagere med ret til kost og  

 logi.
Lovforslagets forhold til  

 EU-retten Lovforslaget indeholder ikke  

 EU-retlige aspekter.
Lovovervågning Lov om arbejdsmarkedsuddannelser m.v. vil blive omfattet  

 af lovovervågningen.
Som led i denne overvågning vil  

 Undervisningsministeriet senest tre år efter lovens ikrafttræden  

 gennemføre en undersøgelse med det formål at vurdere, om  

 loven har haft den tilsigtede virkning herunder i forhold til  

 målgruppens forbrug af uddannelse, i forhold til om uddannelsesbehovene  

 er tilgodeset inden for lovens rammer og om personer med uddannelse over  

 erhvervsuddannelsesniveau er tilgodeset med efteruddannelse i voksen- og  

 videreuddannelsessystemet.
Resultatet af undersøgelsen vil senest i  

 2007 blive sendt til Folketingets Uddannelsesudvalg.
Samlet vurdering af lovforslagets  

 konsekvenser Positive konsekvenser/mindreudgifter (hvis ja, angiv omfang) Negative konsekvenser /merudgifter (hvis ja,  

 angiv omfang ) Økonomiske konsekvenser for stat,  

 kommuner og amtskommuner Reducerede udgifter på ca. 14 mio. kr.  

 i 2004, 12,2 mio. kr. i 2005, 11,1 mio. kr. i 2006 og 10 mio. kr. i  

 2007. Disse besparelser fratrukket overførsel til amterne vil  

 blive brugt til at udmønte budgetreguleringen.
En merudgift til amterne på ca. 1,5  

 mio. kr.
Der indledes forhandlinger med de kommunale organisationer vedr.  

 endelig fastlæggelse af beløbets størrelse.
Administrative konsekvenser for stat,  

 kommuner og amtskommuner Mindre administrative lettelser for staten  

 samt uddannelsesinstitutionerne Ingen Økonomiske konsekvenser for  

 erhvervslivet Ingen Ingen Administrative konsekvenser for  

 erhvervslivet Ingen Ingen Miljømæssige  

 konsekvenser Ingen Ingen Administrative konsekvenser for  

 borgerne Lettere adgang til uddannelse Mulighed for mindre tilskud til befordring  

 samt egenbetaling til kost og logi Forholdet til EU-retten Lovforslaget indeholder ikke EU-retlige  

 aspekter Bemærkninger til  

 lovforslagets enkelte bestemmelser Til § 1 Bestemmelsen fastlægger lovens overordnede  

 formål i relation til den erhvervsrettede voksen- og
efteruddannelsesindsats, der består af arbejdsmarkedsuddannelser og  

 udvalgte enkeltfag fra grundlæggende erhvervsrettede uddannelser efter  

 lov om åben uddannelse (erhvervsrettet voksenuddannelse) m.v. til  

 personer med uddannelse til og med erhvervsuddannelsesniveau.
De  

 grundlæggende erhvervsrettede uddannelser omfatter erhvervsuddannelser,  

 landbrugsuddannelser og social- og sundhedsuddannelser.
Forslaget  

 omhandler udarbejdelse af fælles kompetencebeskrivelser for  

 arbejdsmarkedsrelevant kompetenceudvikling på området,  

 rådgivning fra efteruddannelsesudvalg og et nyt Råd for  

 erhvervsrettet voksen- og efteruddannelse, nye uddannelsesudvalg lokalt,  

 regulering af arbejdsmarkedsuddannelserne og tilskud til befordring og kost  

 og logi til deltagere i arbejdsmarkedsuddannelser eller enkeltfag, der er  

 optaget i en fælles kompetencebeskrivelse.
Det er en grundlæggende forudsætning,  

 at den erhvervsrettede voksen- og efteruddannelsesindsats tager udgangspunkt  

 i de arbejdsmarkedspolitiske uddannelsesbehov.
Hertil kommer behov for at  

 opnå grundlæggende formel kompetence inden for  

 grundlæggende erhvervsrettede uddannelser som et led i indsatsen.
Arbejdsmarkedsuddannelserne og enkeltfag er vigtige  

 instrumenter til at imødekomme de behov for kompetenceudvikling, der  

 opstår lokalt og regionalt, og som kan spille sammen med den  

 læring, der sker i jobbet.
Uddannelsessystemerne samarbejder under en  

 fælles rådgivning, så arbejdsmarkedsuddannelserne og  

 udvalgte enkeltfag fra de grundlæggende erhvervsrettede uddannelser  

 tilsammen kan tilbyde de arbejdsmarkedspolitisk relevante kompetencer.
Det er  

 et grundlæggende princip, at kompetenceudvikling i det samordnede  

 uddannelsessystem kun skal kunne tilbydes som enten enkeltfag eller  

 arbejdsmarkedsuddannelse.
Til § 2 Forslaget om, at der skal udarbejdes fælles  

 kompetencebeskrivelser for den grundlæggende arbejdsmarkedsrelevante  

 kompetenceudvikling for voksne, indebærer en overordnet samlet styring  

 på området og en samordning, der hindrer dobbelt udbud, og dermed  

 sikrer en ressourceanvendelse, som kan give mere uddannelse for pengene.
Der  

 henvises til de almindelige bemærkninger, afsnit II.
Efteruddannelsesudvalgene har stor indsigt i og viden om  

 arbejdsmarkedets kompetencebehov gennem erfaringen med udvikling af  

 arbejdsmarkedsuddannelserne på baggrund af den til enhver tid  

 værende efterspørgsel.
Udvalgene vil i fremtiden skulle  

 analysere disse behov i forhold til den samlede erhvervsrettede voksen- og  

 efteruddannelsesindsats og på baggrund af disse analyser udarbejde  

 forslag til fælles kompetencebeskrivelser, der beskriver  

 jobområder og de tilhørende arbejdsmarkedsrelevante kompetencer.  

 De fælles kompetencebeskrivelser skal samtidig indeholde angivelse af,  

 hvilke arbejdsmarkedsuddannelser og udvalgte enkeltfag der kan bidrage til at  

 opfylde målene for arbejdsmarkedsrelevant kompetenceudvikling.  

 Arbejdsmarkedsuddannelserne skal opfylde kompetencebehov, der ikke opfyldes  

 af enkeltfag, og arbejdsmarkedsuddannelserne kan løbende  

 "løftes over" i de grundlæggende erhvervsrettede  

 uddannelser og dermed udbydes som enkeltfag.
Herved sikres en vedvarende  

 fornyelse af uddannelserne.
Voksen- og efteruddannelse, der kan optages i fælles  

 kompetencebeskrivelser er arbejdsmarkedsuddannelser og udvalgte enkeltfag fra  

 erhvervsuddannelserne, landbrugsuddannelser og de grundlæggende social-  

 og sundhedsuddannelser.
Enkeltfag der indgår i fælles  

 kompetencebeskrivelser vil som udgangspunkt være område- og  

 specialefag fra erhvervsuddannelserne og social- og sundhedsuddannelserne.  

 Erhvervsuddannelserne og de grundlæggende social- og  

 sundhedsuddannelser omfatter dels de faglige områdefag og specialefag,  

 dels en række grundfag, f.eks. fremmedsprog, samfundsfag,  

 virksomhedslære, idræt, arbejdsmiljø og  

 førstehjælp.
Grundfagene omfatter praktisk og teoretisk  

 undervisning, der bidrager til at give uddannelserne faglig bredde og har til  

 formål at opfylde krav med hensyn til at fremme elevernes personlige  

 udvikling, bidrage til studiekompetence og give eleverne en forståelse  

 af samfundet og dets udvikling.
 Voksne, der befinder sig på arbejdsmarkedet, og som  

 ikke allerede via deres arbejdslivserfaring eller tidligere uddannelse har  

 erhvervet sig tilsvarende kompetencer, har mulighed for at få  

 tilgodeset et uddannelsesbehov gennem Voksenuddannelsescentrenes udbud af  

 almen voksenuddannelse (AVU) og hf-enkeltfag, gennem udbuddet af forberedende  

 voksenundervisning (FVU), gennem fritidsundervisningen eller gennem udbuddet  

 af enkeltfag, der ikke er optaget i en fælles  

 kompetencebeskrivelse.
Bemyndigelsen til ministeren i § 2 stk. 5
forudsættes anvendt således, at det som hovedregel ikke vil  

 være muligt at optage et grundfag fra erhvervsuddannelser og lignende  

 fag fra andre erhvervsrettede grunduddannelser i en fælles  

 kompetencebeskrivelse.
Undervisningsministeren kan dog bestemme, at visse  

 grundfag kan optages i de fælles kompetencebeskrivelser.
Der er her  

 især tænkt på førstehjælp,  

 arbejdsmiljø, ergonomi og lignende.
Disse emner er i dag indpasset i  

 en række arbejdsmarkedsuddannelser inden for primært  

 transportområdet og bygge- og anlægsområdet.
Før  

 reglerne fastsættes skal Rådet for erhvervsrettet voksen- og  

 efteruddannelse have haft lejlighed til at udtale sig om et udkast.  

 Udtalelsen er vejledende som i de øvrige tilfælde, hvor  

 rådet udtaler sig til ministeren om uddannelserne m.v. efter loven.
Det  

 forudsættes, at et efteruddannelsesudvalgs område dækker  

 flere fælles kompetencebeskrivelser.
Antallet af fælles  

 kompetencebeskrivelser kan variere fra udvalg til udvalg, og det forventes,  

 at der vil være omkring i alt 100 - 150.
 De fælles kompetencebeskrivelser vil således  

 være styrende for, hvilke arbejdsmarkedsuddannelser der udvikles i  

 forhold til de angivne kompetencebehov, og for udbuddet af  

 arbejdsmarkedsuddannelserne, jf. bemærkningerne neden for til § 10.  

 Erhvervsrettet voksen- og efteruddannelse, der er optaget i de fælles  

 kompetencebeskrivelser vil få det samme tilskud til  

 fællesudgifter efter tilskudsbestemmelserne i lov om åben  

 uddannelse (erhvervsrettet voksenuddannelse) m.v., være underlagt den  

 fælles rådgivning fra Rådet om erhvervsrettet voksen- og  

 efteruddannelse om økonomiske vilkår på uddannelserne og  

 uddannelsesaktiviteterne og være underlagt ensartede betingelser ved  

 administration af disse.
De fælles kompetencebeskrivelser skal løbende  

 revideres i forhold til udviklingen.
Efteruddannelsesudvalgene får  

 derfor til opgave senest tre år efter, at en fælles  

 kompetencebeskrivelse er godkendt, at vurdere kompetencebeskrivelsens  

 aktualitet i forhold til arbejdsmarkedets behov og herunder vurdere, om den  

 skal fortsætte, revideres eller falde bort.
 Der henvises til bemærkningerne til § 10 om  

 løbende optagelse af arbejdsmarkedsuddannelser og enkeltfag i  

 kompetencebeskrivelserne.
Til § 3 og 4 Der foreslås oprettet et nyt Råd for  

 erhvervsrettet voksen- og efteruddannelse.
Uddannelsesrådet for  

 arbejdsmarkedsuddannelserne og bestyrelsen for Arbejdsmarkedets  

 UddannelsesFinansiering foreslås derfor nedlagt.
Herved samles  

 rådgivningsfunktioner fordelt på to fora vedrørende  

 erhvervsrettet voksen- og efteruddannelse under eet.
Sammensætningen af rådet svarer til  

 sammensætningen af de eksisterende råd, og det ene medlem  

 indstillet af Dansk Arbejdsgiverforening udpeges som hidtil fra Ledernes  

 Hovedorganisation.
Samtidig tiltrædes rådet af formanden for  

 Rådet for de grundlæggende Erhvervsrettede uddannelser.
Der er  

 fremsat forslag om nedsættelse af dette nye råd samtidig med  

 dette forslag.
Indstilling og beskikkelse af medlemmerne sker efter  

 reglerne i lov om ligestilling af kvinder og mænd.
De indstillende  

 organisationer skal derfor også som hidtil følge denne lov ved  

 indstilling af medlemmer.
Det følger af ligestillingsloven, at der vil  

 være mulighed for at beslutte, at rådet kan fungere uden bestemte  

 medlemmer, hvis de indstillingsberettigede ikke indstiller medlemmer i  

 overensstemmelse med loven.
 Det foreslås, at udpegningen første gang sker  

 frem til den 31. maj 2007. Udpegningen vil derefter - under hensyn til den  

 kommunale valgperiode - ske fra den 1. juni 2007 og herefter hvert fjerde  

 år.
Rådet for erhvervsrettet voksen og efteruddannelse  

 har til opgave at rådgive om grundlæggende arbejdsmarkedsrelevant  

 kompetenceudvikling, om den økonomiske styring af området og om  

 fastsættelse af nærmere regler efter loven.
Rådet vil  

 endvidere rådgive om tilskud og anvendelse af  

 økonomistyringsredskaber i forhold til det uddannelsesområde,  

 der hidtil har været dækket af lov om bestyrelse for  

 Arbejdsmarkedets UddannelsesFinansiering undtagen uddannelsesforløb  

 med tilskud fra Den Europæiske Socialfond, jf. de almindelige  

 bemærkninger herom.
Initiativet til rådgivningen, som ikke er bindende  

 for ministeren, kan i alle tilfælde tages af såvel ministeren som  

 Rådet.
I lovforslag nr. 78 fremsat den 30. januar 2002 om ændring  

 af bl.a. lov om bestyrelse for Arbejdsmarkedets UddannelsesFinansiering og om  

 efteruddannelsesudvalg blev det i bemærkningerne præciseret, at  

 den hidtidige detaljerede beskrivelse af rådgivningen vedrørende  

 økonomistyringen nu var gjort bredere, og det er fortsat  

 tilfældet.
Rådgivning kan ske i forbindelse med finansloven eller  

 løbende på ethvert tidspunkt af året.
 Opgaverne for Rådet for erhvervsrettet voksen- og  

 efteruddannelse er beskrevet i tilknytning til de enkelte bestemmelse og vil  

 samlet set være følgende:
 Udtalelser om fælles kompetencebeskrivelser, jf. § 2, stk. 4,  

 og tilbagekaldelse heraf, jf. § 2, stk. 5.
 Tilskud til udvikling af fælles kompetencebeskrivelser, jf. §  

 19, stk. 1.
 Det samlede behov for erhvervsrettet voksen- og efteruddannelse efter  

 forslaget bestående af arbejdsmarkedsuddannelser og udvalgte enkeltfag  

 fra erhvervsuddannelserne, landbrugsuddannelser, og de grundlæggende  

 social- og sundhedsuddannelser, deltidsuddannelse på niveau med  

 erhvervsuddannelse og deltidsuddannelse ved social- og sundhedsuddannelse og  

 enkeltfag fra deltidsuddannelse, enkeltfag fra fodterapeutuddannelsen,  

 merituddannelse på pædagogisk grunduddannelse (PGU-merit),  

 individuel kompetenceafklaring og kompetenceafklarende forløb m.v. som  

 led i en grunduddannelse for voksne, jf. § 20, stk. 2.
 Rammer for, hvor stort et tilskud der kan ydes til uddannelser og  

 uddannelsesaktiviteter, jf. § 20, stk. 2.
 Aktivitetslofter på enkelte uddannelser og  

 uddannelsesaktiviteter, jf. § 20, stk. 2.
 Deltagerbetaling på enkelte uddannelser og  

 uddannelsesaktiviteter eller grupper af uddannelser og  

 uddannelsesaktiviteter, jf. § 20, stk. 2.
 Reduktion af godtgørelse efter lov om godtgørelse ved  

 deltagelse i enkelte uddannelser og uddannelsesaktiviteter eller grupper af  

 uddannelser og uddannelsesaktiviteter, jf. § 20, stk. 2.
 Tilskud til uddannelsesplanlægning, jf. § 20, stk. 2.
 Rammer for tilskud til praktik på særlige forløb  

 for flygtninge og indvandrere, jf. § 19, stk.3.
 Tilskud til forsøgs- og udviklingsaktiviteter og analyse og  

 kvalitetsmålinger, jf. § 19, stk. 2.
 Tilskud til udvikling af faglig og pædagogisk efteruddannelse  

 af lærere, jf. § 19, stk. 2.
 I forhold til arbejdsmarkedsuddannelserne vedrører  

 rådgivningen:
 Udbud af arbejdsmarkedsuddannelser, jf. § 16, og påbud om udbud  

 eller tilbagekaldelse heraf, jf. § 17. Rådet kan beslutte at inddrage  

 efteruddannelsesudvalgene i forbindelse med, at det udtaler sig om, hvem der  

 kan godkendes til udbud af arbejdsmarkedsuddannelser inden for rammerne af en  

 kompetencebeskrivelse.
 Tilskud til udvikling af arbejdsmarkedsuddannelserne, jf. § 19, stk.  

 1.
 Mål, rammer, indhold, opbygning og beskrivelsesform for  

 uddannelsesplaner på Træningsskolens arbejdsmarkedsuddannelser,  

 jf. § 26, stk. 3.
 Rådet for erhvervsrettet voksen- og efteruddannelse  

 beslutter oprettelse og nedlæggelse af efteruddannelsesvalg samt  

 sammenslutning af efteruddannelsesudvalg eller dele heraf med faglige udvalg  

 i fællesudvalg, jf. § 5, stk. 3.
 Hertil kommer rådgivning om fastsættelse af  

 nærmere regler vedrørende de fælles  

 kompetencebeskrivelsers indhold og form, jf. § 2, stk. 5,  

 arbejdsmarkedsuddannelsernes indhold, jf. § 10, stk. 6, særlige  

 uddannelsesforløb for flygtningen og indvandrere, jf. § 14, stk. 2,  

 individuel kompetenceafklaring, jf. § 15, stk. 3, beviser, jf. § 12, stk. 2,  

 krav til lærerkvalifikationer, jf. § 13, tilskud til  

 befordringsudgifter, kost og logi, jf. § 22, og fastlæggelse af  

 kvalitetssikringsredskaber, jf. § 29.
Til §§ 5 og 6 De eksisterende efteruddannelsesudvalg opretholdes som  

 udgangspunkt, og der bør maksimalt oprettes 15 efteruddannelsesudvalg.  

 Det er hensigten at opnå et tættere samarbejde mellem udvalgene  

 på det erhvervsrettede grunduddannelsesniveau og  

 efteruddannelsesudvalgene.
Efter forslaget om ændringer i  

 rådsstrukturen vil Landbrugsuddannelsesrådet og Rådet for  

 de grundlæggende Social- og Sundhedsuddannelser overgå til at  

 blive udvalg på linie med de faglige udvalg efter lov om  

 erhvervsuddannelser, men med de opgaver de nuværende råd  

 varetager.
Det tættere samarbejde vil naturligt indebære et  

 samarbejde også med disse udvalg.
Der er med forslaget givet mulighed for at udvalgene med  

 parternes tilslutning kan lægge sig sammen.
For at lette denne proces  

 vil det være muligt, når der er enighed herom, at faglige  

 områder i et efteruddannelsesvalg kan lægge sig sammen med et  

 fagligt udvalg i et fællesudvalg.
Ved ændringer i efteruddannelsesudvalgenes struktur  

 i forbindelse med VEU-reformen i år 2000 blev et stort antal  

 efteruddannelsesudvalg reduceret til de nuværende 12, og der vil derfor  

 naturligt være tale om, at hvert udvalg dækker flere faglige  

 områder.
En sammenlægningsproces ville derfor være  

 unødvendigt vanskeliggjort, hvis det indebar krav om  

 sammenlægning af hele efteruddannelsesudvalget med et fagligt udvalg i  

 et fællesudvalg.
Efteruddannelsesudvalgene vil også kunne  

 lægge sig sammen med de nye udvalg efter det samtidigt fremsatte  

 forslag om forenkling vedrørende uddannelsesråd på  

 landbrugs- og social- og sundhedsområdet på niveau med de faglige  

 udvalg.
 Det er ikke hensigten, at efteruddannelsesudvalgene  

 spredes ud i et større antal fællesudvalg svarende til  

 forholdene før VEU-reformen i år 2000. Arbejdsmarkedets parter  

 vil derfor blive opfordret til at arbejde hen imod færre  

 fællesudvalg i forhold til antallet af faglige udvalg og med bredere  

 faglige ansvarsområder.
Efteruddannelsesudvalgene kan som hidtil nedsætte  

 underudvalg med repræsentation fra de brancher og faglige  

 områder, der er repræsenteret i udvalgene, og kan fortsat bevare  

 de allerede nedsatte underudvalg.
Der kræves ikke særskilt  

 lovhjemmel for sådanne underudvalg, der vil være uden  

 selvstændig beslutningskompetence, og bestemmelsen herom er derfor  

 udgået af loven Efteruddannelsesudvalgenes opgaver vil blive udvidet i  

 forhold til i dag, jf. bemærkningerne oven for til § 2 om de  

 fælles kompetencebeskrivelser.
Efteruddannelsesudvalgenes opgaver har  

 relation til arbejdsmarkedsrelevant kompetenceudvikling.
Opgaverne er  

 beskrevet i tilknytning til de enkelte bestemmelser og vil samlet være  

 følgende:
 Analyse af behovet for grundlæggende arbejdsmarkedsrelevant  

 kompetenceudvikling hos voksne herunder analyse af behovet på  

 områder med forventet lille deltagergrundlag, jf. § 2, stk. 2.
 Udarbejdelse af fælles kompetencebeskrivelser, jf. § 2, stk.  

 1.
 Udvikling af arbejdsmarkedsuddannelsernes uddannelsesmål, jf. §  

 10, stk. 2.
 Udvælgelse af relevante enkeltfag til optagelse i de  

 fælles kompetencebeskrivelser, jf. § 2.
 Bidrage til udvikling og fornyelse af kvalitetssikringsredskaber, jf.  

 § 29, stk. 2.
 For at give mulighed for at virksomhederne og andre  

 hurtigt og enkelt kan skaffe sig oplysninger om det nærmere indhold af  

 de fælles kompetencebeskrivelser, er det tillige bestemt, at  

 efteruddannelsesudvalgene skal indberette kompetencebeskrivelserne til et  

 centralt informationssystem, der vil være tilgængeligt for alle.
Til § 7 Bestemmelsen svarer til § 38 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002, der ophæves.
Herved opretholder en tilsvarende adgang som  

 i dag for ministeren til at sikre, at der kan udvikles  

 arbejdsmarkedsuddannelser inden for f.eks. nye områder, hvor der kan  

 herske tvivl om, hvilket udvalg der bør løse opgaven.
Til § 8 Bestemmelsen svarer til § 39 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002, der ophæves.
Herved videreføres den hidtidige retstilstand  

 med hensyn til ejendomsretten til det materiale, der beskriver uddannelserne  

 efter de gældende regler i form af detaljerede uddannelsesplaner og i  

 fremtiden beskrevet som uddannelsesmål.
Målene udvikles og  

 beskrives af udvalgene for midler stillet til rådighed af staten.
Til § 9 Efter forslaget er bestemmelsen i videst mulig  

 udstrækning - bortset fra de specifikke opgaver i forhold til indholdet  

 - gjort identisk med den tilsvarende bestemmelse om lokale udvalg efter lov  

 om erhvervsuddannelser, men f.eks. er deltagerne ikke repræsenteret i  

 udvalgene, ligesom det har været tilfældet i de hidtidige lokale  

 udvalg nedsat med hjemmel i AMU-centerloven og videreført i lov om  

 institutioner for erhvervsrettet uddannelse.
Baggrunden herfor er, at  

 deltagerne meget ofte kun er tilknyttet uddannelsesinstitutionen i kortere  

 tid ad gangen i forbindelse med erhvervsrettet voksen- og  

 efteruddannelse.
 Det anbefales, at de lokale uddannelsesudvalg lægger  

 sig sammen i større udvalg, der varetager opgaver på såvel  

 området for de grundlæggende erhvervsrettede uddannelser som  

 erhvervsrettet voksen- og efteruddannelse.
Til § 10 Bestemmelsen omhandler arbejdsmarkedsuddannelsernes  

 udvikling og godkendelse.
 Der henvises til de almindelige bemærkninger under  

Nyt arbejdsmarkedsuddannelseskoncept m.v.
Bestemmelsen præciserer de fremtidige regler for  

 udvikling af arbejdsmarkedsuddannelse, så de kan opfylde de  

 uddannelsesmål, der ikke opfyldes gennem enkeltfag fra  

 erhvervsuddannelser, landbrugsuddannelser og de grundlæggende social-  

 og sundhedsuddannelser.
Der vil blive tale om en fremtidig struktur inden for  

 de erhvervsrettede voksen- og efteruddannelser, hvor  

 arbejdsmarkedsuddannelserne og enkeltfagene i kombination skal kunne opfylde  

 behovet for arbejdsmarkedsrelevant kompetenceudvikling.
Udviklingen inden for  

 de grundlæggende erhvervsrettede uddannelser nyttiggøres gennem  

 udbud af enkeltfag, mens arbejdsmarkedsuddannelserne vil have til opgave at  

 dække de mål, som ikke kan tilgodeses ad denne vej.
Der henvises  

 også til bemærkningerne til § 2 om fælles  

 kompetencebeskrivelser.
Kompetencebeskrivelsernes rammer for den  

 grundlæggende arbejdsmarkedsrelevante kompetenceudvikling  

 afgrænser de områder, hvor der kan udvikles  

 arbejdsmarkedsuddannelser.
Med godkendelsen af en fælles  

 kompetencebeskrivelse godkendes de deri angivne arbejdsmarkedsuddannelser og  

 optagelse af de enkeltfag, efteruddannelsesudvalget har valgt at lade  

 indgå i kompetencebeskrivelsen.
Arbejdsmarkedsuddannelse, der er  

 udviklet, efter at den fælles kompetencebeskrivelse er godkendt, kan  

 efterfølgende optages i kompetencebeskrivelsen sammen med nye  

 enkeltfag.
Det er efteruddannelsesudvalgenes ansvar at optage nyudviklede  

 arbejdsmarkedsuddannelser og nye relevante enkeltfag i de fælles  

 kompetencebeskrivelser.
 Når en arbejdsmarkedsuddannelse ikke længere  

 er aktuel, bortfalder den pågældende arbejdsmarkedsuddannelse.  

 Hvis en arbejdsmarkedsuddannelse indpasses i en grundlæggende  

 erhvervsrettet uddannelse, bortfalder målet som selvstændigt  

 mål i arbejdsmarkedsuddannelserne, og det kan udbydes som enkeltfag.
 Det er hensigten, at de eksisterende ca. 2400  

 uddannelsesplaner på arbejdsmarkedsuddannelserne med de hertil  

 hørende begrænsede muligheder for tilpasninger skal bortfalde og  

 erstattes af et mindre antal fælles kompetencebeskrivelser - ca. 100  

 150 - med mulighed for smidig sammensætning af mål efter  

 uddannelsesstedernes beslutning, ligesom der i fremtiden vil være  

 mulighed for afkortning af uddannelsesforløb på  

 arbejdsmarkedsuddannelserne under hensyn til individuel opfyldelse af  

 uddannelsesmålene på samme måde som på enkeltfagene.
Den nuværende lov om arbejdsmarkedsuddannelser  

 foreskriver, at undervisningsministeren påser, at der ikke gives  

 godkendelse til udbud af arbejdsmarkedsuddannelser, hvis det  

 pågældende uddannelsesbehov allerede er opfyldt på anden  

 vis.
Formålet med denne bestemmelse tænkes i et vist omfang  

 videreført med lovforslaget.
 For det første fremgår det af den  

 foreslåede § 10, stk. 3, at der ikke vil kunne udvikles  

 arbejdsmarkedsuddannelser, hvis det pågældende kompetencebehov  

 allerede kan dækkes af enkeltfag eller andre offentligt regulerede  

 uddannelsesaktiviteter, f.eks. på området for almen  

 voksenuddannelse (AVU) eller under andre ministerier.
For det andet fastslår bestemmelsen det klare  

 udgangspunkt, at det ikke er hensigten, at staten gennem udvikling af  

 arbejdsmarkedsuddannelser skal overtage private uddannelsesaktiviteter, der  

 gennemføres uden statslige tilskud.
Det nye  

 arbejdsmarkedsuddannelseskoncept stiller imidlertid store krav til den  

 landsdækkende erhvervsrettede uddannelsesindsats med hensyn til viden  

 og færdigheder i forhold til nye teknologier, ændrede  

 produktionsprocesser og nye måder at organisere arbejdet på.
For  

 at der til stadighed kan være brede fælles  

 kompetencebeskrivelser, der fleksibelt matcher arbejdsmarkedets behov for  

 kvalifikationer, må der være mulighed for, at ministeren  

 beslutter, at et givet privat uddannelsesområde skal være en del  

 af en kompetencebeskrivelse, hvis væsentlige hensyn taler for en  

 offentlig indholdsmæssig regulering og finansiering af området.  

 Det kan navnlig være hensyn til kvalitet og omfang af udbuddet og  

 målgruppen herfor samt til en sammenhængende uddannelsesindsats  

 på det pågældende jobområde.
Undervisningsministeren påser i forbindelse med  

 legalitetskontrol af de nyudviklede arbejdsmarkedsuddannelser, som ministeren  

 modtager fra efteruddannelsesudvalgene, om § 9, stk. 3, er overholdt, jf.  

 forslagets § 9, stk. 4. Uddannelserne anses automatisk for godkendt efter 6  

 uger med mindre ministeren har bemærkninger.
En godkendelse kan  

 efterfølgende tilbagekaldes, såfremt det viser sig, at  

 uddannelsen fejlagtigt ikke har fået bemærkninger og er optaget i  

 en kompetencebeskrivelse uanset, at uddannelsen f.eks. ligger uden for lovens  

 formål.
Undervisningsministeriet vil have en særlig adgang  

 til at udvikle arbejdsmarkedsuddannelse, som især tænkes anvendt  

 på udvikling af tværgående mål og vil have ansvaret  

 for at sikre, at disse optages i de relevante fælles  

 kompetencebeskrivelser.
Undervisningsministeriet kan også udvikle en  

 arbejdsmarkedsuddannelse, hvis det skulle vise sig vanskeligt at få en  

 uddannelse udviklet, selv efter anmodning til efteruddannelsesudvalgene.
De  

 generelle tværgående mål optages i et fælleskatalog,  

 udarbejdet af Undervisningsministeriet, der skal tjene til oplysning for  

 bl.a. efteruddannelsesudvalgene og hindre dobbeltudvikling af uddannelser  

 på området.
De tværgående uddannelser skal  

 fremgå af de fælles kompetencebeskrivelser for, at de kan udbydes  

 efter reglerne om udbud af arbejdsmarkedsuddannelser, jf.  

 bemærkningerne neden for til §§ 16 og 17.
 Kataloget vil, ligesom det gælder for  

 kompetencebeskrivelserne, være en hurtig og let adgang til oplysninger  

 om generelle tværgående arbejdsmarkedsuddannelser.
Til § 11 Arbejdsmarkedsuddannelserne er uddannelser, som  

 primært tilrettelægges som sammenhængende undervisning i  

 dagtimerne, det vil sige som en uddannelsesindsats, der foregår i  

 arbejdstiden.
Uddannelserne udvikles i fremtiden i forhold til de  

 praksisnære mål, der skal nås, og udvikles med  

 større friheder end hidtil, jf. bemærkningerne oven for til § 8  

 om uddannelserne.
Der vil fortsat være mulighed for at vælge  

 andre tilrettelæggelsesformer efter uddannelsesstedernes eget valg, og  

 der vil ikke være begrænsninger heri.
Det vil sige, at  

 uddannelserne f.eks. frit kan opsplittes over enkelte dage,  

 tilrettelægges som aftenundervisning, som undervisning på  

 lørdage og søndage og som undervisning om natten.
 Uddannelserne kan også som hidtil  

 tilrettelægges som fjernundervisning eller forlagt til en virksomhed og  

 fortsat afholdes, selv om der kun er tilmeldt deltagere fra én  

 virksomhed.
 Undervisningsministeren kan bestemme, at man ikke kan tage  

 f.eks. en certifikat uddannelse i kørsel med farligt gods som  

 selvstuderende.
Til § 12 På arbejdsmarkedsuddannelserne kan der i dag gives  

 certifikat på lovbestemte områder og bevis for deltagelse i  

 uddannelse.
Denne mulighed videreføres.
Det er herudover hensigten i  

 forbindelse med det ny koncept at overveje muligheden af indførelse af  

 en række bedømmelsesformer tilpasset de voksne deltagere og  

 uddannelsernes erhvervsrettede formål.
Til § 13 Bestemmelsen svarer til § 13 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002, der ophæves.
Derved videreføres muligheden for at  

 fastsætte nærmere regler om krav til  

 lærerkvalifikationer.
Til § 14 Arbejdsmarkedsuddannelserne i dag er uddannelser med en  

 bestemt længde med begrænset mulighed for afkortning og  

 sammensætning af elementer fra uddannelserne.
Med det nye koncept for  

 uddannelserne bliver der tale om udvikling af arbejdsmarkedsuddannelser, der  

 kan sammensættes efter virksomhedernes og deltagernes behov i  

 kombination med enkeltfag.
Regeringens mål om, at der skal etableres en mere  

 målrettet indsats for erhvervsrettet uddannelse af flygtninge og  

 indvandrere, og at disse hurtigt skal i arbejde ved at modtage  

 danskundervisning og eventuel anden undervisning i tilknytning til  

 arbejdssituationen - om muligt på arbejdspladsen - indebærer, at  

 der fortsat skal være et tilbud om særligt tilrettelagt  

 uddannelse til flygtninge og indvandrere.
Der er tale om et tilbud ud  

 over de muligheder som i øvrigt ligger i uddannelsessystemet, der kan  

 anvendes af flygtninge og indvandrere på lige fod med alle andre.
De  

 nye arbejdsmarkedsuddannelser vil således omfatte tilbud om  

 særligt tilrettelagt uddannelse til flygtninge og indvandrere.
Et  

 sådant tilbud kan etableres med sammensætning af de  

 arbejdsmarkedsuddannelser og enkeltfag, som er optaget i en fælles  

 kompetencebeskrivelse, og som institutionen er godkendt til at udbyde i  

 kombination med praktik og integreret danskundervisning tilrettelagt med  

 udgangspunkt i den faglige undervisning knyttet hertil.
Den faglige  

 undervisning vil kunne forlænges som efter den hidtidige ordning med  

 særlige forløb under hensyn til de aktuelle deltageres faglige  

 og dansksproglige forudsætninger Til § 15 Bestemmelsen omhandler individuel kompetenceafklaring.
 Der henvises til de almindelige bemærkninger under  

nyt arbejdsmarkedsuddannelseskoncept m.v.
 Individuel kompetenceafklaring efter dette forslag  

 gennemføres med et bredere sigte end hidtil inden for  

 arbejdsmarkedsuddannelserne som følge af samordningen af den  

 erhvervsrettede voksen- og efteruddannelsesindsats i fælles  

 kompetencebeskrivelser og af den ændrede institutionsstruktur med  

 institutioner for erhvervsrettet uddannelse.
 Individuel kompetenceafklaring efter denne lov er  

 realkompetencevurdering med henblik på afklaring, vurdering og  

 dokumentation af deltagerens kompetencer, individuel planlægning af  

 uddannelser samt rådgivning af deltagere og virksomheder om behov for  

 erhvervsrettet voksen- og efteruddannelse inden for  

 arbejdsmarkedsuddannelserne og enkeltfag fra de grundlæggende  

 erhvervsrettede uddannelser, der er optaget i en fælles  

 kompetencebeskrivelse.
 Individuel kompetenceafklaring omfatter studie- og  

 uddannelsesvejledning samt praktisk afprøvning af faglige og generelle  

 tværgående kompetencer inden for arbejdsmarkedsuddannelserne og  

 enkeltfag fra de grundlæggende erhvervsrettede uddannelser, der  

 indgår i en fælles kompetencebeskrivelse.
 Individuel kompetenceafklaring efter denne lov  

 gennemføres af de uddannelsessteder, der er godkendt til at udbyde  

 arbejdsmarkedsuddannelser og enkeltfag fra de grundlæggende  

 erhvervsrettede uddannelser inden for en fælles kompetencebeskrivelse.
Det er hensigten, at individuel kompetenceafklaring skal  

 kunne anvendes til afklaring af flygtninge og indvandreres reelle kompetencer  

 i forhold til erhvervsrettet voksen- og efteruddannelse.
Vurdering af  

 indvandreres og flygtninges kvalifikationer ud over dette formål kan  

 foretages af Center for Vurdering af Udenlandske Uddannelser efter  

 bestemmelserne i lov om vurdering af udenlandske  

 uddannelseskvalifikationer.
 Her ud over kan der tilbydes kompetencevurdering i  

 forbindelse med udarbejdelse af en uddannelsesplan til grunduddannelse for  

 voksne efter lov om erhvervsrettet grunduddannelse og videregående  

 uddannelse (videreuddannelsessystemet) for voksne.
Til §§ 16 og 17 Bestemmelsen omhandler godkendelse til at udbyde  

 arbejdsmarkedsuddannelser.
 Der henvises til de almindelige bemærkninger om  

udbud.
Det er hensigten, at godkendelse til at udbyde
arbejdsmarkedsuddannelser sker i sammenhæng med godkendelse af de  

 fælles kompetencebeskrivelser.
Det vil indgå i  

 godkendelsesovervejelserne, om institutionerne er godkendt til at udbyde  

 grundlæggende erhvervsrettet uddannelse og dermed enkeltfag optaget i  

 de fælles kompetencebeskrivelser, eller om de i øvrigt har  

 uddannelsesmæssige og faglige kompetencer inden for det  

 pågældende kompetenceområde.
Godkendelse gives i  

 forbindelse med godkendelse af kompetencebeskrivelserne og indebærer  

 godkendelse til at udbyde alle arbejdsmarkedsuddannelser inden for en  

 fælles kompetencebeskrivelse.
Godkendelse til udbud gives til offentlige eller private  

 institutioner.
For private institutioner er det altså en  

 forudsætning for godkendelse, at de kan karakteriseres som  

 uddannelsesinstitutioner, og at de underlægger sig en offentlig  

 regulering af udbuddet.
Da dette begreb tænkes at omfatte summen af de  

 forudsætninger, der hidtil har været gældende i henhold til  

 lov og bekendtgørelse, er der ikke forudsat nogen indskrænkning  

 i forhold til de private udbydere ved anvendelse af ordet  

 "uddannelsesinstitution".
 Godkendelsen vil ske på baggrund af geografiske  

 forhold og institutionens faglige profil, dvs. på baggrund af de  

 uddannelser, institutionen p.t. er godkendt til at udbyde, og øvrige  

 faglige forudsætninger.
 Det forventes ikke, at mindre private kursusvirksomheder  

 vil være i stand til at præstere den nødvendige faglige og  

 pædagogiske ekspertise til at kunne opnå godkendelse efter denne  

 bestemmelse til udbud af en hel eller flere fælles  

 kompetencebeskrivelser.
Godkendelsen indebærer foruden godkendelse til at  

 udbyde alle arbejdsmarkedsuddannelser optaget i en fælles  

 kompetencebeskrivelse godkendelse til at udbyde individuel  

 kompetenceafklaring i tilknytning hertil og særlige  

 uddannelsesforløb for flygtninge og indvandrere sammensat af de  

 arbejdsmarkedsuddannelser og enkeltfag, som institutionen i øvrigt er  

 godkendt til at udbyde.
Godkendelsen indebærer samtidig godkendelse til  

 at udbyde arbejdsmarkedsuddannelser, der optages i kompetencebeskrivelsen ved  

 udvikling af nye uddannelser inden for beskrivelsens rammer for  

 arbejdsmarkedsrelevant kompetenceudvikling.
 For uddannelsesinstitutioner, der ikke kan dække  

 alle arbejdsmarkedsuddannelser optaget i en fælles  

 kompetencebeskrivelse, vil det indgå i overvejelserne, om:
 Institutionen har en samarbejdsaftale med en anden  

 uddannelsesinstitution, som har kompetence inden for den relevante  

 ungdomsuddannelse.
 Institutionen har samarbejdspartnere, som gør, at  

 institutionerne tilsammen dækker de samlede arbejdsmarkedsuddannelser i  

 en fælles kompetencebeskrivelse.
 Udbuddet og holddannelsen regionalt gennemføres koordineret  

 mellem de godkendte institutioner med henblik på, at minimere risikoen  

 for aflysninger af hold på grund af for få elever.
 Herudover vil der være mulighed for, at godkendte  

 uddannelsesinstitutioner aftaler med andre godkendte institutioner, at de  

 udbyder arbejdsmarkedsuddannelse på vegne af den godkendte institution  

 på områder, hvor den institution, der laves aftale med ikke selv  

 har opnået godkendelse (udlægning). Det vil være en  

 forudsætning, at udlægningen ikke er til gene for andre godkendte  

 udbydere.
 Endelig vil godkendte uddannelsesinstitutioner have  

 mulighed for at indgå aftale med private om gennemførelse af  

 dele af arbejdsmarkedsuddannelserne.
Uddannelsesinstitutioner godkendt til at udbyde  

 arbejdsmarkedsuddannelser og enkeltfag inden for en fælles  

 kompetencebeskrivelse kan udbyde de særlige forløb for  

 flygtninge og indvandrere, der er sammensat af disse uddannelser og eventuel  

 praktik.
Udbuddet bestemmes af de samlede økonomiske rammer og  

 efterspørgslen.
Pålæg til institutioner for erhvervsrettet  

 voksen- og efteruddannelse om at udbyde uddannelse forventes kun at blive  

 givet, såfremt et lokalt behov er påtrængende, og der mod  

 sædvane skulle vise sig vanskeligheder med at få uddannelserne  

 udbudt.
Hvis en godkendelse tilbagekaldes, fordi der ikke længere er  

 behov for udbuddet vil det ske under hensyntagen til afvikling af  

 igangværende aktivitet.
Til § 18 Bestemmelsen fastslår, at undervisningsministeren  

 kan fastsætte nærmere regler om, at der ved udbud af  

 arbejdsmarkedsuddannelserne skal ske markedsføring af uddannelserne i  

 overensstemmelse med lovens formål om en erhvervsrettet indsats  

 primært for de beskæftigede på arbejdsmarkedet.
Udviklingen af arbejdsmarkedsuddannelserne vil efter  

 forslaget ske til personer med uddannelse til og med  

 erhvervsuddannelsesniveau.
Uddannelserne udvikles, tilrettelægges og  

 udbydes som en indsats rettet mod deltagernes mulighed for at kvalificere sig  

 i overensstemmelse med arbejdsmarkedets behov.
På baggrund heraf og af  

 hensyn til at undgå unødigt tunge administrative procedurer i  

 forhold til mindre grupper vil der ikke blive opbygget systemer til kontrol  

 af tilknytningen til arbejdsmarkedet.
Adgangen til uddannelserne vil  

 være fri, og det vil også derfor være af afgørende  

 betydning, at uddannelserne markedsføres relevant i forhold til  

 hensigten om en erhvervsrettet indsats.
Kravene til markedsføringen vil udgøre  

 tilskudsbetingelser for institutionerne.
Kravene gælder omvendt ikke,  

 når arbejdsmarkedsuddannelser udbydes som indtægtsdækket  

 virksomhed.
Til § 19 Bestemmelsen omhandler tilskud til  

 arbejdsmarkedsuddannelserne m.v. og individuel kompetenceafklaring efter  

 dette forslag.
Der henvises til de almindelige bemærkninger under  

II.
Lovforslagets indhold i hovedtræk.
Den foreslåede bestemmelse fastslår, at der  

 kan ydes tilskud til forskellige udviklingsaktiviteter efter denne lov og at  

 rådgivningen herom, som hidtil har fundet sted fra  

 Uddannelsesrådet for arbejdsmarkedsuddannelserne, nu overgår til  

 Rådet for erhvervsrettet voksen- og efteruddannelse.
Samtidig udvides  

 rådgivningen efter forslaget til at omfatte nye opgaver som rammer for  

 tilskud til udvikling af fælles kompetencebeskrivelser.
I forhold til hidtidig tilskudspraksis vil der ikke  

 længere blive givet tilskud til drift af læreruddannelse med  

 hjemmel i denne lov, jf. bemærkningerne til § 20 om taxameterbaserede  

 tilskud.
Udgifter hertil vil indgå i takstfastsættelsen.
 Flygtninge- og indvandrerforløbene vil frit kunne  

 sammensættes af godkendte uddannelsesinstitutioner af  

 arbejdsmarkedsuddannelser og enkeltfag optaget i de fælles  

 kompetencebeskrivelser, og der ydes tilskud til praktikdelen efter denne lov.
Til § 20 Bestemmelsen omhandler tilskud til  

 arbejdsmarkedsuddannelser og individuel kompetencefaklaring efter lov om  

 åben uddannelse (erhvervsrettet voksenuddannelse) m.v., og er medtaget  

 for at sikre sammenhængen til den rådgivende indsats også  

 på økonomistyringen efter den lov.
 Der henvises til de almindelige bemærkninger II.  

 Lovforslagets indhold i hovedtræk og til bemærkningerne til  

 det samtidigt fremsatte forslag til ændring af lov om åben  

 uddannelse (erhvervsrettet voksenuddannelse) m.v., lov om godtgørelse  

 ved deltagelse i erhvervsrettet voksen- og efteruddannelse og forskellige  

 andre love.
Lov om åben uddannelse (erhvervsrettet  

 voksenuddannelse) m.v. vil fremover også komme til at indeholde regler  

 om tilskud til arbejdsmarkedsuddannelser og individuel kompetenceafklaring  

 så hele det uddannelsesområde, der i dag er omfattet af  

 rådgivning fra bestyrelsen for Arbejdsmarkedets  

 UddannelsesFinansiering, får tilskud og økonomistyres efter  

 reglerne i lov om åben uddannelse (erhvervsrettet voksenuddannelse)  

 m.v.
Undtaget herfra er de ovenfor i bemærkningerne til § 19 omtalte  

 ikke-taxameterbaserede tilskud og forløb, der udbydes med tilskud fra  

 danske myndigheder i overensstemmelse med bestemmelser fastsat i henhold til  

 lov om administration af Den Europæiske Socialfond.
 Der ændres ikke i styringsredskaberne i forhold i  

 dag.
Til §§ 21-22 De hidtil gældende bestemmelser om tilskud til  

 befordring og til kost og logi på arbejdsmarkedsuddannelserne  

 videreføres for en ændret målgruppe. Ændringen  

 følger af, at deltagere i uddannelser, der er optaget i en  

 fælles kompetencebeskrivelse, stilles ens.
Det forventes ikke at betyde  

 noget videre i forhold til gruppens størrelse, da en del aktivitet  

 på arbejdsmarkedsuddannelserne i fremtiden ventes at overgå til  

 enkeltfagene.
Til gengæld er det forudsat, at alle frit uden nogen  

 begrænsning i forhold til uddannelsesniveau kan deltage i uddannelserne  

 udviklet til personer med uddannelsesbehov til og med  

 erhvervsuddannelsesniveau.
Der vil derfor komme til at ske en tilsvarende  

 afgrænsning af den gruppe, der får ret til befordringstilskud og  

 tilskud til kost og logi svarende til gruppen med ret til godtgørelse  

 ved deltagelse i erhvervsrettet voksen- og efteruddannelse.
Der vil blive fastsat en ændret bagatelgrænse  

 for retten til befordringstilskuddet på baggrund af erfaring med meget  

 omfattende administrative opgaver i forhold til meget små beløb.  

 Ved beregning af befordringstilskud anvendes den nedre grænse på  

 24 km. fra skattelovgivningen, og den vil fortsat finde anvendelse.  

 Fastsættelse af en bagatelgrænse tænkes udmøntet som  

 en nedre beløbsmæssig grænse for de personer der i  

 øvrigt opfylder betingelserne.
Der vil tilsvarende blive givet  

 mulighed for at pålægge personer med ret til kost og logi en vis  

 egen betaling, som det i dag er tilfældet for deltagere i  

 erhvervsuddannelse og dermed enkeltfag herfra efter lov om institutioner for  

 erhvervsrettet uddannelse.
 Bestemmelsen om, at personer som ikke har anvendt deres  

 uddannelse de sidste 5 år, indebærer, at der tidligst opnås  

 ret til ydelserne fra det tidspunkt, hvor der er gået 5 år efter  

 den afsluttende højere uddannelse.
Til § 23-24 Bestemmelserne svarer til § 62 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002, der ophæves.
Derved videreføres administrationen af  

 tilskud til befordring og kost og logi og ret til at kræve  

 tilbagebetaling i forbindelse hermed.
Til § 25 Bestemmelsen svarer til § 64 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002, der ophæves.
Derved videreføres pligten til at udlevere  

 oplysninger i forbindelse med administration af tilskud til befordring og  

 kost og logi Til §§ 26 og 27 Reglerne for de særlige arbejdsmarkedsuddannelser  

 for unge på træningsskolen (TAMU) er uændrede i forhold til  

 i dag.
Der forventes fremsat lovforslag om TAMUs placering i  

 uddannelsesindsatsen inden år 2004. Der henvises til § 58 i lov om  

 arbejdsmarkedsuddannelser, jf. lovbekendtgørelse nr. 309 af 13. maj  

 2002 og bekendtgørelse nr. 910 af 2. oktober 2000 om  

 Træningsskolens arbejdsmarkedsuddannelser.
Til § 28 Bestemmelsen, der vedrører uddannelsernes indhold,  

 er parallel med § 31 i lov om institutioner for erhvervsrettet uddannelse om  

 institutionernes virke og skal ses i sammenhæng med denne.  

 Bestemmelserne gælder også for andre uddannelsessteder godkendt  

 til at udbyde arbejdsmarkedsuddannelser.
Efteruddannelsesudvalgene vil  

 have en afgørende rolle i spørgsmål om kvalitetsudvikling  

 som rådgivende for ministeriet efter forespørgsel.
Til § 29 Bestemmelsen svarer til § 4 i lov om erhvervsuddannelser  

 og tænkes anvendt med henblik på at opnå en ensartet  

 kvalitetsudvikling og -kontrol inden for det samordnede system af voksen- og  

 efteruddannelse efter denne lov.
Til § 30 Formålet med bestemmelsen er at sikre deltagere i  

 arbejdsmarkedsuddannelserne på samme måde som elever i  

 erhvervsuddannelserne, hvor der findes en tilsvarende bestemmelse i § 66,  

 stk. 2, i lov om erhvervsuddannelser.
Ordningen sikrer deltagerne ret til  

 ydelser efter reglerne i lov om sikring mod følger af arbejdsskade i  

 situationer, hvor de modtager undervisning under arbejdspladslignende forhold  

 og kommer til skade som følge af undervisningen.
En del af  

 undervisningen i arbejdsmarkedsuddannelserne foregår under anvendelse  

 af maskiner, værktøjer og materialer, der indebærer  

 større skaderisici end undervisning, som ikke foregår under  

 arbejdslignende forhold som for eksempel teori- og idrætsundervisning.  

 Det vil bero på omstændighederne i hver enkelt sag, om  

 betingelsen "undervisning under arbejdspladslignende forhold" er  

 opfyldt.
Skader anmeldes af institutionen til Undervisningsministeriet.
 De personer, der under deres deltagelse i en  

 arbejdsmarkedsuddannelse er omfattet af en arbejdsgivers sikringspligt efter  

 lov om sikring mod følger af arbejdsskade, omfattes ikke af ordningen,  

 da de vil være direkte omfattet af lov om sikring mod følger af  

 arbejdsskade.
 I dag er deltagere i arbejdsmarkedsuddannelser omfattet af  

 en ordning efter aktstykke nr. 13 af 24. oktober 1990, der giver ret til  

 erstatning mv. efter lov om sikring mod følger af arbejdsskade, hvis  

 en deltager kommer til skade i forbindelse med værkstedsundervisning.  

 Denne ordning bortfalder ved gennemførelsen af den foreslåede  

 bestemmelse, der indholdsmæssigt svarer til den bestående ordning  

 efter aktstykke nr. 13 af 24. oktober 1990.
For deltagere ved AMU-centre gjaldt tidligere en ordning  

 fra 1953, der omfattede skader i forbindelse med undervisningen.
Denne  

 ordning bortfalder med udgangen af 2002 i forbindelse med  

 gennemførelsen af den enstrengede institutionsstruktur for AMU-centre  

 og erhvervsskoler ved lov om institutioner for erhvervsrettet uddannelse.
Til § 31 Klageadgangen i forbindelse med tilskud til kost og logi  

 og tilskud til befordring svarer til § 65 i lov om arbejdsmarkedsuddannelser,  

 jf. lovbekendtgørelse nr. 309 af 13. maj 2002, der ophæves.  

 Derved videreføres klageadgangen uændret.
Til § 32 Det er med denne bestemmelse præciseret, at en klage  

 skal sendes til den myndighed, der har truffet afgørelsen, så  

 der er mulighed for, at denne kan omgøre sin afgørelse.  

 Først hvis dette ikke er tilfældet går klagen videre til  

 Arbejdsmarkedets Ankenævn.
Til § 33 Klage over andre afgørelser end afgørelser  

 om tilskud til kost og logi og til befordring kan alene vedrøre  

 retlige spørgsmål.
Bestemmelsen svarer hermed til  

 erhvervsuddannelsesloven § 69 og anden lovgivning inden for  

 Undervisningsministeriets område.
Til § 34 og 35 Loven træder i kraft den 1. januar 2004.
 Der bliver tale om en overgang fra ét  

 uddannelsessystem til et andet med udarbejdelse af fælles  

 kompetencebeskrivelser, udarbejdelse af fælleskatalog og gennemgang og  

 omlægning af en del af arbejdsmarkedsuddannelserne til enkeltfag og  

 udvikling af nye.
Der vil i løbet af 2003 blive taget en række  

 skridt til disse gennemførelsesforanstaltninger og til  

 iværksættelse af udbudsplacering.
Disse skridt involverer det nye  

 råd for erhvervsrettet voksen- og efteruddannelse, som derfor  

 nedsættes snarest efter lovens offentliggørelse i Lovtidende.  

 Samtidig hermed ophører Uddannelsesrådet for  

 arbejdsmarkedsuddannelserne og bestyrelsen for Arbejdsmarkedets  

 UddannelsesFinansiering, og Rådet for erhvervsrettet voksen- og  

 efteruddannelse varetager de opgaver, der måtte blive tale om i  

 forbindelse med arbejdsmarkedsuddannelserne efter den gældende lov  

 indtil uddannelserne er afsluttet senest den 30. juni 2004, jf. nedenfor samt  

 opgaverne efter lov om bestyrelse for Arbejdsmarkedets  

 UddannelsesFinansiering.
Efteruddannelsesudvalgene opretholdes, indtil de  

 nedlægges og erstattes af udvalg efter den nye lov, hvilket kan ske  

 straks efter lovens offentliggørelse i Lovtidende, hvis der  

 skønnes at være behov herfor.
Efteruddannelsesudvalgenes opgaver  

 efter den gældende lov om arbejdsmarkedsuddannelser bortfalder den 1.  

 januar 2004, og der vil allerede i en periode inden dette tidspunkt  

 være brug for at udvalgene udfører opgaver med udarbejdelse af  

 analyser af og forslag til arbejdsmarkedsrelevant kompetenceudvikling efter  

 forslaget.
Omlægningsprocessen i 2003 indebærer  

 endvidere, at efteruddannelsesudvalgene, Rådet for erhvervsrettet  

 voksen- og efteruddannelse og institutionerne skal inddrages i  

 spørgsmål om forberedelse af udbud af arbejdsmarkedsuddannelser  

 optaget i en fælles kompetencebeskrivelse.
Selv med meget korte frister  

 for råd, udvalg og institutioner, herunder nyetablerede, sammenlagte  

 institutioner med nye bestyrelser, vil det være vanskeligt at have hele  

 det nye arbejdsmarkedsuddannelseskoncept og udbuddet på plads den 1.  

 januar 2004.
Der er derfor - også under hensyn til det manglende  

 kendskab til, hvornår lovforslaget vil kunne vedtages - indsat en  

 overgangsbestemmelse, som sikrer, at arbejdsmarkedsuddannelserne om  

 nødvendigt kan fortsætte efter det hidtidige system frem til og  

 med den 30. juni 2004. Ministeren kan endvidere godkende, at  

 uddannelsesplaner, der udløber, kan fortsætte uden revision, men  

 kun til og med den 30. juni 2004. Godkendelse til udbud af  

 arbejdsmarkedsuddannelser efter det nye koncept inden for de godkendte  

 fælles kompetencebeskrivelser vil så vidt muligt ske samlet og  

 med virkning fra samme tidspunkt i hele landet.
Godkendelsen vil blive givet  

 hurtigst muligt efter godkendelse af de fælles kompetencebeskrivelser.
Overgangsordningen indebærer, at der bliver en  

 periode på et halvt år, hvor der kan udbydes  

 arbejdsmarkedsuddannelser efter såvel de gældende regler som  

 efter forslaget.
Perioden tænkes anvendt til omstilling og eventuel  

 afvikling på institutionerne i forhold til de nye udbudsgodkendelser.
Uddannelser, der er udbudt efter den gældende lov om  

 arbejdsmarkedsuddannelser, færdiggøres efter denne, ligesom der  

 under disse uddannelser kan oppebæres tilskud til befordring, kost og  

 logi efter den hidtidige lov.
Godtgørelse efter den gældende lov  

 om godtgørelse ved deltagelse i erhvervsrettet voksen- og  

 efteruddannelse kan oppebæres, indtil uddannelserne udbydes inden for  

 rammerne af fælles kompetencebeskrivelser, jf. også  

 ikrafttrædelsesbestemmelsen i det samtidig fremsatte forslag til lov om  

 ændring af lov om åben uddannelse (erhvervsrettet  

 voksenuddannelse) m.v., lov om godtgørelse ved deltagelse i  

 erhvervsrettet voksen- og efteruddannelse og forskellige andre love.
Bilag 1 Undervisningsministeriets  

 lovbekendtgørelse nr. 309 af 13. maj 2002 Bekendtgørelse af  

 lov om arbejdsmarkedsuddannelser Herved bekendtgøres lov om  

 arbejdsmarkedsuddannelser, jf. lovbekendtgørelse nr. 1341 af 18.  

 december 2000, som ændret ved § 2 i lov nr. 148 af 25. marts 2002.
Kapitel 1 Formål og organisation § 1. Arbejdsmarkedsuddannelserne udvikles og  

 gennemføres som erhvervsrettet voksen- og efteruddannelse samt  

 kompetenceafklaring for ikkefaglærte og personer med erhvervsuddannelse  

 m.m. og har til formål 1)	at vedligeholde, udbygge og forbedre arbejdsstyrkens  

 erhvervskvalifikationer i overensstemmelse med arbejdsmarkedets behov, 2)	at afhjælpe omstillings- og tilpasningsproblemer på  

 arbejdsmarkedet på kortere sigt og 3)	at medvirke til et samlet kvalifikationsløft på  

 arbejdsmarkedet på længere sigt ved bl.a. at bidrage til  

 ikkefaglærtes muligheder for at opnå formel kompetence på  

 erhvervsuddannelsesniveau.
 § 2. Undervisningsministeren er øverste administrative  

 myndighed for arbejdsmarkedsuddannelserne.
 Stk. 2. Uddannelsesrådet for  

 arbejdsmarkedsuddannelserne, jf. § 25, og efteruddannelsesudvalgene  

 nedsat i henhold til lov om bestyrelse for Arbejdsmarkedets  

 UddannelsesFinansiering medvirker i arbejdsmarkedsuddannelsernes udvikling og  

 fastlæggelse af indhold i og udbud af arbejdsmarkedsuddannelser.
Kapitel 2 Uddannelsesprogrammer, udvikling af og adgang til  

 arbejdsmarkedsuddannelserne § 3. Arbejdsmarkedsuddannelserne består af:
 1)	Kompetencegivende uddannelse.
 2)	Sammenhængende uddannelsesforløb, herunder  

 forløb for flygtninge og indvandrere.
 3)	Individuel kompetenceafklaring.
 4)	Træningsskolens arbejdsmarkedsuddannelser (TAMU).
§ 4. Arbejdsmarkedsuddannelserne udvikles til 1)	ikkefaglærte, 2)	personer med en erhvervsuddannelse efter erhvervsuddannelsesloven og  

 personer, der kan sidestilles hermed, 3)	arbejdsledere, 4)	laboranter omfattet af lov om erhvervsskoler og 5)	videregående teknikere, herunder personer med  

 erhvervsakademiuddannelser, der efter undervisningsministerens  

 afgørelse kan sidestilles med den hidtidige målgruppe af  

 videregående teknikere.
 § 5. Adgang til uddannelserne som nævnt i § 3, nr.  

 1-3, har personer, som er fyldt 20 år, og som i øvrigt opfylder  

 betingelserne i stk. 3.
 Stk. 2. Uddannelsesstederne kan, hvor særlige forhold  

 taler herfor, dispensere fra alderskravet.
Stk. 3. Adgang til uddannelserne har personer, som er omfattet  

 af § 4, samt merkonomer, teknonomer og datanomer og personer med anden  

 uddannelse, som ikke har været anvendt i længere tid.
Adgangen  

 omfatter:
 1)	Beskæftigede lønmodtagere, såvel privat som  

 offentligt ansatte.
 2)	Selvstændige erhvervsdrivende.
3)	Ledige, der er berettigede til ydelser efter lov om  

 arbejdsløshedsforsikring m.v., og som befinder sig i dagpengeperioden,  

 jf. samme lovs § 52 a, stk. 1, eller § 55, stk. 1.  

 Adgangen omfatter ret til arbejdsmarkedsuddannelse efter eget valg i op til 6  

 uger.
Deltagelsen kan ikke ske som led i en handlingsplan.
 4)	Ledige, som er berettigede til ydelser efter lov om  

 arbejdsløshedsforsikring m.v., som ikke er omfattet af nr. 3, og som  

 får tilbud om deltagelse i arbejdsmarkedsuddannelse som led i en  

 individuel handlingsplan, jf. lov om en aktiv arbejdsmarkedspolitik  

 § 11, stk. 4, eller ledige, som deltager i uddannelse, hvor der er  

 indgået aftale mellem uddannelsesinstitutionen og arbejdsformidlingen,  

 jf. lov om aktiv arbejdsmarkedspolitik § 19 a og § 29.
 5)	Ledige, der efter aftale med kommunen deltager i  

 arbejdsmarkedsuddannelse, og som oppebærer kontanthjælp eller er  

 i aktivering efter lov om aktiv socialpolitik.
 6)	Personer, som ikke er dagpengeberettigede, og som ikke  

 oppebærer kontanthjælp.
 Stk. 4. Undervisningsministeren kan fastsætte  

 nærmere regler om, at retten til selvvalgt uddannelse, jf. stk. 3,  

 nr. 3, kan udvides til 8 uger ved valg af konkrete arbejdsmarkedsuddannelser.  

 Deltagelse kan ikke ske som led i en handlingsplan.
 Stk. 5. Dagpengeberettigede ledige, der har opbrugt retten til  

 selvvalgt uddannelse, jf. stk. 3, nr. 3, og stk. 4, opnår  

 adgang til deltagelse i en ny periode, hvis de påbegynder en ny  

 dagpengeperiode, jf. lov om arbejdsløshedsforsikring m.v. § 52 a,  

 stk. 1, eller § 55, stk. 1. Deltagelse kan ikke ske som led i  

 en handlingsplan.
 Stk. 6. Undervisningsministeren kan fastsætte  

 nærmere regler om adgang, herunder for personer med anden uddannelse,  

 som ikke har været anvendt i længere tid, jf. stk. 3, og  

 nærmere regler for fravigelse af alderskravet efter stk. 2.
 Stk. 7. Træningsskolens arbejdsmarkedsuddannelser er for  

 unge mellem 18 og 30 år med særlige tilpasningsproblemer.  

 Undervisningsministeren kan, hvor særlige forhold taler herfor, fravige  

 alderskravet.
 § 6. En person, der er omfattet af lovligt varslet strejke,  

 lockout eller blokade (lovlig konflikt), jf. § 61 i lov om  

 arbejdsløshedsforsikring m.v., har ikke adgang til en  

 arbejdsmarkedsuddannelse, så længe konflikten varer.
 Stk. 2. Deltagere, som forud for den lovligt varslede strejke,  

 lockout eller blokade, er begyndt på en arbejdsmarkedsuddannelse og  

 deltager i uddannelse, når konflikten bryder ud, kan gennemføre  

 og afslutte de konkrete arbejdsmarkedsuddannelser, som de  

 pågældende forud for konfliktens begyndelse har fået adgang  

 til.
Kapitel 3 Uddannelsernes indhold samt forsøg § 7. Uddannelserne efter § 3, nr. 1, retter sig  

 primært mod beskæftigede.
Uddannelse efter § 3, nr. 2, og  

 individuel kompetenceafklaring efter § 3, nr. 3, retter sig såvel  

 mod beskæftigede som ledige.
§ 8. Indholdet i uddannelser efter § 3, nr. 1 og 2, tager  

 udgangspunkt i arbejdsmarkedets erhvervsrettede kvalifikationsbehov.
Der  

 tages herunder hensyn til opfyldelse af tværfaglige behov,  

 virksomhedernes behov samt den enkeltes erhvervsmæssige og  

 uddannelsesmæssige forudsætninger og behov.
 Stk. 2. Emner af almenfaglig karakter kan indgå i  

 uddannelserne til opfyldelse af uddannelsernes formål og med henblik  

 på opfyldelse af den enkelte kursists konkrete behov.
 Stk. 3. Uddannelsesstederne udsteder bevis for deltagelse i  

 uddannelse efter stk. 1. Undervisningsministeren kan fastsætte  

 nærmere regler om udstedelse af bevis.
 § 9. Uddannelse efter § 3, nr. 1, giver selvstændig  

 kompetence og beskrives i uddannelsesplaner, der angiver uddannelsens  

 mål og rammer, herunder vejledende normer for deltagerantal på  

 grupper af uddannelser og eventuelle særlige krav til  

 lærerkvalifikationer.
 Stk. 2. Uddannelserne efter § 3, nr. 1, kan indgå i  

 trindelte kursuslinjer inden for de respektive faglige områder.
 Stk. 3. Sammenhængende forløb efter § 3, nr.  

 2, består af uddannelse efter § 3, nr. 1, som giver  

 selvstændig kompetence og eventuel anden uddannelse samt eventuelt  

 uddannelsespraktik.
 Stk. 4. Undervisningsministeren kan fastsætte  

 nærmere regler om krav til opbygning og indhold af uddannelsesplaner  

 samt om tilrettelæggelse af sammenhængende forløb efter  

 § 3, nr. 2, herunder om anden uddannelse og uddannelsespraktik efter  

 stk. 3.
 § 10. Kompetencegivende uddannelse, der er gennemført i  

 henhold til § 3, nr. 1 og 2, kan i kombination med relevant  

 erhvervserfaring og eventuel anden uddannelse føre til  

 erhvervsuddannelseskompetence efter lovgivningens regler herom.  

 Kompetencegivende uddannelse kan indgå som specialefag eller dele af et  

 specialefag i en erhvervsuddannelse efter lov om erhvervsuddannelser.
 § 11. Uddannelse efter § 3, nr. 1, vil normalt have en  

 varighed af op til 6 uger.
 Stk. 2. Uddannelse efter § 3, nr. 1 og 2, udvikles som  

 sammenhængende heltidsundervisning i dagtimerne.
 Stk. 3. Uddannelse efter § 3, nr. 1 og 2, kan uanset  

 bestemmelsen i stk. 2 afholdes af uddannelsesstederne som  

 deltidsundervisning, som undervisning opsplittet over enkelte dage, som  

 aftenundervisning eller i weekenden.
 Stk. 4. Undervisningsministeren kan fastsætte  

 nærmere regler om, at kompetencegivende uddannelse efter § 3, nr.  

 1 og 2, i særlige tilfælde kan afholdes om natten.
§ 12. Individuel kompetenceafklaring efter § 3, nr. 3,  

 kan tilrettelægges i form af studie- og uddannelsesvejledning, praktisk  

 brancheafprøvning i værksteder, afprøvning af  

 almenfagligt niveau eller som uddannelsesforberedelse til  

 arbejdsmarkedsuddannelse.
Forløbene kan tilrettelægges  

 individuelt og for hold.
 Stk. 2. Undervisningsministeren fastsætter nærmere  

 regler om mål, rammer og indhold samt om afholdelse af individuel  

 kompetenceafklaring.
 Stk. 3. Uddannelsesstederne udsteder bevis for deltagelse.  

 Undervisningsministeren kan fastsætte nærmere regler om  

 udstedelse af bevis.
 § 13. Undervisningsministeren fastsætter nærmere  

 regler om krav til lærerkvalifikationer.
 § 14. Undervisningsministeren kan iværksætte  

 forsøgs- og udviklingsarbejde.
 Stk. 2. Undervisningsministeren kan fastsætte  

 nærmere regler efter stk. 1.
 § 15. Undervisningsministeren kan fastsætte  

 nærmere regler om fjernundervisning, herunder iværksætte  

 forsøgs- og udviklingsarbejde.
§ 16. Træningsskolens arbejdsmarkedsuddannelser er en  

 særligt tilrettelagt og praktisk orienteret arbejdsmarkedsuddannelse,  

 som har til formål gennem en konsekvenspædagogisk metode og under  

 arbejdspladslignende vilkår at give deltagerne kompetence med henblik  

 på 1)	at fremme deltagernes muligheder for at opnå  

 beskæftigelse, 2)	at sikre den enkelte en fastere tilknytning til arbejdsmarkedet  

 og 3)	at sikre den enkelte mulighed for en videre uddannelse.
 Stk. 2. Træningsskolens arbejdsmarkedsuddannelser er  

 trinvist opbyggede og individuelt tilrettelagte uddannelser.
 Stk. 3. Træningsskolens arbejdsmarkedsuddannelser  

 udgør et samlet forløb, som består af 2 integrerede  

 faser:
 1)	En individuel kompetenceafklaring.
 2)	Et brancheorienteret uddannelsesforløb.
 Stk. 4. Der kan indgå erhvervspraktik i  

 uddannelsesforløbet.
Kapitel 4 Udbud af arbejdsmarkedsuddannelser § 17. AMU-centrene kan udbyde de uddannelser, de ved lovens  

 ikrafttræden er godkendt til at udbyde, og erhvervsskolerne kan udbyde  

 de uddannelser, de er godkendt til at udbyde inden for  

 arbejdsmarkedsuddannelserne, jf. dog § 68. Undervisningsministeren kan  

 godkende AMU-centre, erhvervsskoler, social- og sundhedsskoler, andre  

 uddannelsesinstitutioner og private udbydere til at udbyde godkendte  

 kompetencegivende uddannelser efter § 3, nr. 1 og 2, til 1)	beskæftigede lønmodtagere, såvel privat som  

 offentligt ansatte, 2)	selvstændige erhvervsdrivende, 3)	ledige dagpengeberettigede med ret til selvvalgt uddannelse, jf.  

 § 5, stk. 3, nr. 3, og stk. 4, og til 4)	personer, der hverken er dagpengeberettigede eller oppebærer  

 kontanthjælp eller er i aktivering i henhold til lov om aktiv  

 socialpolitik.
Stk. 2. Ved godkendelser efter stk. 1 skal der  

 lægges vægt på, 1)	om uddannelsesinstitutionen, undtagen AMU-centre og erhvervsskoler,  

 eller den private udbyder i større omfang og gennem flere år har  

 udbudt arbejdsmarkedsuddannelser, eventuelt i samarbejde med en godkendt  

 uddannelsesinstitution eller privat udbyder, og 2)	om uddannelsesinstitutionen eller den private udbyder kan  

 gennemføre uddannelsen i overensstemmelse med de fastsatte mål  

 og rammer.
Stk. 3. Godkendelse til udbud gives i forbindelse med  

 uddannelsesplanens godkendelse under hensyn til det faglige områdes  

 tilknytning til uddannelsesinstitutionen.
Godkendelsen gives som hovedregel  

 kun inden for et skolesystem.
Ved skolesystem forstås grupper af  

 uddannelsessteder, hvis uddannelsesvirksomhed er reguleret ved lov, f.eks.  

 AMU-centre, erhvervsskoler og lignende.
Godkendelsen gives på baggrund  

 af en fastlagt minimumsaktivitet pr. uddannelsessted inden for et fastlagt  

 geografisk område.
Der godkendes dog mindst en udbyder til en  

 uddannelse.
 Stk. 4. Det skal ved godkendelsen sikres, at uddannelserne  

 udbydes og gennemføres i overensstemmelse med arbejdsmarkedets behov.  

 Godkendelserne skal herunder sikre udbud af uddannelser inden for faglige  

 områder med lille deltagergrundlag og sikre tværfaglige  

 behov.
Stk. 5. Godkendelsen falder bort med udløbet af  

 uddannelsesplanens gyldighedsperiode.
Hvis det fastsatte minimumskrav ikke  

 har kunnet opfyldes, kan godkendelsen til udbuddet som hovedregel ikke  

 fornys, jf. dog stk. 3, sidste pkt.
 § 18. (Ophævet).
 § 19. En godkendelse efter § 17 kan betinges af adgang  

 til tilsyn med, om uddannelsen gennemføres i overensstemmelse med  

 fastsatte mål og rammer, om kvalitetskrav på uddannelsen  

 opfyldes, og om krav til administrationen opfyldes.
 Stk. 2. Uddannelsesstedet skal underrette  

 undervisningsministeren, hvis forudsætningerne for en godkendelse ikke  

 længere er til stede.
 § 20. Uddannelsessteder, der er godkendt efter § 17, kan  

 udbyde individuel kompetenceafklaring, jf. § 3, nr. 3.
 § 21. Undervisningsministeren kan suspendere eller  

 tilbagekalde godkendelser efter § 17, og Undervisningsministeren kan  

 tilbagekalde godkendelser til at udbyde individuel kompetenceafklaring efter  

 § 20.
 Stk. 2. Undervisningsministeren kan påbyde et AMU-center  

 at udbyde uddannelser efter § 3, nr. 1 og 2.
 Stk. 3. Undervisningsministeren kan flytte en godkendelse fra  

 et godkendt uddannelsessted til et andet.
 Stk. 4. Undervisningsministeren påser, at der ikke gives  

 godkendelse til udbud af arbejdsmarkedsuddannelser, hvis det  

 pågældende uddannelsesbehov allerede er opfyldt på anden  

 vis.
 § 22. Uddannelsesinstitutioner og private udbydere, der er  

 godkendt til at udbyde en uddannelse efter § 17, kan indgå aftale  

 med andre uddannelsesinstitutioner eller private udbydere om  

 gennemførelse af uddannelser på den godkendte udbyders vegne og  

 under dennes ansvar og opsyn, jf. dog stk. 3. Undervisningsministeren  

 skal underrettes om aftalens indgåelse.
 Stk. 2. Afgørelse om indgåelse af aftale efter  

 stk. 1, skal træffes under hensyn til behovet for uddannelsen  

 inden for det geografiske område, jf. § 17, stk. 3.
 Stk. 3. Undervisningsministeren skal godkende en aftale  

 indgået med en privat udbyder, inden uddannelsen må udbydes.
 Stk. 4. For at opnå godkendelse efter stk. 3 skal  

 den private udbyder kunne gennemføre uddannelsen i overensstemmelse  

 med de fastsatte mål og rammer, og der skal være et konstateret  

 arbejdsmarkedsbestemt behov for at ændre udbudet af uddannelsen.
 § 23. Undervisningsministeren kan pålægge en  

 godkendt udbyder efter § 17 at indgå aftale efter § 22, og  

 undervisningsministeren kan ophæve aftaler efter § 22.
§ 24. Undervisningsministeren kan fastsætte  

 nærmere regler om 1)	godkendelse, suspension og tilbagekaldelse af godkendelser efter  

 §§ 17 og 22, 2)	om tilsyn efter § 19 og 3)	om indgåelse af aftaler efter § 22, stk. 1, og  

 godkendelser efter § 22, stk. 3.
Kapitel 5 Rådgivende organer Uddannelsesrådet for arbejdsmarkedsuddannelserne § 25. Undervisningsministeren nedsætter et  

 Uddannelsesråd for arbejdsmarkedsuddannelserne og udpeger dets formand.  

 Rådets medlemmer udpeges af undervisningsministeren efter indstilling  

 fra de organisationer, der er repræsenteret i Uddannelsesrådet,  

 således: 7 fra Landsorganisationen i Danmark, 1 fra  

 Funktionærernes og Tjenestemændenes Fællesråd, 5 fra  

 Dansk Arbejdsgiverforening, 1 fra Sammenslutningen af Landbrugets  

 Arbejdsgiverforeninger og 2 repræsentanter for de offentlige  

 arbejdsgivere efter forhandling med finansministeren og Kommunernes  

 Landsforening og Amtsrådsforeningen i Danmark.
Stk. 2. Undervisningsministeren udpeger på samme  

 måde 1 suppleant for hver af de organisationer og myndigheder, der  

 udpeger medlemmer, dog således at der udpeges 2 suppleanter for  

 organisationer med flere end 3 pladser.
Under et medlems midlertidige forfald  

 indtræder en suppleant i medlemmets sted.
I perioder, hvor en suppleant  

 ikke er indtrådt i et medlems sted, kan suppleanten deltage i  

 Uddannelsesrådets møder uden stemmeret.
 Stk. 3. Til Uddannelsesrådet udpeges 2  

 repræsentanter for Undervisningsministeriet, 1 repræsentant for  

 Beskæftigelsesministeriet og 1 repræsentant for Økonomi-  

 og Erhvervsministeriet uden stemmeret.
Stk. 4. Medlemmerne, suppleanterne, repræsentanterne  

 uden stemmeret og Uddannelsesrådets formand udpeges for en 4-årig  

 periode.
Udpegningen finder sted den 1. juni efter begyndelsen af den  

 kommunale valgperiode.
Finder udpegningen sted i løbet af en periode,  

 gælder den til periodens udløb.
Stk. 5. Uddannelsesrådet kan nedsætte et  

 forretningsudvalg blandt medlemmerne.
Uddannelsesrådet kan endvidere  

 nedsætte arbejdsudvalg med repræsentation fra de organisationer,  

 der er medlemmer af Uddannelsesrådet.
Herudover kan der ad hoc  

 tilknyttes særligt sagkyndige til arbejdsudvalgene.
 Stk. 6. Undervisningsministeren varetager  

 sekretariatsfunktionen for Uddannelsesrådet, forretningsudvalget og  

 arbejdsudvalgene.
 § 26. Uddannelsesrådet er rådgivende for  

 undervisningsministeren i spørgsmål om  

 arbejdsmarkedsuddannelserne og udtaler sig om lovforslag og  

 bekendtgørelser herom.
 Stk. 2. Undervisningsministeren indhenter i øvrigt  

 Uddannelsesrådets udtalelse i spørgsmål af principiel  

 betydning for arbejdsmarkedsuddannelserne.
 Stk. 3. Uddannelsesrådet kan på eget initiativ  

 drøfte og afgive udtalelse til undervisningsministeren om  

 spørgsmål, der efter Uddannelsesrådets opfattelse har  

 generel eller principiel betydning for arbejdsmarkedsuddannelserne.
 § 27. Uddannelsesrådet udtaler sig til  

 Undervisningsministeriet om spørgsmål vedrørende  

 grunduddannelse for voksne efter lov om erhvervsrettet grunduddannelse og  

 videregående uddannelse (videreuddannelsessystemet) for voksne.
 Stk. 2. Uddannelsesrådet udtaler sig til  

 Erhvervsuddannelsesrådet i spørgsmål af fælles  

 interesse for arbejdsmarkedsuddannelserne og erhvervsuddannelserne, herunder  

 om udvikling af voksenuddannelsesforløb.
 Stk. 3. Uddannelsesrådet medvirker til  

 Erhvervsuddannelsesrådets indstillinger til undervisningsministeren om  

 erhvervsuddannelser, der er tilrettelagt for voksne efter  

 erhvervsuddannelsesloven.
 § 28. Uddannelsesrådet indstiller til  

 undervisningsministeren om:
 1)	Godkendelse af AMU-centrenes, erhvervsskolernes, social- og  

 sundhedsskolernes, andre uddannelsesinstitutioners og private udbyderes udbud  

 af arbejdsmarkedsuddannelser, jf. § 17 og § 22, stk. 3.
 2)	Pålæg til et AMU-center om at udbyde en  

 arbejdsmarkedsuddannelse, jf. § 21, stk. 2.
 3)	Suspension, tilbagekaldelse og flytning af en godkendelse til udbud  

 af en arbejdsmarkedsuddannelse, jf. § 21, stk. 1 og 3.  

 Uddannelsesrådet kan indhente en udtalelse fra et  

 efteruddannelsesudvalg til brug for indstilling om tilbagekaldelse og  

 flytning af en godkendelse til udbud.
 4)	Godkendelse af uddannelsesplaner.
 Stk. 2. Uddannelsesrådet påser i sine  

 indstillinger efter stk. 1, nr. 1, at der ikke gives godkendelse til  

 udbud af arbejdsmarkedsuddannelser, hvis det pågældende  

 uddannelsesbehov allerede er opfyldt på anden vis.
 § 29. Uddannelsesrådet udtaler sig om uddannelsesplaner,  

 opbygning af uddannelsesplaner og strukturen for uddannelserne efter  

 § 3, nr. 1, om uddannelsesplaner og opbygning af uddannelsesplaner for  

 centralt fastlagte sammenhængende forløb efter § 3, nr. 2,  

 og om tilbagekaldelse af godkendelse, jf. § 30, stk. 2.
 Stk. 2. Uddannelsesrådet udtaler sig til  

 undervisningsministeren om mål, rammer og indhold i Individuel  

 Kompetenceafklaring efter § 3, nr. 3.
 § 30. Undervisningsministeren godkender uddannelser efter  

 § 3, nr. 1 og 2, og individuel kompetenceafklaring efter § 3, nr.  

 3, under hensyn til det arbejdsmarkeds- og uddannelsespolitiske sigte med  

 aktiviteten.
 Stk. 2. Undervisningsministeren kan tilbagekalde godkendelser  

 efter stk. 1.
 § 31. Uddannelsesrådet indstiller til  

 undervisningsministeren om fastlæggelse af nærmere regler for  

 bevis og lærerkvalifikationer.
 § 32. Uddannelsesrådet indstiller til  

 undervisningsministeren om nærmere retningslinjer om mål, rammer,  

 indhold, opbygning og beskrivelsesform m.v. for uddannelsesplaner på  

 Træningsskolens arbejdsmarkedsuddannelser.
 § 33. Uddannelsesrådet udtaler sig en gang årligt  

 til undervisningsministeren om behov for udvikling af konkrete uddannelser  

 inden for efteruddannelsesudvalgenes områder og om behov for udvikling  

 af uddannelser på tværs af fag- og brancheområder på  

 baggrund af efteruddannelsesudvalgenes behovsredegørelser, der  

 beskriver udviklingstendenser samt indeholder en vurdering af den hidtidige  

 udvikling inden for de respektive faglige områder.
 § 34. Uddannelsesrådet afgiver en gang årligt en  

 udtalelse til undervisningsministeren om forslag til rammer for udvikling af  

 arbejdsmarkedsuddannelser, jf. § 55, stk. 1, nr. 1, til  

 læreruddannelse, jf. § 55, stk. 1, nr. 2, til forsøgs-  

 og udviklingsaktiviteter, jf. § 55, stk. 1, nr. 3, og til analyser  

 og kvalitetsmåling, jf. § 55, stk. 1, nr. 4.
 Stk. 2. Uddannelsesrådet indstiller til  

 undervisningsministeren om fordeling af rammerne efter stk. 1 til  

 efteruddannelsesudvalgene og til central udvikling.
 § 35. Undervisningsministeren fastsætter efter  

 forhandling med Uddannelsesrådet nærmere regler om Rådets  

 virksomhed.
Efteruddannelsesudvalg § 36. (Ophævet).
 § 37. Efteruddannelsesudvalgene har til opgave at udvikle  

 forslag til uddannelsesplaner, strukturen for uddannelser og  

 sammenhængende forløb efter § 3, nr. 1 og 2, i  

 overensstemmelse med arbejdsmarkedets behov, herunder uddannelser inden for  

 faglige områder med et lille deltagergrundlag og uddannelser  

 fælles for flere faglige områder i fællesskab med andre  

 efteruddannelsesudvalg.
 Stk. 2. Efteruddannelsesudvalgene skal indberette  

 uddannelsesplaner til et centralt informationssystem for voksenuddannelser.  

 Indberetningen foretages senest samtidig med ansøgning om godkendelse  

 af uddannelsesplanen.
 § 38. Undervisningsministeren kan anmode et eller flere  

 efteruddannelsesudvalg om at udvikle en uddannelsesplan på bestemte  

 faglige områder.
 Stk. 2. Undervisningsministeren kan fastsætte en  

 tidsfrist for efteruddannelsesudvalgenes udvikling af en uddannelsesplan  

 efter stk. 1.
 Stk. 3. Hvis en uddannelsesplan ikke udvikles som fastsat  

 efter stk. 1 og 2, kan undervisningsministeren udvikle planen.
 § 39. Uddannelsesmateriale, der udvikles af  

 efteruddannelsesudvalgene i henhold til § 37, og som finansieres helt  

 eller delvis af staten, tilhører Undervisningsministeriet.
 § 40. Efteruddannelsesudvalgene kan forestå  

 forsøgs- og udviklingsarbejde efter §§ 14 og 15.
 § 41. Efteruddannelsesudvalgene kan udvikle og  

 gennemføre teknisk-faglig læreruddannelse.
 § 42. (Ophævet).
 § 43. Efteruddannelsesudvalgene afgiver indstilling til  

 Uddannelsesrådet om behov for konkrete og tværgående  

 uddannelser i form af behovsredegørelser, der beskriver  

 udviklingstendenser samt indeholder en vurdering af den hidtidige udvikling  

 inden for deres respektive faglige områder til brug for  

 Uddannelsesrådets årlige indstilling efter § 33,  

 stk. 1, til undervisningsministeren.
 § 44. Efteruddannelsesudvalgene holder de faglige udvalg  

 orienteret om nye godkendte arbejdsmarkedsuddannelser.
 § 45. Undervisningsministeren kan fastsætte  

 nærmere regler for efteruddannelsesudvalgenes virksomhed efter  

 §§ 37-41, 43 og 44.
Kapitel 6 Finansiering, tilskud m.m.
Direkte undervisningsudgifter § 46. Staten yder tilskud til godkendte uddannelsessteder til  

 dækning af de direkte undervisningsudgifter ved gennemførelse af  

 uddannelser efter § 3, nr. 1-3, jf. §§ 47 og 48.
 Stk. 2. Tilskuddet ydes ud fra antal gennemførte  

 elevuger og de takster for større grupper af uddannelser, som er  

 fastsat på finansloven.
 Stk. 3. Undervisningsministeren kan fastsætte  

 nærmere regler om tilskud efter stk. 1 og kan herunder  

 fastsætte særlige regler om tilskud til uddannelser med lille  

 elevtilgang.
 § 47. Undervisningsministeren kan for enkelte, grupper af  

 eller alle uddannelser bestemme, at der alene ydes tilskud til delvis  

 dækning af de direkte undervisningsudgifter samt delvis dækning  

 af udgifter til administration og bygningsdrift m.v. efter § 51,  

 stk. 1 og 2, samt at der opkræves betaling for deltagelse i  

 undervisningen.
 Stk. 2. Ministeren kan fastsætte nærmere regler om  

 deltagerbetalingen, herunder om størrelsen af deltagerbetalingen og  

 om, at der ikke opkræves deltagerbetaling af ledige med ret til  

 uddannelse efter eget valg, jf. § 5, stk. 3, nr. 3.
 § 48. Undervisningsministeren kan for de enkelte  

 uddannelsesinstitutioner fastsætte et loft for, hvor stort et tilskud  

 der kan ydes til alle eller grupper af uddannelser omfattet af § 3 i lov  

 om bestyrelse for Arbejdsmarkedets UddannelsesFinansiering.
 Stk. 2. Ministeren kan endvidere for de enkelte  

 uddannelsesinstitutioner fastsætte et loft for, hvor stort et tilskud  

 der kan ydes til konkrete uddannelser.
 § 49. Undervisningsministeren træffer afgørelse  

 om indplacering af uddannelser under en takst.
 § 50. Der er frit optag på uddannelser efter § 3,  

 nr. 1-3, jf. dog stk. 3.
Stk. 2. Ved frit optag forstås, at optagelsestallet  

 fastlægges af det enkelte uddannelsessted.
Uddannelsesstedet kan optage  

 alle ansøgere inden for målgruppen for den  

 pågældende uddannelse, som uddannelsesstedet finder kvalificerede  

 til at gennemføre uddannelsen.
Uddannelsesstederne kan ikke optage  

 flere, end de har mulighed for at give undervisning i overensstemmelse med  

 uddannelsesplanernes mål og rammer.
 Stk. 3. Undervisningsministeren kan fastsætte  

 optagelsestal for enkelte uddannelser efter § 3, nr. 1-3.
 Administration, bygningsdrift, udstyrsanskaffelse  

 m.v.
 § 51. Staten yder tilskud til AMU-centrenes administration og  

 bygningsdrift m.v.
 Stk. 2. Tilskud efter stk. 1 ydes dels som et  

 grundtilskud, og dels som et tilskud til fællesudgifter fastsat  

 på baggrund af antallet af gennemførte elevuger og de på  

 finansloven fastsatte takster.
 Stk. 3. Staten yder tilskud til AMU-centrenes udgifter til  

 husleje og til renter og afdrag på prioritetsgæld m.v.
 § 52. Staten kan yde tilskud til AMU-centrenes større  

 udstyrsanskaffelser til brug for gennemførelse af godkendte  

 uddannelser.
 § 53. Undervisningsministeren fastsætter nærmere  

 regler om tilskud efter §§ 46-52 til uddannelsessteder, ud over  

 AMU-centre, der gennemfører arbejdsmarkedsuddannelser efter § 3,  

 nr. 1-3, jf. §§ 17, 20 og 22.
 § 54. Statens tilskud efter §§ 46, 47, 51 og 52 ydes til  

 uddannelser til beskæftigede lønmodtagere, såvel privat  

 som offentligt ansatte, selvstændige erhvervsdrivende,  

 dagpengeberettigede ledige med ret til selvvalgt uddannelse, jf. § 5,  

 stk. 3, nr. 3, og stk. 4, og til personer, der hverken er  

 dagpengeberettigede eller oppebærer kontanthjælp.
Udvikling § 55. Staten yder tilskud til 1)	udvikling af arbejdsmarkedsuddannelser, 2)	læreruddannelse, 3)	forsøgs- og udviklingsaktiviteter og 4)	analyse og kvalitetsmålinger.
 Stk. 2. Staten kan yde tilskud til efteruddannelsesudvalg og  

 til undervisningsministeren til central udvikling af uddannelser udviklet  

 inden for rammerne af loven, hvor det bestemmes, at staten ikke yder tilskud  

 til driften heraf.
Øvrige bestemmelser § 56. Undervisningsministeren fastsætter nærmere  

 regler om tilskud efter §§ 51, 52, 54 og 55.
 § 57. Undervisningsministeren kan fastsætte et  

 afmeldegebyr på uddannelserne, herunder på uddannelser for  

 faglærere, og kan fastsætte nærmere regler herom.
Kapitel 7 Træningsskolen for unge Finansiering og elevstøtte § 58. Staten yder tilskud til Træningsskolens  

 arbejdsmarkedsuddannelser, jf. § 3, nr. 4.
 Stk. 2. Træningsskolens arbejdsmarkedsuddannelser, jf.  

 § 3, nr. 4, udbydes af Træningsskolens  

 arbejdsmarkedsuddannelser.
 Stk. 3. Træningsskolens indtægter i forbindelse  

 med uddannelsernes gennemførelse kan genanvendes og indgår som  

 en del af finansieringen af skolens aktiviteter.
 Stk. 4. Undervisningsministeren kan efter forhandling med  

 finansministeren fastsætte regler om, at deltagere i uddannelse under  

 Træningsskolens arbejdsmarkedsuddannelser, som finansieres efter denne  

 lov, har ret til elevstøtte m.m., tilskud til dækning af  

 udgifter til befordring samt kost og logi ved deltagelse i uddannelse  

 m.m.
 Stk. 5. Undervisningsministeren fastsætter nærmere  

 regler om tilskud til Træningsskolens arbejdsmarkedsuddannelser, om  

 elevstøtte m.m., tilskud til dækning af udgifter til befordring  

 samt kost og logi ved deltagelse i uddannelse m.m. samt om administration,  

 revision, beregning og udbetaling af elevstøtte m.m. og tilskud, jf.  

 stk. 4.
Kapitel 8 Befordringstilskud samt tilskud til kost og logi § 59. Beskæftigede lønmodtagere, såvel  

 privat som offentligt ansatte, selvstændigt erhvervsdrivende og ledige  

 med ret til selvvalgt uddannelse, jf. § 5, stk. 3, nr. 3, og  

 stk. 4, samt personer, der hverken er dagpengeberettigede eller  

 oppebærer kontanthjælp eller er i aktivering i henhold til lov om  

 aktiv socialpolitik, kan opnå tilskud til dækning af udgifter til  

 befordring ved deltagelse i arbejdsmarkedsuddannelser.
 Stk. 2. Deltagere i uddannelse, der foregår på den  

 virksomhed, hvor deltagerne er ansat, kan ikke opnå  

 befordringstilskud.
 § 60. Beskæftigede lønmodtagere, såvel  

 privat som offentligt ansatte, selvstændigt erhvervsdrivende og ledige  

 med ret til selvvalgt uddannelse, jf. § 5, stk. 3, nr. 3, og  

 stk. 4, samt personer, der hverken er dagpengeberettigede eller  

 oppebærer kontanthjælp eller er i aktivering i henhold til lov om  

 aktiv socialpolitik, kan opnå tilskud til kost og logi ved  

 indkvartering i forbindelse med deltagelse i arbejdsmarkedsuddannelser.
 Stk. 2. Tilskud til kost eller logi bortfalder helt eller  

 delvis, hvis uddannelsesstedet yder kost eller logi.
 § 61. Undervisningsministeren kan fastsætte  

 nærmere regler om tilskud til befordringsudgifter efter § 59 og om  

 tilskud til kost og logi efter § 60.
 § 62. Undervisningsministeren kan efter forhandling med  

 beskæftigelsesministeren bestemme, at beregningen og udbetalingen af  

 befordringstilskud samt krav om tilbagebetaling af sådanne tilskud, jf.  

 stk. 4, varetages af deltagerens arbejdsløshedskasse eller  

 arbejdsformidlingen.
 Stk. 2. Undervisningsministeren fastsætter efter  

 forhandling med beskæftigelsesministeren nærmere regler om  

 beregning, udbetaling, administration, forskud, refusion, tilsyn, regnskab og  

 revision i forbindelse med arbejdsløshedskassernes og  

 arbejdsformidlingens udbetaling.
Stk. 3. Udbetaling af tilskud til kost og logi samt krav om  

 tilbagebetaling af sådanne tilskud, jf. stk. 4, varetages af  

 uddannelsesstedet.
Undervisningsministeren fastsætter nærmere  

 regler herom.
 Stk. 4. En person, som uberettiget har modtaget  

 befordringstilskud eller tilskud til kost og logi, skal betale beløbet  

 tilbage, hvis den pågældende har givet urigtige oplysninger eller  

 fortiet omstændigheder, der er af betydning for retten til tilskuddet,  

 eller hvis den pågældende i øvrigt indså eller burde  

 have indset, at modtagelse af beløbet var uberettiget.
 Stk. 5. Undervisningsministeren kan fastsætte  

 nærmere regler om, at beløb, der skal tilbagebetales efter  

 stk. 4, kan forrentes med den aktuelt gældende morarente efter  

 renteloven, og regler for, hvem renten tilfalder.
 Stk. 6. I tilfælde, hvor der er udbetalt  

 befordringstilskud eller tilskud til kost eller logi med urette, har  

 arbejdsløshedskassen, arbejdsformidlingen eller uddannelsesstedet ikke  

 krav på refusion fra statskassen, og udbetalte refusionsbeløb  

 skal tilbagebetales, medmindre den fejlagtige udbetaling skyldes deltagerens  

 svigagtige forhold.
 Stk. 7. Skyldes fejlagtig udbetaling urigtige eller  

 mangelfulde oplysninger fra en arbejdsløshedskasse,  

 arbejdsformidlingen eller et uddannelsessted, kan undervisningsministeren  

 bestemme, at den, fra hvem de urigtige eller mangelfulde oplysninger stammer,  

 skal være ansvarlig for fejludbetalingen.
 Stk. 8. Arbejdsløshedskassen, arbejdsformidlingen og  

 uddannelsesstedet skal på begæring afgive enhver nødvendig  

 oplysning til brug for undervisningsministerens afgørelse efter  

 stk. 6 og 7.
 Stk. 9. Undervisningsministeren kan fastsætte regler om  

 administrationen af stk. 6 og 7. Ministeren kan herunder bestemme, at  

 der i ganske særlige situationer kan udbetales refusion, selv om  

 fejludbetalingen ikke skyldes medlemmets svigagtige forhold.
 § 63. (Ophævet).
 § 64. Offentlige myndigheder skal på begæring give  

 undervisningsministeren, Arbejdsmarkedets Ankenævn,  

 arbejdsløshedskassen, arbejdsformidlingen eller uddannelsesstedet  

 enhver oplysning til brug ved administration af reglerne efter dette  

 kapitel.
Kapitel 9 Klageadgang § 65. Følgende afgørelser kan af den,  

 afgørelsen vedrører, indbringes for Arbejdsmarkedets  

 Ankenævn:
 1)	Afgørelser om befordringstilskud efter § 59.
 2)	Afgørelser om tilskud til kost og logi efter § 60.
 3)	Afgørelser om tilbagebetaling efter § 62,  

 stk. 4.
 Stk. 2. Afgørelser om refusion efter § 62,  

 stk. 6 og 7, kan ikke indbringes for anden administrativ myndighed.
 § 66. Klage efter § 65 kan af den, som afgørelsen  

 vedrører, indbringes for Arbejdsmarkedets Ankenævn inden 4 uger  

 efter, at klageren har fået meddelelse om afgørelsen.
 Stk. 2. Arbejdsmarkedets Ankenævns afgørelse kan  

 ikke indbringes for anden administrativ myndighed.
 Stk. 3. Arbejdsmarkedets Ankenævn kan i særlige  

 tilfælde se bort fra overskridelse af fristen i stk. 1.
§ 66 a.
Efter nærmere regler fastsat af  

 undervisningsministeren kan klager over en uddannelsesinstitutions eller en  

 privat udbyders afgørelser efter denne lov indbringes for ministeren,  

 jf. dog §§ 65-66.
Kapitel 10 Registre § 67. Undervisningsministeren har ansvar for oprettelse og  

 drift af registre, der føres ved hjælp af elektronisk  

 databehandling vedrørende arbejdsmarkedsuddannelserne.
 Stk. 2. Registre oprettet af undervisningsministeren kan  

 indgå i et sammenhængende system af registre, som bl.a. skal  

 danne grundlag for udarbejdelsen af en arbejdsmarkedsuddannelsesstatistik,  

 det tilsyn, staten skal føre med arbejdsløshedskasserne og  

 uddannelsesadministrationen.
Stk. 3. Registre, som er oprettet af undervisningsministeren,  

 kan samkøres, i det omfang det tjener et administrativt formål i  

 Undervisningsministeriet.
Registre oprettet efter stk. 1 kan endvidere  

 samkøres med arbejdsløshedskassernes og kommunernes  

 registre.
 Stk. 4. Undervisningsministeren kan fastsætte  

 nærmere regler for indhentning af oplysninger til brug for  

 registre.
Kapitel 11 Ikrafttræden m.v.
 § 68. Loven træder i kraft den 1. januar 2001.
 Stk. 2. AMU-centrenes og erhvervsskolernes godkendelse til  

 fortsat at udbyde de arbejdsmarkedsuddannelser, de er godkendt til at udbyde  

 ved lovens ikrafttræden, jf. § 17, stk. 1, udløber den  

 31. december 2001.
Stk. 3. For eksisterende godkendelser til udbud af  

 arbejdsmarkedsuddannelser undtagen godkendelser til AMU-centre og  

 erhvervsskoler givet inden den 1. januar 2001 fastsætter  

 undervisningsministeren et krav om minimumsaktivitet, der skal have  

 været opfyldt inden for en nærmere angivet periode.
Hvis kravet  

 ikke er opfyldt, kan godkendelsen ikke fornys.
 Stk. 4. Personer, der er givet adgang til, eller som har  

 modtaget skriftlig afgørelse om, at de kan gives adgang til en  

 arbejdsmarkedsuddannelse inden den 1. januar 2001, kan følge  

 uddannelsen og modtage godtgørelse m.m. efter reglerne herom i  

 lovbekendtgørelse nr. 5 af 5. januar 2000.
 Stk. 5. Lov om arbejdsmarkedsuddannelser, jf.  

 lovbekendtgørelse nr. 5 af 5. januar 2000, ophæves.
 § 69. Loven gælder ikke for Færøerne og  

 Grønland.
 Lov nr. 1251 af 20. december 2000, hvis § 1 bl.a. ændrer lovens  

 bestemmelser om lediges ret til selvvalgt uddannelse, indeholder i § 4  

 følgende bestemmelse:
§ 4 Loven træder i kraft den 1. januar 2001 Lov nr. 148 af 25. marts 2002, hvis § 2 ophæver §§ 2, stk. 2, 28,  

 stk. 3, 33, stk. 2, 36, 42, 63 og 65, stk. 1, nr. 1 og 2, ændrer  

 affattelsen af §§ 2, stk. 3, 25, 33, stk. 1, 34, 39, 43, 45, 46, stk. 1, 47,  

 48, 50, 56, 57, 62, 64 og 65, stk. 1 og 2, og indsætter § 46, stk. 3,  

 og § 66 a, indeholder i § 6 følgende bestemmelse:.
§ 6 Stk. 1. Loven træder i kraft den 1. april 2002.
Stk. 2-3. (Udelades) Stk. 4. Efteruddannelsesudvalg, der er oprettet i  

 medfør af den ved denne lov ophævede § 18 i lov om  

 bestyrelse for Arbejdsmarkedets UddannelsesFinansiering og om  

 efteruddannelsesudvalg, fortsætter med at varetage deres opgaver i  

 henhold til §§ 28, stk. 1, nr. 3, 37, 38, stk. 1, 40, 41, 43  

 og 44 i lov om arbejdsmarkedsuddannelser.
 Stk. 5. Regler om certifikatbetaling fastsat med hjemmel i den  

 ved denne lov ophævede § 57, stk. 1, i lov om  

 arbejdsmarkedsuddannelser forbliver i kraft, indtil de ophæves.
Stk. 6. (Udelades) Stk. 7. Undervisningsministeren kan i løbet af  

 finansåret 2002 fastsætte reducerede takster for  

 uddannelsesaktiviteter, der er omfattet af § 3 i lov om bestyrelse for  

 Arbejdsmarkedets UddannelsesFinansiering, i det omfang ministeren  

 træffer beslutning om, at der opkræves betaling for deltagelse i  

 de pågældende aktiver.
Bilag 2 Undervisningsministeriets lovbekendtgørelse nr. 310  

 af 13. maj 2002 Bekendtgørelse af  

 lov om bestyrelse for Arbejdsmarkedets UddannelsesFinansiering Herved bekendtgøres lov om bestyrelse for  

 Arbejdsmarkedets UddannelsesFinansiering og om efteruddannelsesudvalg, jf.  

 lovbekendtgørelse nr. 1342 af 18. december 2000, som ændret ved  

 § 1 i lov nr. 148 af 25. marts 2002.
Kapitel 1 Almindelige bestemmelser Formål § 1. Loven skal fremme opfyldelse af arbejdsmarkeds- og  

 uddannelsespolitiske mål til vedligeholdelse, udbygning og forbedring  

 af arbejdsstyrkens kvalifikationer og fremme en samordnet indsats på  

 området.
 Stk. 2. Bestyrelsen for Arbejdsmarkedets  

 UddannelsesFinansiering er efter bestemmelserne i denne lov rådgivende  

 for undervisningsministeren om behov, aktivitet og finansiering af den  

 erhvervsrettede voksen- og efteruddannelse til og med  

 erhvervsuddannelsesniveau m.m. til voksne beskæftigede  

 lønmodtagere, selvstændige erhvervsdrivende og til ledige  

 dagpengeberettigede med ret til selvvalgt uddannelse og til personer, der  

 hverken er dagpengeberettigede eller oppebærer kontanthjælp eller  

 er i aktivering efter lov om aktiv socialpolitik.
 § 2. (Ophævet).
Uddannelser § 3. De erhvervsrettede voksen- og efteruddannelser, der er  

 omfattet af loven er:
 1)	Arbejdsmarkedsuddannelser (AMU) efter lov om  

 arbejdsmarkedsuddannelser, dog undtaget Træningsskolens  

 arbejdsmarkedsuddannelser (TAMU).
 2)	Enkeltfag på erhvervsuddannelserne (EUD) efter lov om  

 åben uddannelse.
 3)	Deltidsuddannelser efter lov om åben uddannelser på  

 niveau med erhvervsuddannelser og enkeltfag herfra.
 4)	Enkeltfag på landbrugsuddannelserne efter lov om åben  

 uddannelse.
 5)	Enkeltfag på fodterapeutuddannelsen efter lov om åben  

 uddannelse.
 6)	Enkeltfag på social- og sundhedsuddannelserne (SOSU) og  

 deltidsuddannelser ved social- og sundhedsuddannelserne efter lov om  

 åben uddannelse og enkeltfag herfra.
 7)	Merituddannelsen på pædagogisk grunduddannelse  

 (PGU-merituddannelsen) efter lov om åben uddannelse.
 8)	Individuel kompetenceafklaring på arbejdsmarkedsuddannelserne  

 og kompetenceafklarende forløb m.v. som led i grunduddannelse for  

 voksne.
 9)	Uddannelsesforløb, der udbydes med tilskud fra danske  

 myndigheder i overensstemmelse med bestemmelser fastsat i henhold til lov om  

 administrationen af Den Europæiske Socialfond.
 Stk. 2. Uddannelserne efter stk. 1 er:
 1)	Uddannelser til og med erhvervsuddannelsesniveau.
 2)	Uddannelser, der kan sidestilles hermed.
 3)	Arbejdsmarkedsuddannelser til laboranter omfattet af lov om  

 erhvervsskoler.
 4)	Arbejdsmarkedsuddannelser til videregående teknikere herunder  

 personer med en erhvervsakademiuddannelse, der efter undervisningsministerens  

 afgørelse kan sidestilles med den hidtidige målgruppe af  

 videregående teknikere.
 Stk. 3. Tilskudsberettigede uddannelser, indholdet af  

 uddannelserne, tilrettelæggelse af uddannelserne, adgang til de enkelte  

 uddannelser, udbud m.m. fastlægges i lovgivningerne om de enkelte  

 uddannelser.
Finansiering § 4. Staten yder følgende tilskud til finansiering af  

 den erhvervsrettede voksen- og efteruddannelse:
 1)	Hel eller delvis dækning efter bestemmelserne i lov om  

 åben uddannelse (erhvervsrettet voksenuddannelse) m.v. og lov om  

 arbejdsmarkedsuddannelser af udgifter til uddannelser omfattet af denne lovs  

 § 3.
 2)	Hel eller delvis dækning efter bestemmelserne i lov om  

 godtgørelse ved deltagelse i erhvervsrettet voksen- og efteruddannelse  

 af udgifter til godtgørelse m.m. til deltagelse i uddannelser omfattet  

 af denne lovs § 3.
 3)	Tilskud til udgifter til uddannelsesplanlægning.
 Stk. 2. Den samlede tilskudsramme, jf. stk. 1, for den  

 erhvervsrettede voksen- og efteruddannelse fremgår af finansloven.
 § 5. (Ophævet).
Kapitel 2 Bestyrelsen for Arbejdsmarkedets  

 UddannelsesFinansiering § 6. Undervisningsministeren nedsætter en bestyrelse for  

 Arbejdsmarkedets UddannelsesFinansiering.
Undervisningsministeren udpeger  

 bestyrelsens formand og efter indstilling fra de i bestyrelsen  

 repræsenterede organisationer bestyrelsens medlemmer således: 7  

 fra Landsorganisationen i Danmark, 1 fra Funktionærernes og  

 Tjenestemændenes Fællesråd, 5 fra Dansk  

 Arbejdsgiverforening, 1 fra Sammenslutningen af Landbrugets  

 Arbejdsgiverforeninger og 2 repræsentanter for de offentlige  

 arbejdsgivere efter forhandling med finansministeren, Kommunernes  

 Landsforening og Amtsrådsforeningen i Danmark.
Stk. 2. Undervisningsministeren udpeger på samme  

 måde 1 suppleant for hver af de i bestyrelsen repræsenterede  

 organisationer og myndigheder, der udpeger medlemmer, dog således at  

 der udpeges 2 suppleanter for organisationer med flere end 3 pladser.
Under  

 et medlems midlertidige forfald indtræder en suppleant i medlemmets  

 sted.
I perioder, hvor en suppleant ikke er indtrådt i et medlems sted,  

 kan suppleanten deltage i bestyrelsens møder uden stemmeret.
 Stk. 3. Til bestyrelsen udpeger undervisningsministeren og  

 beskæftigelsesministeren henholdsvis 2 og 1 tilforordnede uden  

 stemmeret.
 Stk. 4. Formanden, medlemmerne, suppleanterne og  

 repræsentanterne uden stemmeret udpeges for en 4-årig periode.  

 Finder udpegning sted i løbet af en periode, gælder den til  

 periodens udløb.
Stk. 5. Bestyrelsen kan nedsætte et forretningsudvalg  

 blandt medlemmerne.
Bestyrelsen kan udarbejde en forretningsorden for  

 bestyrelsen og for forretningsudvalget.
 Stk. 6. Undervisningsministeriet varetager  

 sekretariatsfunktionen for bestyrelsen og forretningsudvalget.
 § 7. Bestyrelsen for Arbejdsmarkedets UddannelsesFinansiering  

 er rådgivende for undervisningsministeren om:
 1)	Det samlede behov for erhvervsrettet voksen- og efteruddannelse.
 2)	Deltagerbetaling på enkelte uddannelser eller grupper af  

 uddannelser omfattet af § 3.
 3)	Reduktion af godtgørelse under deltagelse i enkelte  

 uddannelser eller grupper af uddannelser omfattet af § 3.
 4)	Rammer for, hvor stort et tilskud der kan ydes til uddannelserne  

 omfattet af § 3.
 5)	Aktivitetsloft på enkelte uddannelser omfattet af  

 § 3.
 6)	Tilskud til uddannelsesplanlægning.
 Stk. 2. Bestyrelsen kan i øvrigt på eget  

 initiativ drøfte og rådgive ministeren om  

 spørgsmål, der efter bestyrelsens opfattelse har generel eller  

 principiel betydning for finansiering af den erhvervsrettede voksen- og  

 efteruddannelse.
 §§ 8 26. (Ophævet).
Kapitel 3 Ikrafttrædelses- og overgangsbestemmelser § 27. Loven træder i kraft den 1. januar 2001.
 Stk. 2. § 6 og § 18 træder i kraft den 1.  

 september 2000.
§ 28-29. (Udelades) § 30. Loven gælder ikke for Færøerne og  

 Grønland.
 Lov nr. 1251 af 20. december 2000, hvis § 3 ændrer affattelsen af §§  

 1, stk. 2 og 3, og 4, stk. 2, indeholder i § 4 følgende  

 bestemmelse:
§ 4 Loven træder i kraft den 1. januar 2001 Lov nr. 1252 af 20. december 2000, hvis § 1 ændrer affattelsen af §§  

 4, stk. 1 og 2, og 16, stk. 7, indeholder i § 2 følgende  

 bestemmelse:
§ 2 Loven træder i kraft den 1. januar 2001.
 Lov nr. 148 af 25. marts 2002, hvis § 1 ændrer lovens titel og  

 affattelsen af §§ 1, 3, stk. 1 og 4, 4, 6 og 7 og ophæver §§ 2 og 3,  

 stk. 2, 3, 6 og 7, og §§ 5 og 8-26, indeholder i § 6 følgende  

 bestemmelse:
§ 6 Stk. 1. Loven træder i kraft den 1. april 2002.
Stk. 2. (Udelades) Stk. 3. Bekendtgørelse nr. 1359 af 20. december 2000 om  

 forretningsorden for bestyrelse for Arbejdsmarkedets UddannelsesFinansiering,  

 som ændret ved bekendtgørelse nr. 322 af 4. maj 2001,  

 ophæves.
 Stk. 4. Efteruddannelsesudvalg, der er oprettet i  

 medfør af den ved denne lov ophævede § 18 i lov om  

 bestyrelse for Arbejdsmarkedets UddannelsesFinansiering og om  

 efteruddannelsesudvalg, fortsætter med at varetage deres opgaver i  

 henhold til §§ 28, stk. 1, nr. 3, 37, 38, stk. 1, 40, 41, 43  

 og 44 i lov om arbejdsmarkedsuddannelser.
