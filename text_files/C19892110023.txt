Indholdsfortegnelse Definitioner og forkortelser Kapitel I Udenrigstjenesten A.
Udenrigstjenestens organisation B.
De konsulære repræsentationers overordnede myndigheder C.
Oprettelse og nedlæggelse af konsulære repræsentationer D.
Honorære konsulers ansættelse E.
Honorære konsulers overtagelse af embedet F.
Honorære konsulers orlov, midlertidig bestyrelse af konsulatet G.
Honorære konsulers suspension H.
Honorære konsulers afskedigelse I.
Overtagelse af konsulære hverv for andre stater J.
Honorære konsulers rettigheder og retsbeskyttelse efter danske regler K.
Honorære konsulers rettigheder og retsbeskyttelse efter folkerettens  

 regler Kapitel II Rigsvåben, flag og nationalsang A.
Det kgl. våben og det danske statsvåben B.
Det danske stutflag og splitflag samt Færøernes og Grønlands flag.
C.
Anvendelse af splitflag D.
Flagdage E.
Udlån af flag F.
Retsbeskyttelse af det danske flag og våben G.
Nationalsang Kapitel III Repræsentationernes embedsførelse A.
Generelle bestemmelser om repræsentationernes virksomhed B.
Forholdet til opholdsstaten C.
Forholdet til det diplomatiske eller konsulære korps D.
Forholdet til den danske koloni E.
Kontor og kontortid, helligdage m.v.
F.
Inventar, tryksager og protokoller G.
De honorære repræsentationers arkiv H.
Korrespondance I.
Telekommunikation J.
Betaling for tjenestehandlinger i udenrigstjenesten K.
Refusion af honorære konsulers tjenesteudlæg Kapitel IV Særlige embedsfunktioner A.
Udfærdigelse af dokumenter, attester og oversættelser B.
Legalisation C.
Notarialforretninger D.
Stemmeafgivning i udlandet ved valg og folkeafstemning E.
Deposita Kapitel V Erhvervelse, fortabelse og generhvervelse af dansk statsborgerret A.
Generelle bestemmelser B.
Erhvervelse af dansk statsborgerret C.
Fortabelse af dansk statsborgerret D.
Generhvervelse af dansk statsborgerret Kapitel VI Pas, visum, flygtningesager, indrejsebestemmelser m.v., kørekort A.
Pas B.
Midlertidigt identitetsbevis C.
Særlig paslegitimation for personer, som ikke er danske statsborgere D.
Visum E.
Afsnittet udgår F.
Veterinærbestemmelser G.
Rejsegods H.
Flyttegods og brudeudstyr I.
Personmotorkøretøjer J.
Kørekort Kapitel VII Bistand til danske i udlandet A.
Generelle Regler B.
Anmodninger, som bør afvises C. Økonomisk bistand under midlertidigt ophold i udlandet D. Økonomisk bistand til danske statsborgere med fast bopæl i udlandet E.
Bistand i straffesager F.
Bistand ved dødsfald i udlandet G.
Bistand ved naturkatastrofer, flyulykker m.v.
H.
Spørgsmål om værnepligt Kapitel VIII Bistand i civilretlige og strafferetlige anliggender A.
Bistand til inddrivelse af fordringer B.
Forkyndelse i civilsager C.
Bevisoptagelse, herunder syn og skøn, for domstol i udlandet D.
Erklæringer og forklaringer for repræsentationen E.
Fritagelse for sikkerhedsstillelse for retsomkostninger F.
Gratis retshjælp G.
Forkyndelser og afhøringer i straffesager H.
Eftersøgning og udlevering af lovovertrædere I.
Overførelse af domfældte Kapitel IX Bistand i familieretlige anliggender A.
Indgåelse af ægteskab i Danmark B.
Indgåelse af ægteskab for dansk repræsentation i udlandet C.
Indgåelse af ægteskab for dansk præst i udlandet D.
Indgåelse af ægteskab for udenlandsk myndighed E.
Separation og skilsmisse i Danmark F.
Separation og skilsmisse i udlandet G.
Faderskabssager H.
Adoption I.
Registreret partnerskab Kapitel X Bistand i arvesager A.
Særlige regler for repræsentationens befatning med arvesager B.
Varetagelse af danske arvingers interesser under skiftebehandling i  

 repræsentationens distrikt C.
Skifte af formueværdier i udlandet efter arvelader med fast bopæl i  

 Danmark Kapitel XI Erhvervsbistandsarbejde på honorære repræsentationer A.
Opgaver vedrørende generel eksportfremme m.v.
B.
Varetagelse af danske erhvervsinteresser Kapitel XII Repræsentationernes informationsvirksomhedside 195 A.
Generelle retningslinier B.
Repræsentationernes informationsformidling C.
Besvarelse af forespørgsler D.
Journalistbesøg E.
Informationsmateriale Kapitel XIII Luftfart A.
Dansk nationalitetsmærke og registreringsmærke B.
Scandinavian Airlines System (SAS) C.
Internationale overenskomster D.
Udenlandsk luftfart med civile luftfartøjer til, fra eller over dansk  

 territorium (Danmark, Grønland og Færøerne) E.
Militære luftfartøjer Kapitel XIV Orlogsskibe A.
Danske orlogsskibes besøg i udlandet B.
Fremmede orlogsskibes/statsskibes adgang til dansk område Definitioner og forkortelser Repræsentation Enhver diplomatisk eller konsulær repræsentation.
Diplomatisk repræsentation Ambassade eller diplomatisk mission ved en international organisation.
Konsulær repræsentation Ethvert generalkonsulat, konsulat eller vicekonsulat, hvad enten det  

 forestås af en udsendt eller honorær chef.
Udsendt repræsentation Enhver diplomatisk eller konsulær repræsentation, der forestås af en af  

 Udenrigsministeriet udsendt og lønnet chef.
Honorær repræsentation Ethvert generalkonsulat, konsulat eller vicekonsulat, der forestås af en  

 ulønnet chef.
Embedsmand Enhver lønnet eller ulønnet chef for eller sagsbehandlende medarbejder  

 ved en diplomatisk eller konsulær repræsentation.
Udsendt embedsmand En af staten udsendt og lønnet chef for eller sagsbehandlende medarbejder  

 ved en diplomatisk eller konsulær repræsentation.
Konsul Enhver udsendt eller honorær chef eller fungerende chef for et  

 generalkonsulat, konsulat eller vicekonsulat.
Honorær konsul Enhver chef eller fungerende chef for et honorært generalkonsulat,  

 konsulat eller vicekonsulat.
 IM's bkg.
 Industriministeriets bekendtgørelse.
 JM's bkg.
 Justitsministeriets bekendtgørelse.
 UM's bkg.
 Udenrigsministeriets bekendtgørelse.
Kapitel I Udenrigstjenesten A.
Udenrigstjenestens organisation B.
De konsulære repræsentationers overordnede myndigheder C.
Oprettelse og nedlæggelse af konsulære repræsentationer D.
Honorære konsulers ansættelse E.
Honorære konsulers overtagelse af embedet F.
Honorære konsulers orlov, midlertidig bestyrelse af konsulatet G.
Honorære konsulers suspension H.
Honorære konsulers afskedigelse I.
Overtagelse af konsulære hverv for andre stater J.
Honorære konsulers rettigheder og retsbeskyttelse efter danske regler K.
Honorære konsulers rettigheder og retsbeskyttelse efter folkerettens regler Udenrigstjenesten A.
Udenrigstjenestens organisation Den danske udenrigstjeneste består af 1) Udenrigsministeriet 2) de  

 diplomatiske repræsentationer og 3) de konsulære repræsentationer.
 Udenrigsministeriets organisation bygger på et regionalt  

 hovedopdelingsprincip, idet der dog også tages hensyn til tværgående  

 funktioner, således bl.a. i form af en eksportfremmeenhed, ligesom de  

 administrative opgaver (personale, budget m.m.) samt protokol, arkiv m.m.  

 varetages af en fælles stabsfunktion.
Udenrigsministeriet er herefter inddelt i en Nord-gruppe, omfattende  

 hovedsagelig de europæiske lande samt ikke-europæiske OECD-lande (USA, Japan  

 m.v.) og en Syd-gruppe, omfattende den øvrige verden, dvs. især  

 udviklingslandene.
Hertil kommer den fælles stabsfunktion (administration,  

 konsulære sager m.v.), benævnt »Fællessekretariatet«.
 Nord-gruppen og Syd-gruppen forestås hver af en udenrigsråd,  

 Fællessekretariatet af en viceudenrigsråd.
Udenrigsministeriets øverste embedsmand er direktøren, som forestår  

 koordineringen og den administrative samordning inden for hele  

 udenrigstjenestens område.
Direktøren såvel som cheferne for de to regionale  

 grupper vil efter behov kunne være stedfortrædere for udenrigsministeren i  

 internationale fora.
Danmark opretholder diplomatisk forbindelse med næsten alle lande; dette  

 betyder dog ikke, at Danmark har diplomatiske repræsentanter domicileret i  

 alle disse lande, idet en del ambassadører er akkrediteret ikke blot i det  

 land, hvor de bor, men i et eller flere nærliggende lande.
Danmark er  

 endvidere diplomatisk repræsenteret ved en række internationale  

 organisationer.
Personalet ved de diplomatiske repræsentationer består af medarbejdere i  

 den almindelige udenrigstjeneste.
Hertil kommer specialattacheer for handel  

 og industri, landbrug og fiskeri, kultur og presse samt forsvarsattacheer.
Danmark har henved 500 konsulære repræsentationer (generalkonsulater,  

 konsulater og vicekonsulater) spredt over jordkloden, fortrinsvis i havnebyer  

 og på pladser af handelsmæssig betydning.
Til et mindre antal er knyttet en  

 udsendt embedsmand.
B.
De konsulære repræsentationers overordnede myndigheder De konsulære repræsentationer - det være sig generalkonsulater,  

 konsulater eller vicekonsulater - er underlagt den diplomatiske  

 repræsentation for det pågældende land.
De konsulære repræsentationer i  

 lande, med hvilke Danmark ikke opretholder diplomatisk forbindelse, er  

 direkte underlagt Udenrigsministeriet.
Den overordnede repræsentation Udenrigsministeriet kan helt eller delvis delegere ovennævnte opgaver til  

 en anden diplomatisk eller konsulær repræsentation.
C.
Oprettelse og nedlæggelse af konsulære repræsentationer Hvor der måtte være anledning til det, indsender de diplomatiske  

 repræsentationer til Udenrigsministeriet forslag om oprettelse eller  

 nedlæggelse af generalkonsulater, konsulater eller vicekonsulater.
Forslaget  

 bør være ledsaget af fyldige oplysninger til belysning af de stedlige danske  

 interesser, handelsstatistik, kommunikationsforhold, danske bosatte i  

 distriktet og andre landes konsulære repræsentationer.
For havnebyers  

 vedkommende bør tillige så vidt muligt oplyses, hvor mange danske skibe der i  

 hvert af de sidste fem år har anløbet havnen.
D.
Honorære konsulers ansættelse Honorære generalkonsuler og konsuler udnævnes af Dronningen, honorære  

 vicekonsuler af udenrigsministeren.
Ved besættelsen af en ledig eller nyoprettet konsulpost bringer Danmarks  

 diplomatiske repræsentation i landet een eller flere egnede kandidater i  

 forslag.
Repræsentationens indstilling til Udenrigsministeriet skal indeholde  

 de fornødne oplysninger om kandidatens eller kandidaternes data,  

 nationalitet, uddannelse og tillidsposter, herunder om den pågældende er  

 eller har været konsulær repræsentant for andre stater eller tidligere har  

 beskæftiget sig med konsulatsarbejde.
Hvis kandidaten er forretningsmand, bør  

 repræsentationen tillige oplyse firmaets art og eventuelle  

 forretningsforbindelser med Danmark, samt dets økonomiske stilling, eventuelt  

 bekræftet gennem soliditetsoplysninger.
Fremdeles bør anføres, hvilke sprog  

 kandidaten taler og skriver, navnlig om han er i stand til at forstå og  

 besvare breve på dansk, da en dansk eller dansktalende kandidat, alt andet  

 lige, vil være at foretrække.
Bringes kun een kandidat i forslag, skal det i indberetningen oplyses,  

 hvorfor repræsentationen ikke har kunnet eller ment at burde foreslå flere;  

 endvidere bør repræsentationen forud sikre sig, at den pågældende er rede til  

 at påtage sig hvervet.
Bringes flere kandidater i forslag, beror det på  

 repræsentationens eget skøn, hvorvidt der måtte være anledning til at søge  

 indhentet et forhåndssamtykke fra een eller flere af dem; repræsentationen  

 skal i indberetningen give en bedømmelse af deres respektive kvalifikationer  

 og indstille kandidaterne i præferenceorden.
Før udnævnelsen til posten kan finde sted, skal repræsentationen i  

 hovedtræk have gjort kandidaten bekendt med karakteren og omfanget af det  

 konsulære arbejde og fået hans endelige tilsagn om at påtage sig hvervet.
En  

 formel ansøgning til Dronningen eller udenrigsministeren kræves ikke.
Ved konsulens udnævnelse udstedes der for ham et patent, der angiver hans  

 grad og den konsulære repræsentations sæde og distrikt (embedsområde). Den  

 diplomatiske repræsentation retter henvendelse til opholdsstatens  

 udenrigsministerium med henblik på opnåelse af eksekvatur (anerkendelse). Når  

 eksekvatur foreligger, tilstilles patentet med eksekvatur konsulen.
Samtidig  

 underrettes andre danske konsulære repræsentationer i landet om hans  

 tiltrædelse.
Tilsvarende underretning gives af opholdsstatens  

 udenrigsministerium til myndighederne i hans distrikt.
Konsulen drager i  

 øvrigt omsorg for fornøden stedlig publicering af konsulatets adresse og  

 telefonnummer m.v.
E.
Honorære konsulers overtagelse af embedet Ved ansættelsen underskriver generalkonsuler og konsuler (men ikke  

 vicekonsuler) en erklæring, hvori de på ære og samvittighed lover med troskab  

 og nidkærhed at ville opfylde deres tjenestepligter og nøje efterkomme  

 tjenstlige ordrer og befalinger.
 Fra den overordnede repræsentation vil konsulen modtage:
Såfremt der er tale om et nyoprettet konsulat, vil det i fortegnelsen  

 nævnte materiale blive ham tilsendt.
Overtager konsulen et allerede bestående  

 konsulat, sammenholder han fortegnelsen med det fra forgængeren overtagne  

 materiale og indberetter, hvad der måtte mangle.
Ved embedets overtagelse  

 skal konsulen undersøge, om der i konsulatet er deponeret offentlige eller  

 private midler og i givet fald indsende en fortegnelse over sådanne deposita.
Det påhviler endvidere den nyudnævnte konsul nøje at påse, at forgængerens  

 konsulære arkiv i sin helhed overleveres ham, og at bringe det i behørig  

 orden.
Kapitel III, afsnit G. pkt. 2., indeholder nærmere regler for  

 kassation og hjemsendelse af arkivalier.
F.
Honorære konsulers orlov, midlertidig bestyrelse af konsulatet Uden forud indhentet tilladelse kan en honorær konsul forlade sit  

 distrikt i et tidsrum af indtil 3 måneder.
Dog skal han så tidligt som muligt  

 underrette den overordnede myndighed om datoen for sin afrejse og sin  

 tilbagekomst.
Ved fravær over 3 måneder skal konsulen indsende ansøgning om orlov til  

 den overordnede repræsentation, der kan give den ønskede orlov, såfremt en så  

 lang orlovsperiode anses for forsvarlig.
Tvivlstilfælde bør forelægges  

 Udenrigsministeriet, som skal underrettes om enhver orlov af længere varighed  

 end 3 måneder.
Ved enhver bortrejse eller sygdom skal konsulen drage omsorg for  

 konsulatsforretningernes forsvarlige varetagelse på hans ansvar under hans  

 fravær.
Konsulens indstilling om konsulatets midlertidige bestyrelse med  

 oplysning om stedfortræderens navn, stilling og bopæl og eventuel ny  

 midlertidig adresse for konsulatet forelægges den overordnede myndighed til  

 godkendelse.
Tillige indsendes en prøve på stedfortræderens underskrift til  

 Udenrigsministeriet og til den overordnede repræsentation.
Såfremt konsulatet  

 midlertidigt flyttes til anden adresse, bør også de stedlige myndigheder  

 underrettes.
 I alle tilfælde, hvor en honorær konsul rejser til Danmark, bør han forud  

 underrette Udenrigsministeriet og opgive sin adresse under opholdet her.  

 Konsulen bør så vidt muligt aflægge besøg i ministeriet og give eventuelt  

 interesserede lejlighed til at drøfte tjenstlige anliggender.
G.
Honorære konsulers suspension Indtræder graverende forhold, der skønnes uforenelige med konsulens  

 fortsatte ledelse af konsulatet, skal den overordnede repræsentation  

 ufortøvet indberette derom til Udenrigsministeriet, som træffer bestemmelse  

 om konsulens eventuelle suspension.
 Såfremt sagen ikke tåler opsættelse, vil chefen for den overordnede  

 repræsentation foreløbig kunne sætte den honorære konsul fra tjenesten.  

 Underretning om suspensionen indsendes straks pr. telex til ministeriet.
H.
Honorære konsulers afskedigelse En honorær konsul kan afskediges, når det måtte stemme med tjenestens  

 tarv, og kan selv med passende varsel anmode om at blive fritaget for sit  

 embede.
Aldersgrænsen for en honorær konsul er 70 år.
Et halvt år før den honorære  

 konsul fylder 70 år, skal den overordnede repræsentation opfordre ham til at  

 indgive sin afskedsansøgning og indstille ham til afsked ved opnåelsen af  

 denne alder.
Når ganske særlige omstændigheder måtte tale derfor, kan  

 repræsentationen dog undtagelsesvis indstille til Udenrigsministeriet, at  

 konsulen fortsætter i tjenesten ud over sit 70. år.
I.
Overtagelse af konsulære hverv for andre stater Konsuler kan ikke uden tilladelse fra Udenrigsministeriet påtage sig  

 konsulære hverv for andre stater.
J.
Honorære konsulers rettigheder og retsbeskyttelse efter danske regler Honorære generalkonsuler og honorære konsuler med titel af  

 generalkonsuler har rang i den danske rangforordnings III. klasse nr. 3,  

 honorære konsuler i IV. klasse nr. 1.
 Honorære konsuler er berettiget til ved officielle lejligheder at bære den  

 for udenrigstjenesten reglementerede konsuluniform.
Den danske straffelov yder enhver, hvem det påhviler at handle i medfør af  

 offentlig tjeneste eller hverv, en kvalificeret retsbeskyttelse.
Denne  

 retsbeskyttelse tilkommer også den honorære konsul over for overgreb,  

 forulempelser, trusler eller ærekrænkende angreb foretaget under eller i  

 anledning af hans tjenestlige virksomhed.
K.
Honorære konsulers rettigheder og retsbeskyttelse efter folkerettens regler Reglerne om honorære konsulatsembedsmænd og konsulære repræsentationer,  

 der ledes af sådanne embedsmænd, er kodificeret i Wienerkonventionen af 24.  

 april 1963 om konsulære forbindelser.
Konventionen er trådt i kraft den 19.  

 marts 1967 og tiltrådt af 120 lande.
Konventionens regler er transformeret  

 til dansk ret ved lov nr. 67 af 8. marts 1972. Konventionen trådte i kraft  

 for Danmark den 15. december 1972.
Bestemmelserne om honorære konsuler og repræsentationer findes i  

 konventionens kapitel III.
Ifølge disse regler skal modtagerstaten beskytte  

 konsulatsområdet og respektere konsulatsarkivers - og dokumenters  

 ukrænkelighed.
Der skal ydes fritagelse for statslige og kommunale afgifter  

 med hensyn til konsulatsområde, der ejes eller lejes af udsenderstaten.  

 Modtagerstaten skal tillade told- og afgiftsfri indførsel af effekter, der  

 sædvanligvis leveres til et honorært konsulat af udsenderstaten.
 Modtagerstaten skal tilstå en honorær konsulatsembedsmand den beskyttelse,  

 der måtte være påkrævet på grund af hans officielle stilling.
 En honorær konsulatsembedsmand skal være fritaget for alle afgifter og  

 skatter på vederlag, som han modtager fra udsenderstaten til varetagelse af  

 konsulære opgaver.
 Enhver stat kan frit bestemme, om den vil udnævne eller modtage honorære  

 konsulatsembedsmænd.
Konventionens artikel 58 tillægger desuden honorære repræsentationer flere  

 af de samme rettigheder, som tilkommer udsendte konsulater.
Dette gælder  

 særlig retten til at anvende rigsflag og rigsvåben, retten til  

 kommunikationsfrihed i alle officielle anliggender, herunder beskyttelse af  

 konsulatsposten og ret til frit at sætte sig i forbindelse med  

 udsenderstatens statsborgere.
 Honorære konsulatsembedsmænd har ret til at henvende sig til  

 modtagerstatens myndigheder og til at oppebære de af udsenderstaten fastsatte  

 gebyrer og afgifter for konsulære tjenestehandlinger.
 Honorære konsulatsembedsmænd skal overholde modtagerstatens love og  

 bestemmelser, og konsulatsområdet må ikke benyttes på en måde, der er  

 uforenelig med de konsulære opgaver.
Kapitel II Rigsvåben, flag og nationalsang A.
Det kgl. våben og det danske statsvåben B.
Det danske stutflag og splitflag samt Færøernes og Grønlands flag C.
Anvendelse af splitflag D.
Flagdage E.
Udlån af flag F.
Retsbeskyttelse af det danske flag og våben G.
Nationalsang Rigsvåben, flag og nationalsang A.
Det kgl. våben og det danske statsvåben Det kgl. våben er forbeholdt Kongehuset, hoffet og livgarden samt kgl.  

 hofleverandører.
Det danske statsvåben benyttes af statsinstitutioner, herunder danske  

 repræsentationer i udlandet.
Våbenskjoldet, der leveres af  

 Udenrigsministeriet, anbringes over eller ved indgangen til repræsentationen.  

 Hvor særlige grunde taler for det, kan repræsentationschefen og  

 undtagelsesvis andre af repræsentationens medarbejdere tillige få leveret et  

 våbenskjold til deres bopæl.
B.
Det danske stutflag og splitflag samt Færøernes og Grønlands flag Det danske flag "Dannebrog", hvis oprindelse ifølge traditionen  

 går tilbage til danskernes sejr i Estland den 15. juni 1219, er en dybrød dug  

 med et hvidt kors, hvis bredde er 1/7 af flagets højde.
Det almindelige flag, stutflaget, anvendes bl.a. af handelsflåden.
De røde  

 felter nærmest stangen er kvadratiske.
Forholdet mellem flagets længde og  

 højde er 74:56.
 I splitflaget (orlogsflaget), hvis indre røde felter ligeledes er  

 kvadratiske, er forholdet mellem korsets længde og højde 62:56, og flagets  

 hele længde til splitternes yderspids er i forhold til højden 107:56.
På Færøerne og på færøske skibe anvendes et særligt færøsk flag.
Flaget er  

 hvidt med et dybrødt kors med azurblå rande.
Korsets røde del er 1/8 af  

 flagets højde og hver af de blå rande 1/16 af flagets højde.
De hvide felter  

 nærmest stangen er kvadratiske.
Forholdet mellem flagets længde og højde er  

 11:8.
På Grønland og på grønlandske skibe anvendes et særligt grønlandsk flag.  

 Flaget er tværdelt af hvidt og rødt med en mod stangen forskudt kugle i  

 modsatte farver.
Afstanden fra kuglens centrum til flagdugens overkant og  

 underkant er 1,5 radius (kuglens radius), til flagdugens kant ved stangen  

 1,75 radius og til kanten af flagdugens frie ende 2,7025 radius.
DET DANSKE KONGEVÅBEN DET DANSKE STATSVÅBEN DET DANSKE SPLITFLAG og DET DANSKE STUTFLAG FÆRØERNES FLAG og GRØNLANDS FLAG C.
Anvendelse af splitflag Det danske splitflag må med enkelte undtagelser kun benyttes af  

 statsinstitutioner, herunder de danske diplomatiske og konsulære  

 repræsentationer i udlandet.
Ifølge international kutyme kan  

 repræsentationschefen også flage fra sin bopæl.
Flag leveres af  

 Udenrigsministeriet.
Flagets størrelse bør afpasses efter anvendelsen.
Er flaget bestemt til  

 lodret flagstang anbragt på jorden, bør flagets højde være ca. 1/5 af  

 flagstangens højde.
Er flagstangen anbragt på toppen af en bygning eller  

 skråt ud fra bygningen, anvendes normalt noget større flag med en højde af  

 mellem 1/3 og halvdelen af flagstangens højde.
Når repræsentationen  

 rekvirerer flag fra Udenrigsministeriet, skal det ønskede højdemål på flaget  

 angives.
D.
Flagdage Alle repræsentationer skal flage på dage, hvor der på stedet flages fra  

 offentlige bygninger, eller hvor det er skik og brug, at repræsentationen  

 flager (f.eks. på visse andre landes nationaldage).
 Honorære repræsentationer skal endvidere flage på følgende danske  

 flagdage:
 og repræsentationer med udsendte medarbejdere på følgende danske flagdage:
 Flaget skal hejses om morgenen og tages ved solnedgang.
E.
Udlån af flag Repræsentationerne vil efter eget skøn kunne imødekomme anmodninger om  

 lån af danske stutflag til brug ved særlige lejligheder, f.eks. til  

 internationale messer og udstillinger og til danske foreningsfester.
 Stutflag til udlån vil kunne rekvireres via Udenrigsministeriet, idet det  

 ønskede højdemål på flaget angives.
F.
Retsbeskyttelse af det danske flag og våben Hvis repræsentationen bringer i erfaring, at personer eller firmaer, som  

 ikke er berettiget hertil, benytter det danske flag, rigsvåben eller  

 statsvåben som varemærke eller på anden måde, bør den indberette herom til  

 den overordnede myndighed eller til Udenrigsministeriet.
For lande, der har tiltrådt Pariserkonventionen om en union til  

 beskyttelse af industriel ejendomsret, således som den senest er revideret i  

 London den 2. juni 1934 (jfr.
UM's bkg. nr. 26 af 24. september 1938), gælder  

 det ifølge artikel 6.c., at unionslandene er enige om at afslå eller ophæve  

 registreringen og ved dertil egnede midler at forbyde brugen enten som  

 varemærker eller som bestanddele af disse af våben, flag og andre  

 statsemblemer tilhørende andre unionslande.
G.
Nationalsang Danmark har to nationalsange: "Kong Christian" og "Der er  

 et yndigt Land". "Kong Christian" er tillige kongesang.
 "Kong Christian" bør benyttes ved officielle lejligheder, såsom  

 kongebesøg, flådebesøg, militære sportsstævner og i al almindelighed  

 højtideligheder, ved hvilke medlemmer af den danske eller fremmede regering  

 er til stede i embeds medfør, eller ved hvilke missionschefen giver møde i  

 egenskab af Danmarks repræsentant.
 Eventuelt vil man kunne anvende "Kong Christian" efterfulgt af  

 "Der er et yndigt Land".
 Ved ikke militære sportsbegivenheder i udlandet træffer de sportslige  

 specialforbund selv afgørelse om, hvilken nationalsang der benyttes.
 Udenrigsministeriet kan i forbindelse med officielle besøg o.lign. udlåne  

 noder til begge nationalmelodier udsat for orkester, harmoniorkester og piano  

 samt kassettebånd indspillet med "Kong Christian" og "Der er  

 et yndigt Land".
Kapitel III Repræsentationernes embedsførelse A.
Generelle bestemmelser om repræsentationernes virksomhed 1. Repræsentationen skal i princippet kun varetage danske interesser 2. Besvarelse af henvendelser 3. Adskillelse af embede fra privat virksomhed 4. Tavsheds- og diskretionspligt B.
Forholdet til opholdsstaten 1. Henvendelser til opholdsstatens myndigheder 2. Iagttagelse af opholdsstatens lovgivning 3. Ikke-indblanding i opholdsstatens indre anliggender 4. Visitter m.m.
5. Kondolencer C.
Forholdet til det diplomatiske eller konsulære korps D.
Forholdet til den danske koloni E.
Kontor og kontortid, helligdage m.v.
F.
Inventar, tryksager og protokoller G.
De honorære repræsentationers arkiv 1. Arkivets organisation 2. Kassation og hjemsendelse af arkivalier H.
Korrespondance 1. Indberetningens form 2. Fortrolige meddelelser 3. Indberetningsvej 4. Sprog 5. Underskrift 6. Brevpapir 7. Nummerering af indberetninger 8. Genparter 9. Bilag I.
Telekommunikation 1. Ret til fri kommunikation 2. Generelle regler 3. Telegramadresser 4. Særlige regler for telex og telefax J.
Betaling for tjenestehandlinger i udenrigstjenesten K.
Refusion af honorære konsulers tjenesteudlæg Repræsentationernes embedsførelse A.
Generelle bestemmelser om repræsentationernes virksomhed 1. Repræsentationen skal i princippet kun varetage danske interesser Efter folkerettens almindelige regler er det repræsentationernes opgave  

 at varetage danske interesser i opholdslandet, derimod ikke opholdslandets  

 interesser i Danmark, på samme måde som opholdslandets repræsentationer i  

 Danmark kun har til opgave at varetage deres eget lands, men ikke danske  

 interesser.
Repræsentationerne bør derfor kun yde bistand til personer, firmaer,  

 institutioner eller myndigheder i opholdslandet, såfremt dette tjener danske  

 offentlige eller private interesser, eller almindelig courtoisie over for  

 opholdslandet taler for det.
Er dette ikke tilfældet, bør repræsentationen  

 henvise den bistandsøgende til sit eget lands repræsentation i Danmark.
 Det er f.eks. klart i dansk interesse, at repræsentationen yder importører  

 i opholdslandet bistand til at komme i forbindelse med danske eksportører, og  

 det kan ligeledes ofte af hensyn til dansk eksports renomme være naturligt,  

 at repræsentationen formidler klager over mangelfulde leverancer fra danske  

 eksportører eller uopfyldte betalingskrav mod danske importører.
Derimod bør repræsentationen afvise anmodninger fra personer eller  

 myndigheder i opholdsstaten om bistand i civilretlige eller strafferetlige  

 anliggender.
Repræsentationen bør således afvise at modtage forkyndelser i  

 civile eller strafferetlige sager eller andre retslige dokumenter på danske  

 statsborgeres vegne, uanset om den pågældende danske statsborger, f.eks. med  

 henblik på postforsendelser, måtte have opgivet repræsentationen som sin  

 adresse.
I hvilket omfang det vil være naturligt for repræsentationen ud fra  

 almindelig courtoisie over for opholdsstaten at imødekomme henvendelser fra  

 personer, institutioner eller myndigheder i opholdslandet, må afhænge af  

 omstændighederne i det enkelte tilfælde og af repræsentationens skøn ud fra  

 kendskabet til de stedlige forhold.
Hvis en minister eller anden fremtrædende  

 person søger repræsentationens råd eller bistand i anledning af et planlagt  

 besøg i Danmark, vil det således være naturligt, at repræsentationen  

 underretter Udenrigsministeriet og bistår den pågældende bedst muligt.
På samme måde er det i dansk interesse, at repræsentationen giver og  

 formidler oplysninger med henblik på at stimulere turistbesøg fra  

 opholdslandet.
Men drejer det sig f.eks. om en student, der ønsker  

 oplysninger om mulighederne for at studere i Danmark eller at opnå ansættelse  

 ved et dansk videnskabeligt institut eller i et dansk firma, vil det som  

 hovedregel være naturligt at henvise ham til at rette henvendelse til sit  

 eget lands myndigheder eller repræsentation i Danmark.
 Det er ifølge sagens natur ikke muligt at give en udtømmende vejledning på  

 det her omhandlede område, men de anførte eksempler skulle tjene til at  

 belyse hovedreglen, nemlig at det principielt kun er repræsentationernes  

 opgave at varetage danske interesser.
2. Besvarelse af henvendelser Direkte besvarelse af henvendelser bør være det normale, hvad enten det  

 drejer sig om skrivelser fra myndigheder, institutioner eller private.
Hvis  

 en repræsentation er i tvivl om, hvorledes en skrivelse vil være at besvare,  

 bør den dog indhente vejledning hos den overordnede myndighed, eller, hvor  

 det drejer sig om henvendelser fra Danmark, indsende henvendelsen med forslag  

 til svar til Udenrigsministeriet, som derefter formulerer og afsender svaret,  

 af hvilket en genpart sendes repræsentationen til underretning.
 Kan en skrivelse ikke besvares inden for en rimelig frist, bør  

 repræsentationen straks anerkende skrivelsens modtagelse og stille en  

 besvarelse i udsigt.
 Afslag på anmodninger, som repræsentationen af den ene eller anden grund  

 ikke mener at kunne imødekomme, bør gives snarest og så vidt muligt med  

 udførlig motivering for afslaget.
3. Adskillelse af embede fra privat virksomhed Embedsmanden bør nøje holde sin private virksomhed og sin embedsførelse  

 ude fra hinanden og hverken direkte eller indirekte påberåbe sig sin  

 officielle stilling, når han ikke optræder officielt.
Han må kun benytte  

 signet, stempel og papir med repræsentationens brevhoved til tjenstlig  

 korrespondance.
4. Tavsheds- og diskretionspligt Diplomatiske og konsulære embedsmænd må under ingen omstændigheder røbe,  

 hvad der i deres officielle egenskab betros dem eller kommer til deres  

 kundskab af privat eller fortrolig karakter, og de skal i det hele taget  

 udvise fornøden diskretion ved omtale af forhold, som vedrører tjenesten  

 eller kan skade private interesser, hvad enten det drejer sig om  

 forretningsanliggender eller rent private forhold såsom skilsmisse- eller  

 faderskabssager.
Repræsentationen bør ligeledes undlade at besvare spørgsmål fra privat  

 side om private personers forhold, medmindre den pågældende privatperson  

 tillader, at forespørgslen besvares, eller det turde være klart, at  

 forespørgeren har en legitim interesse i at få de begærede oplysninger.
Hvor  

 omstændighederne taler for det, vil repræsentationen kunne tilbyde at  

 videresende et brev fra forespørgeren til den efterspurgte.
B.
Forholdet til opholdsstaten 1. Henvendelser til opholdsstatens myndigheder Normalt kan henvendelser til opholdsstatens udenrigsministerium kun  

 foretages af diplomatiske repræsentationer.
I lande, hvor der ikke er  

 domicileret en dansk diplomatisk repræsentation, vil dog den øverste  

 konsulære embedsmand, hvis dette er i overensstemmelse med opholdsstatens  

 praksis, kunne rette henvendelse direkte til udenrigsministeriet i sager,  

 hvor det måtte være påkrævet eller naturligt.
I øvrigt er der ingen  

 begrænsninger i de konsulære repræsentationers adgang til at brevveksle med  

 eller henvende sig til myndigheder eller institutioner inden for det distrikt  

 repræsentationen omfatter.
Ved forelæggelse af klager eller besværinger fra danske statsborgere,  

 firmaer eller institutioner bør repræsentationen afholde sig fra at stille  

 krav, som ikke er velunderbyggede.
I ømtålelige anliggender vil det ofte  

 anbefale sig, at repræsentationen forelægger sagen personligt for vedkommende  

 embedsmand i opholdsstaten og samtidig afleverer et skriftligt memorandum til  

 støtte for den mundtlige forelæggelse.
2. Iagttagelse af opholdsstatens lovgivning Såvel under udøvelsen af sit embede som privat skal embedsmanden holde  

 sig opholdsstatens love og bestemmelser efterrettelig.
3. Ikke-indblanding i opholdsstatens indre anliggender Embedsmanden bør afholde sig fra skriftlig eller mundtlig kritik af  

 opholdsstaten eller dens institutioner.
Såfremt en honorær konsul deltager i  

 politisk virksomhed, bør det ske under former, der ikke kan kompromittere  

 hans stilling som dansk embedsmand.
 4. Visitter m.m.
Embedsmanden bør bestræbe sig for at tilvejebringe det bedst mulige  

 forhold til opholdsstatens myndigheder og ved sin tiltrædelse såvel som ved  

 andre lejligheder, hvor det måtte være sædvane eller hensigtsmæssigt, aflægge  

 høflighedsbesøg hos dem.
Indbydes han til officielle fester, bør han så vidt  

 muligt personligt komme til stede, navnlig ved lejligheder hvor det skønnes  

 af betydning, at Danmark er repræsenteret.
5. Kondolencer Ved statsoverhovedets eller andre særlig fremtrædende personers død såvel  

 som ved naturkatastrofer eller ulykker, der medfører større tab af  

 menneskeliv, vil der efter omstændighederne og skik og brug på stedet være  

 anledning for repræsentationens chef til over for myndighederne at give  

 udtryk for sin deltagelse.
Såfremt en konsulær repræsentation skønner, at der  

 er anledning for den danske regering til at kondolere, forelægges spørgsmålet  

 for den overordnede myndighed.
C.
Forholdet til det diplomatiske eller konsulære korps Embedsmanden bør søge at bevare et godt personligt og kollegialt forhold  

 til de udsendte eller honorære repræsentanter for andre lande, hvilket bl.a.  

 kan have betydning i tilfælde, hvor en fælles optræden af korpset over for  

 opholdsstatens myndigheder måtte komme på tale.
D.
Forholdet til den danske koloni Repræsentationen bør aktivt deltage i bestræbelser for at udvikle og  

 styrke det indbyrdes sammenhold inden for den danske koloni samt bistå og  

 støtte stedlige danske foreninger, kirker, sømandshjem og alderdomshjem.
 Ligeledes bør repræsentationen efter evne bistå foreninger og  

 institutioner i Danmark, der virker for at bevare båndene mellem Danmark og  

 danske i udlandet, såsom "Foreningen Dansk Samvirke", "Det  

 Danske Selskab", "Dansk Kirke i Udlandet" og "Dansk  

 Sømandskirke i Fremmede Havne".
E.
Kontor og kontortid, helligdage m.v.
Repræsentationen bør have et passende og så vidt muligt centralt  

 beliggende kontor.
Repræsentationens adresse bør findes i de almindelige  

 adresseregistre og i telefonbogen. Ændringer i adresse, telefonnummer m.v.  

 bør omgående indberettes til den overordnede myndighed og tillige meddeles  

 eventuelle underordnede konsulære repræsentationer.
 For så vidt angår udsendte repræsentationer, svarer den samlede ugentlige  

 kontortid normalt til den til enhver tid gældende ugentlige arbejdstid i  

 Danmark.
Repræsentationens ekspeditionstid kan afvige fra kontortiden.
Opslag om  

 ekspeditionstiden bør anbringes ved indgangen.
Repræsentationen bør ikke  

 afvise en anmodning om bistand uden for kontortiden/ekspeditonstiden, såfremt  

 øjeblikkelig hjælp er nødvendig.
 Kontortiden/ekspeditionstiden lægges så vidt muligt inden for den på  

 stedet sædvanlige forretningstid og fastsættes i øvrigt under hensyn til  

 lokal sædvane m.h.t. ugentlig helligdag, nationale helligdage m.v.
F.
Inventar, tryksager og protokoller Foruden flag og våbenskjold leverer Udenrigsministeriet til enhver  

 repræsentation et portræt af Hendes Majestæt Dronningen og af Hans kgl.  

 Højhed Prins Henrik samt et vægkort over Danmark.
Portrætterne og kortet  

 ophænges på et passende sted i repræsentationens lokaler.
Enhver repræsentation forsynes af ministeriet med tjenestesignet og  

 tjenestestempel med dansk tekst.
Tjenestestempler eksisterer i hhv. stort og  

 lille format, hvoraf det lille format er særlig velegnet til f.eks.  

 pasudstedelse.
Tjenestesignet og -stempler bør opbevares på betryggende måde.
 Repræsentationen modtager fra ministeriet de håndbøger, tryksager m.m.,  

 der bør forefindes på repræsentationerne.
 Ved enhver repræsentation føres:
G.
De honorære repræsentationers arkiv 1. Arkivets organisation Arkivet ved en honorær repræsentation skal inddeles efter konsulernes  

 samlede embedsperiode, idet datoen for udnævnelse lægges til grund.
Det  

 betyder i praksis, at en nyudnævnt konsul overtager forgængerens arkiv, og at  

 skiftet medfører, at forgængerens arkiv samtidig afsluttes.
De honorære repræsentationers arkiv skal opbevares i særskilt rum eller  

 skab adskilt fra konsulens private ejendele, forretningspapirer og  

 korrespondance.
Til opbevaring anbefales anvendelse af arkivæsker,  

 Rigsarkivets model, der kan skaffes gennem den overordnede repræsentation  

 eller Udenrigsministeriet.
Fortrolige dokumenter, stempel og signet samt  

 pasformularer og andre formularer eller dokumenter, som kan misbruges af  

 uvedkommende, skal opbevares på betryggende måde under lås.
Arkivordningen må ifølge sagens natur i et vist omfang afpasses efter  

 omfanget og karakteren af repræsentationens arbejde.
For de honorære  

 repræsentationer anbefales følgende opdeling, der følger systematikken i  

 denne Instruks:
For hver sag oprettes en aktpakke, der betegnes med gruppe, bogstav,  

 nummer og årstal for dens oprettelse.
På aktpakken henlægges alle aktstykker  

 og kopier af konsulatets ekspeditioner i sagen, forsynet med aktpakkens  

 journalnummer.
Blandt andet af hensyn til arkiveringen bør konsulatet som  

 hovedregel undgå at behandle flere emner i samme indberetning eller  

 skrivelse.
 Alle ind- og udgående skrivelser og telegrammer akteres og indføres i en  

 journal med følgende rubrikker:
Indgående post 2. Kassation og hjemsendelse af arkivalier a.
For kassation gælder de ovenfor under 1 anførte  

 kassationsfrister, der angiver det antal år, der skal forløbe, inden  

 kassation skal gennemføres.
Kassation skal ske under behørig kontrol af  

 konsulatet.
Uanset kassationsbemyndigelse skal der bevares og hjemsendes en  

 typisk sag pr. gruppe.
b.
Hjemsendelse må kun finde sted efter gennemført kassation og  

 normalt kun for de under 1 anførte med et B betegnede sager.
De(t) afsluttede  

 arkiv(er) fra den foregående konsul (evt. konsuler) forbliver ved  

 repræsentationen i 5 år af hensyn til brug ved embedet af ældre sager og  

 akter og skal derefter hjemsendes i sin helhed.
 Ved hjemsendelse iagttages følgende: Protokoller må på bindet være  

 forsynet med navn på repræsentationen og byen, hvorfra hjemsendelsen finder  

 sted, angivelse af protokollens art samt begyndelses- og slutåret.
Aktpakker hjemsendes i arkivæsker, Rigsarkivets model.
På æskens ene  

 smalle ende anføres med tydelig skrift i tusch eller blæk (ikke blyant eller  

 farveblyant) journalnumrene på de aktpakker, æsken indeholder.
Aktstykker eller breve anbragt i brevordnere bør tages ud og lægges i  

 omslag, da metallet kan ruste og ødelægge papiret.
De forskellige grupper af  

 breve og akter bør adskilles ved omslag og pakkes i arkivæsker med angivelse  

 af indholdet på samme måde som aktpakkerne.
 Sagernes arkivmæssige og kronologiske rækkefølge må nøje overholdes, og  

 hver gruppe og undergruppe lægges for sig.
 Ved afleveringen skal i fire eksemplarer medfølge en liste over de  

 hjemsendte æsker, og for hver æske anføres ikke blot aktpakkernes  

 journalnumre, men også deres titler eller oplysninger om, hvad de indeholder.
Forsendelsen adresseres: Rigsarkivets magasin Fabriksparken 25 DK-2600  

 Glostrup Danmark H.
Korrespondance 1. Indberetningens form Indberetninger stiles upersonligt til Udenrigsministeriet (ikke til  

 udenrigsministeren) eller til den overordnede repræsentation.
På samme måde  

 som i ministeriets skrivelser til repræsentationen angives i højre side  

 indberetningens nummer og emne (entete), nummer og dato for sidst modtagne  

 eller afsendte skrivelse i sagen med adressatens journalnummer.
 Hosstående anføres et eksempel på en indberetning.
 Indberetninger bør affattes således, at de i den foreliggende form kan  

 videregives til de interesserede myndigheder eller private.
2. Fortrolige meddelelser Meddelelser, som kun er til Udenrigsministeriets eller til den  

 overordnede repræsentations egen underretning, bør gives i en indberetning  

 mærket "FORTROLIGT" eller i et fortroligt brev.
Sådanne meddelelser  

 bør, efter indholdets karakter, fremsendes pr. anbefalet post.
3. Indberetningsvej Indberetninger sendes enten direkte til Udenrigsministeriet eller til den  

 overordnede repræsentation alt efter sagens karakter og gældende praksis.  

 Hvor repræsentationen indberetter direkte til Udenrigsministeriet, vil det i  

 mange tilfælde være formålstjenligt at sende den overordnede repræsentation  

 en genpart til underretning.
 Wienerkonventionen af 24. april 1963 om konsulære forbindelser tilsikrer  

 fri kommunikation mellem udsenderstatens regering og dens konsulære  

 repræsentationer samt mellem disse indbyrdes, jfr. iøvrigt nedenfor afsnit I,  

 pkt. 1.
4. Sprog I korrespondancen med Udenrigsministeriet, andre danske myndigheder samt  

 institutioner og private anvendes dansk eller et af de andre skandinaviske  

 sprog respektive engelsk, tysk eller fransk.
5. Underskrift Hvis indberetninger eller andre tjenstlige udfærdigelser undertegnes af  

 andre end repræsentationens chef, angives det under underskriften, i hvilken  

 egenskab vedkommende undertegner, f.eks.: fg. konsul, bestyrer af konsulatet,  

 konsulatssekretær. Ønsker en honorær konsul at lade en anden underskrive på  

 sine vegne, skal han altid på forhånd indhente Udenrigsministeriets  

 bemyndigelse dertil og indsende en prøve på stedfortræderens underskrift til  

 ministeriet og til den overordnede repræsentation.
6. Brevpapir Repræsentationens brevpapir (normal størrelse 21 cm i bredden og 29,7 cm  

 i længden - standardstørrelse A4) skal være forsynet med repræsentationens  

 officielle betegnelse, adresse, telefonnummer, telegramadresse, telexnummer  

 og telextilbagesvar samt eventuelt telefax nummer, jfr. eksemplet i pkt. 1.
 Skrivelsen eller indberetningen skal påføres oplysning om dato, sagens  

 journalnummer samt antallet af medfølgende kopier og bilag.
 Teksten skrives med bred indermargin af hensyn til brevets indbinding i  

 modtagerens arkiv.
7. Nummerering af indberetninger Repræsentationens indberetninger til Udenrigsministeriet nummereres  

 fortløbende inden for kalenderåret, hvilket gør det muligt for ministeriet at  

 reklamere bortkomne numre.
Straks efter nytår indberetter repræsentationen  

 nummer og dato for årets sidst afsendte indberetning.
En tilsvarende  

 nummerering anvendes ved brevveksling af større omfang mellem overordnede og  

 underordnede repræsentationer.
8. Genparter En indberetning, der på forhånd er bestemt for videregivelse til andre  

 myndigheder, institutioner eller private, bør være ledsaget af det antal  

 kopier, ministeriet kan antages at have brug for.
Hver kopi bør være forsynet  

 med repræsentationens brevhoved eller stempel.
9. Bilag Bilag bør nummereres og mærkes med repræsentationens navn og  

 indberetningens nummer og dato.
I.
Telekommunikation 1. Ret til fri kommunikation Folkerettens almindelige regler, således som de er kodificeret i art. 35  

 i Wienerkonventionen af 24. april 1963 om konsulære forbindelser, tilsikrer  

 fri kommunikation mellem udsenderstatens regering og dens konsulære  

 repræsentationer samt mellem disse indbyrdes.
Dette gælder også i forholdet  

 til honorære konsulære repræsentationer.
Indgreb i denne fri kommunikationsret skal straks indberettes til den  

 overordnede repræsentation, respektive til Udenrigsministeriet direkte.
Der  

 vil herefter blive taget stilling til, hvorvidt - og i hvilken form - der  

 måtte være anledning til at indgive en protest til opholdslandets kompetente  

 myndigheder mod den stedfundne krænkelse.
 Retten til fri kommunikation gælder for alle dertil egnede midler såsom  

 telex, telefax, telegram, telefon, post og kurer.
2. Generelle regler a.
Meddelelser, som ikke kan nå rettidigt frem til  

 Udenrigsministeriet, respektive til den overordnede repræsentation, f.eks.  

 pr. luftpost eller kurer, indsendes pr. telex eller telefax.
I mange tilfælde  

 vil det dog være tilstrækkeligt, pr. telex eller telefax at indsende en kort  

 indberetning, der suppleres med indberetning pr. luftpost eller kurer.
 Telex eller telefax bør også benyttes til mindre hastende meddelelser i  

 det omfang, det betaler sig, når minuttaksterne sammenholdes med  

 omkostningerne ved indsendelse på anden måde.
 Telefon bør, bl.a. af hensyn til omkostningerne og risikoen for  

 misforståelser, kun benyttes, når særlige grunde taler for det.
b.
I det følgende dækker ordet telemeddelelse både telegrammer,  

 telex- og telefaxmeddelelser.
 Hver telemeddelelse må kun omhandle eet emne.
 Telemeddelelser fra de honorære repræsentationer til Udenrigsministeriet  

 underskrives "DANCONSUL (byens navn)", medens telemeddelelser fra  

 de udsendte repræsentationer til Udenrigsministeriet underskrives med chefens  

 eller sagsbehandlerens navn efterfulgt af et nummer i en fortløbende  

 nummerrække.
 Telemeddelelser fra Udenrigsministeriet til de honorære repræsentationer  

 underskrives "etrangeres". Telemeddelelser til de udsendte  

 repræsentationer afsluttes med angivelse af vedkommende kontor eller afdeling  

 fulgt af chefens eller sagsbehandlerens navn samt et nummer i den fortløbende  

 nummerrække.
Alle udsendte repræsentationer samt honorære repræsentationer, der ofte  

 sender telemeddelelser til Udenrigsministeriet, skal efter underskriften  

 nummerere deres telemeddelelser fortløbende inden for kalenderåret og ved  

 årets udgang indberette nummer og dato for den sidst afsendte meddelelse.
På  

 samme måde nummereres meddelelser fra Udenrigsministeriet til udsendte og  

 honorære repræsentationer.
Nummerrækkerne tjener dels som referenceobjekt, dels til kontrol med, at  

 samtlige afsendte telemeddelelser kommer frem.
Ethvert brud på nummerrækken  

 fra Udenrigsministeriet til en repræsentation skal derfor omgående  

 indberettes til ministeriet pr. telemeddelelse.
En indgående telemeddelelses korrekte placering i nummerrækken vil som  

 regel være tilstrækkelig garanti for meddelelsens ægthed.
Er der imidlertid  

 omstændigheder, der alligevel fremkalder tvivl om ægtheden, bør meddelelsen  

 omgående søges bekræftet ved henvendelse til ministeriet pr. telemeddelelse.
c.
Refusion af telekommunikationsudgifter. (Se afsnit J, Betaling  

 for tjenestehandlinger i udenrigstjenesten).
d.
Ovenstående regler gælder i det store og hele også i forholdet  

 mellem den honorære konsulære repræsentation og den overordnede  

 repræsentation, men vil normalt kun finde anvendelse efter behov.
3. Telegramadresser Udenrigsministeriets telegramadresse er "ETRANGERES København".
 Repræsentationernes telegramadresser er angivet i Udenrigsministeriets  

 Kalender.
4. Særlige regler for telex og telefax a.
Udenrigsministeriets hovedtelexnummer er 31292 med tilbagesvar  

 31292 (efterfulgt af et bogstav) etr dk.
Nummeret er offentliggjort og kan  

 videregives.
 Udenrigsministeriets hovedtelefaxnummer er 31 54 05 33. Nummeret er  

 offentliggjort og kan videregives.
 Til den udgående teletrafik fra Udenrigsministeriet er der særlige  

 telexlinier med andre tilbagesvar samt særlige telefaxnumre.
 Repræsentationernes telexnumre og tilbagesvar samt telefaxnumre er angivet  

 i Udenrigsministeriets Kalender.
b.
Forinden en telexmeddelelse afgives, skal afsenderen ved hjælp  

 af modtagerens automatiske tilbagesvar sikre sig, at forbindelsen er rigtigt  

 etableret.
Af bl.a. økonomiske grunde bør en telexmeddelelse altid strimles  

 før afsendelse.
c.
Da telemeddelelser indgår på udstyr opstillet i  

 Udenrigsministeriets kommunikationscenter, kan der ikke opnås svar på  

 forespørgsel om enkeltsager, medens forbindelsen er etableret.
J.
Betaling for tjenestehandlinger i udenrigstjenesten.
 En ny bekendtgørelse om betaling for tjenestehandlinger i  

 udenrigstjenesten er trådt i kraft den 1. september 1989. Bekendtgørelsen  

 ophæver tidligere bekendtgørelser om gebyrer for tjenestehandlinger i  

 udenrigstjenesten.
 Bekendtgørelsen med tilhørende vejledning er udsendt særskilt.
 Honorære repræsentationer vil blive holdt løbende underrettet af den  

 overordnede repræsentation.
K.
Refusion af honorære konsulers tjenesteudlæg Honorære konsuler er berettiget til refusion af:
Udlæg for private afholdt uden hjemmel i denne Instruks eller uden  

 særskilt bemyndigelse i det enkelte tilfælde må de honorærere  

 repræsentationer søge refunderet direkte fra de pågældende.
Bor debitor i  

 Danmark, vil Udenrigsministeriet i givet fald bistå repræsentationen til at  

 opnå refusion.
Om de under 4) nævnte udlæg skal konsulen indberette, så snart de  

 er afholdt.
I indberetningen, der skal være ledsaget af alle  

 regnskabsbilag, bør det anføres, om de pågældende udlæg ønskes refunderet  

 særskilt, eller vil blive optaget i konsulatets årsopgørelse, jfr. nedenfor.
Senest den 1. februar indsender konsulen til Udenrigsministeriet en  

dokumenteret opgørelse over de under 1)-3) nævnte udlæg i det  

 foregående kalenderår.
I opgørelsen optages tillige eventuelle urefunderede  

 beløb af den under 4) nævnte art.
Honorære repræsentationer, der regelmæssigt  

 har udlæg af en betydelig størrelsesorden, vil kunne indsende opgørelse  

 halvårsvis eller kvartalsvis.
Kapitel IV Særlige embedsfunktioner A.
Udfærdigelse af dokumenter, attester og oversættelser 1. Affattelse af dokumenter 2. Oversættelser 3. Udstedelse af attester 4. Responsa om dansk ret B.
Legalisation 1. Myndigheds underskrift 2. Privatpersons underskrift C.
Notarialforretninger 1. Notarius publicus« funktioner 2. Hvilke embedsmænd kan udføre notarialforretninger 3. Regler for udførelsen af notarialforretninger Særlige embedsfunktioner A.
Udfærdigelse af dokumenter, attester og oversættelser 1. Affattelse af dokumenter Repræsentationen bør i påkommende tilfælde være danske statsborgere  

 behjælpelig med affattelsen af ansøgninger, fuldmagter og andre dokumenter,  

 navnlig såfremt den pågældende er ubemidlet eller vanskeligt selv kan få  

 aktstykket affattet på betryggende måde.
Oprettelse af dokumenter til brug i  

 opholdsstaten bør dog som regel overlades til en lokal advokat eller  

 offentlig retshjælp.
 Bistand af den her nævnte art vil ligeledes kunne ydes udlændinge, såfremt  

 der er en dansk interesse i sagen, eksempelvis ved ansøgning om visum til  

 besøg hos slægtninge i Danmark.
2. Oversættelser Repræsentationen har ikke pligt til at foretage oversættelser, men det  

 vil være naturligt, at den yder bistand til oversættelse af kortere  

 dokumenter.
Herfor opkræves gebyrer efter gældende regler.
Der er intet til  

 hinder for, at en medarbejder ved repræsentationen, som måtte være rede  

 dertil, uden for arbejdstid påtager sig mere omfattende oversættelsesarbejder  

 og herfor beregner sig honorar i overensstemmelse med de på stedet gældende  

 takster.
3. Udstedelse af attester Repræsentationen bør kun udstede attester til brug for private, når den  

 pågældende har en legitim interesse deri, og som hovedregel bør  

 repræsentationen kun indlade sig på at attestere faktiske forhold, som den er  

 i stand til at bevidne.
4. Responsa om dansk ret Repræsentationen må ikke attestere, at et vist forhold (f.eks. ordningen  

 af formueforholdet mellem ægtefæller) er i overensstemmelse med dansk ret,  

 eller at et dokument (f.eks. ægtepagt eller testamente) opfylder dansk rets  

 regler.
Repræsentationen vil, såfremt den måtte være i besiddelse af det  

 fornødne kildemateriale, generelt kunne bekræfte dansk rets regler om et  

 ukompliceret retsspørgsmål (f.eks. ægtebørns legale arveret), men bør i  

 øvrigt ikke afgive responsa om dansk ret uden bemyndigelse fra  

 Udenrigsministeriet.
B.
Legalisation 1. Myndigheds underskrift Legalisation af en myndigheds underskrift sker ved en påtegning på  

 dokumentet af følgende indhold:
2. Privatpersons underskrift Ved legalisation af en privatpersons underskrift anvendes følgende  

 formulering:
Hvis dokumentet allerede er underskrevet, anvendes følgende formulering:
--------------------------------------------------------------------- Det bevidnes herved, at (navn), mig personlig bekendt, (eller: hvis identitet er blevet mig godtgjort) over for mig har erklæret, at han egenhændigt har undertegnet ovenstående dokument.
C.
Notarialforretninger 1. Notarius publicus' funktioner Notarius publicus er efter dansk ret en embedsmand, der har til opgave at  

 overvære eller efter rekvirentens begæring selv foretage handlinger af retlig  

 betydning for med sin bekræftelse at sikre en dokumentation, som ifølge  

 lovgivning eller praksis tillægges særlig beviskraft.
Notarens bekræftelse  

 giver derimod ingen garanti for retsgyldigheden af den pågældende  

 notarialforretning eller af vedkommende dokuments indhold.
Notarius publicus er ikke berettiget til at tage nogen i ed.
Dog er der  

 intet til hinder for, at han kan attestere dokumenter, selv om disse  

 indeholder en skriftlig edsaflæggelse.
Han bør i sådanne tilfælde indskrænke  

 sig til i sin egenskab af notarius publicus at bekræfte underskriftens ægthed  

 (jfr.
JM's cirkulære nr. 314 af 21. december 1948).
2. Hvilke embedsmænd kan udføre notarialforretninger Udsendt embedsmand i chefstilling og i chefens forfald den, der fungerer  

 på hans vegne, samt honorære konsuler, som af Udenrigsministeriet har fået  

 særlig bemyndigelse hertil, er bemyndiget til inden for deres område at  

 udføre alle sådanne forretninger, som i Danmark påhviler notarius publicus,  

 og de derom behørigt udfærdigede dokumenter har samme retsvirkning som  

 notarialforretninger foretaget i Danmark.
Embedsmanden kan dog ikke  

 protestere veksler, da vekselprotester skal optages i overensstemmelse med  

 lovgivningen på stedet.
 I de fleste tilfælde vil repræsentationens legalisation af den pågældende  

 underskrift være tilstrækkelig, således at der kun er anledning for  

 embedsmanden til at optræde som notarius publicus, såfremt det udtrykkeligt  

 ønskes af rekvirenten, eller der er tillagt notariel attestation en særlig  

 beviskraft eller retsvirkning (som f.eks. ved testamenter).
3. Regler for udførelsen af notarialforretninger a.
Embedsmandens ansvar og habilitet.
Embedsmanden  

 udfører notarialforretninger i eget navn og på eget ansvar.
Han må ikke  

 foretage eller deltage i en notarialforretning, der vedrører ham selv eller  

 hans ægtefælle eller en med dem beslægtet eller besvogret i lige op- eller  

 nedstigende linie eller i første sidelinie.
b.
Embedsmandens egen konstatering af det, han bekræfter.  

 Embedsmanden skal udføre notarialforretninger med største omhu og  

 nøjagtighed.
Alt, hvad han bekræfter i notarialattesten, skal være grundet på  

 hans egen konstatering af de i hans overværelse foretagne handlinger eller  

 afgivne erklæringer.
c.
Rekvirentens identitet, identitetsbeviser.
Såfremt  

 rekvirenten ikke er embedsmanden personlig bekendt, skal vedkommendes  

 identitet godtgøres:
d.
Rekvirentens forståelse af dokumentet.
Embedsmanden bør  

 altid bidrage til at klarlægge indholdet og betydningen af  

 notarialforretningen ved at tilbyde at oplæse dokumentet.
Er han, selv efter  

 at have givet fornøden vejledning, i tvivl om, hvorvidt den pågældende har  

 forstået handlingens eller dokumentets betydning, bør notarialforretningen  

 ikke gennemføres.
e.
Rettelser i dokumentet.
Er der i dokumentet sket  

 tilføjelser eller rettelser, bør embedsmanden gøre rekvirenten opmærksom  

 herpå og anbringe sin signatur eller sine initialer ud for de pågældende  

 tilføjelser eller rettelser.
f.
Underskrift med ført (påholdt) pen.
Må et dokument på  

 grund af den pågældendes sygdom eller blindhed, eller fordi han ikke kan læse  

 eller skrive, underskrives med ført pen, skal dokumentet oplæses, før det  

 underskrives, og dette forhold, såvel som grunden til underskrivelsen med  

 ført pen, bemærkes i notarialattesten.
g.
Dokumentets indhold.
Embedsmanden er ikke forpligtet  

 til at undersøge lovligheden af det dokument, der forelægges ham.
Hvis han  

 imidlertid finder dets indhold lovstridigt eller usømmeligt, bør han nægte at  

 medvirke til dets oprettelse eller bekræftelse.
Der er intet til hinder for at attestere en underskrift på et dokument  

 affattet i et sprog, som embedsmanden ikke forstår, når blot den  

 underskrivende erklærer at være bekendt med dets indhold.
Ligeledes kan  

 embedsmanden undlade at gennemlæse et dokument, såfremt den underskrivende  

 udtrykkeligt måtte ønske, at embedsmanden ikke gør sig bekendt med indholdet.  

 I begge tilfælde skal embedsmanden i notarialattesten bemærke, at han  

 attesterer underskriften uden at kende dokumentets indhold, samt at  

 dokumentet af den pågældende opgives at være et testamente, en kontrakt, etc.
h.
Testamenter.
Ved et testamente bekræfter embedsmanden  

 foruden underskriftens ægthed, at testator skønnedes at være i stand til  

 fornuftsmæssigt at oprette testamente, da han underskrev eller vedkendte sig  

 sin underskrift.
Embedsmanden bør derhos påse, at dokumentet betegner sig som  

 testamente (kodicil). Et testamente kan også være en tilbagekaldelse af  

 tidligere testamente uden at oprette et nyt, men bør da betegnes  

 "Annullering af testamente". Testamentet (kodicillen) skal ved  

 testators foranstaltning foreligge i tre eksemplarer.
Repræsentationen bør  

 henstille til testator, at to eksemplarer af testamentet (kodicillen)  

 udfærdiges på Justitsministeriets genpartspapir, der dog ikke kan kræves  

 anvendt.
i.
Underretning til Centralregistret for Testamenter.  

 Embedsmanden skal underrette Centralregistret for Testamenter om enhver  

 notarialforretning, der angår en testamentarisk disposition.
Underretning  

 gives på en af genparterne, der udfyldes med personnummer eller i mangel  

 heraf med fødselsdato, og som indsendes direkte til: Centralregistret for  

 Testamenter, Hestemøllestræde 6, 1464 København K.
Selvom  

 testamentsoprettelsen er foretaget af flere personer i fællesskab i samme  

 dokument, herunder af ægtefæller, skal der kun indsendes en genpart.
Den  

 indsendte genpart af testamentet (kodicillen) vil blive opbevaret i arkivet  

 ved Københavns Byrets Notarialkontor.
j.
Notarialattest.
Embedsmandens bekræftelse af den  

 stedfundne notarialforretning sker i form af en notarialattest.
 Ved testamentariske dispositioner anvendes følgende formular:
--------------------------------------------------------------------- (Navn, stilling og bopæl), der var i stand til fornuftsmæssigt at oprette  

 testamente, og hvis identitet blev mig godtgjort, har i dag i min overværelse  

 som notarius publicus på repræsentationen underskrevet (eller erklæret at  

 have underskrevet) foranstående testamente (eller kodicil eller annullering  

 af testamente) hvis indhold han/hun/de godkendte.
 I dokumentet fandtes ingen iøjnefaldende rettelser eller tilføjelser  

 udover de med min signatur (initialer) betegnede.
 Hvilket herved bevidnes.
 For andre dokumenter end testamenter anvendes følgende formular:
--------------------------------------------------------------------- (Navn, stilling og bopæl), hvis identitet blev mig godtgjort, har i dag på  

 repræsentationen i min overværelse som notarius publicus underskrevet  

 foranstående dokument (evt. nærmere præciseret), hvis indhold han/hun/de  

 godkendte.
 I dokumentet fandtes ingen iøjnefaldende rettelser eller tilføjelser  

 udover de med min signatur (initialer) betegnede.
 For udskrifter anvendes følgende formular:
--------------------------------------------------------------------- Undertegnede (fulde navn, embedsstilling og sted) bevidner herved i min  

 egenskab af notarius publicus, at foranstående efter foretaget sammenligning  

 er befundet at være en nøjagtig udskrift af en mig forelagt (nøjagtig  

 angivelse af dokumentets karakter).
 I udskriften fandtes ingen iøjefaldende rettelser (eller: i udskriften  

 fandtes ikke andre iøjnefaldende rettelser end de med mine initialer  

 attesterede).
 Til bekræftelse under min hånd og (repræsentationens) stempel.
k.
Notarialprotokol.
Enhver notarialforretning noteres i  

 en særlig, af Udenrigsministeriet autoriseret, notarialprotokol.
I  

 protokollens to første rubrikker anføres løbenummeret og dato, i den tredje  

 en kort angivelse af forretningens art og rekvirentens og identitetsvidnernes  

 navne, stillinger og adresser.
Det skal i protokollen anføres, om rekvirenten  

 er embedsmanden personlig bekendt, eller hvorledes hans identitet er blevet  

 godtgjort (alle foreviste legitimationspapirer skal opnoteres).
 Noteringen i notarialprotokollen underskrives af den embedsmand, der har  

 foretaget notarialforretningen.
l.
Dokumentets (testamentets) indførelse i  

 notarialprotokollen.
Selve dokumentet indføres ikke i  

 notarialprotokollen, medmindre det begæres af rekvirenten.
Såfremt et  

 testamente (kodicil) kun foreligger i eet eksemplar, skal dokumentet indføres  

 i notarialprotokollen, og en bekræftet udskrift heraf indsendes til  

 opbevaring i arkivet ved Københavns Byrets Notarialkontor.
m.
Dokumentets (testamentets) deponering hos  

 repræsentationen.
Hyppigere anvendes den fremgangsmåde, at dokumentet  

 (testamentet) i stedet for at indføres i notarialprotokollen udfærdiges i to  

 (testamenter i tre) eksemplarer, af hvilke det ene begæres opbevaret på  

 repræsentationen.
I så fald skal det af dokumentet (testamentet) eller af  

 notarialattesten fremgå, at det på repræsentationen beroende eksemplar skal  

 have samme gyldighed som originalen.
Alle eksemplarer konfereres af  

 repræsentationen, underskrives derpå for embedsmanden og forsynes med  

 sædvanlig notarialattest.
Et eksemplar tilbageleveres rekvirenten, medens et  

 eksemplar henlægges i repræsentationens arkiv.
Herudover skal der altid  

 opbevares et eksemplar af testamenter (kodiciller) i arkivet ved Københavns  

 Byrets Notarialkontor, jfr. ovenfor under i.
n.
Udskrifter af notarialakter.
Udskrift af  

 notarialprotokollen eller af notarialbekræftede dokumenter, der opbevares på  

 repræsentationen, må kun gives rekvirenten selv.
En afdød persons testamente  

 kan dog altid udleveres til vedkommende skifteret i Danmark eller executor  

 testamenti.
 Til udenlandsk skiftemyndighed kan repræsentationen kun med eksekutors  

 samtykke eller efter bemyndigelse fra Udenrigsministeriet udlevere  

 testamentet i original eller afskrift.
D.
Stemmeafgivning i udlandet ved valg og folkeafstemning 1. Generel orientering a.
Valgret til Folketinget, Europa-Parlamentet og de kommunale  

 eller amtskommunale råd samt ved folkeafstemninger har enhver, der Personer, der er ansat i den danske stat og beordret til tjeneste uden for  

 riget, og de med disse personer samlevende ægtefæller/ registrerede partnere  

 anses for at have fast bopæl i riget.
Tilsvarende anses følgende personer,  

 der midlertidig har taget ophold i udlandet, og de med disse personer  

 samlevende ægtefæller/registrerede partnere for at have fast bopæl i riget:  

 personer, der er udsendt af en dansk myndighed eller virksomhed, personer,  

 der gør tjeneste i en international organisation, som Danmark er medlem af,  

 personer, som er udsendt af en hjælpeorganisation i Danmark, personer, der er  

 i udlandet på grund af uddannelse eller helbred, samt andre personer, der kan  

 sidestilles med de nævnte.
b.
Ved kommunale valg skal vælgeren ud over at opfylde ovenstående  

 betingelser tillige have fast bopæl i vedkommende kommune.
 Stemmeret til de kommunale eller amtskommunale råd har endvidere personer,  

 der ikke har dansk indfødsret, men er fyldt 18 år, har fast bopæl i kommunen  

 samt har haft fast bopæl i riget i de sidste 3 år forud for valget, medmindre  

 de er umyndiggjort med retsvirkning her i landet.
c.
Ingen kan udøve valgret eller deltage i folkeafstemninger uden  

 at være optaget på valglisten.
Personer, der opfylder valgretsbetingelserne,  

 optages på valglisten i den kommune, hvor de er tilmeldt folkeregistret (har  

 fast bopæl). 18.-dagen før valgdagen er skæringsdag for optagelse på  

 valglisten.
Personer, der tilflytter fra udlandet senere end 18.-dagen før  

 valgdagen, optages ikke på valglisten.
Ved kommunale valg er skæringsdagen  

 11.-dagen før valgdagen.
I Grønland føres valglisterne kun en gang årlig og  

 suppleres med tilflytterlister ved valg.
Optagelse på tilflytterlisten kan  

 ske indtil 14 dage før valgdagen.
Personer, der uanset udlandsophold anses for at have fast bopæl i riget,  

 jf. ovenfor, optages på valglisten i den kommune, hvor de sidst var tilmeldt  

 folkeregistret.
Optagelse på valglisten er betinget af en skriftlig begæring  

 i overensstemmelse med reglerne i Indenrigsministeriets bekendtgørelse nr.  

 332 af 23. juni 1988. Begæringen afgives på en grøn blanket, der forefindes  

 hos alle repræsentationer med udsendte medarbejdere, og indsendes til den  

 kommune, hvor vedkommende sidst var tilmeldt folkeregistret.
Specielt for personer, der er ansat i den danske stat og beordret til  

 tjeneste uden for riget, og de med disse personer samlevende ægtefæller  

 gælder, at begæring om optagelse på valglisten afgives på en særlig blå  

 blanket, der udleveres af og indsendes til vedkommende statslige styrelse  

 (Udenrigsministeriet m.v.) Det påhviler ikke repræsentationen at kontrollere, om personer, der ønsker  

 at afgive stemme, opfylder betingelserne herfor.
Dette sker i den kommune,  

 hvortil brevstemmerne sendes.
 De gældende lovbestemmelser indeholdes i lov nr. 271 af 13. maj 1987 om  

 valg til Folketinget, lov nr. 746 af 7. december 1988 om valg af danske  

 repræsentanter til Europa-Parlamentet, lovbekendtgørelse nr. 139 af 26. marts  

 1985 af lov om kommunale valg, lov nr. 845 af 21. december 1988 om  

 folketingsvalg i Grønland, samt lovbekendtgørelse nr. 592 af 3. september  

 1986 af lov om folketingsvalg på Færøerne.
2. Særligt om valg til hjemmestyre- organer Ved valg til det grønlandske landsting og det færøske lagting kan kun de  

 personer optages på valglisten, som rent faktisk har bopæl i Grønland eller  

 på Færøerne.
Der gælder ikke undtagelsesregler, således at personer i  

 udlandet kan anses for at have bopæl i Grønland eller på Færøerne.
 Ved valg til det grønlandske landsting samt ved grønlandske  

 kommunalbestyrelsesvalg og bygderådsvalg er det kun muligt at brevstemme  

 inden for det danske rige, mens der ved valg til det færøske lagting er  

 mulighed for at brevstemme fra repræsentationer og skibe i udlandet op til  

 fire måneder inden valget.
Der findes ingen generelle regler om vejledende folkeafstemninger iværksat  

 af Landstinget eller Lagtinget.
Spørgsmålet om afgivelse af brevstemmer ved  

 sådanne afstemninger vil efter omstændighederne være reguleret i den  

 landstingslov eller lagtingslov, hvorved afstemningen iværksættes.
Således  

 bestemte landstingslov nr. 2 af 3. april 1981 om afholdelse af  

 folkeafstemning om fortsat anvendelse af traktaterne om De Europæiske  

 Fællesskaber i Grønland, at der ikke ved den pågældende afstemning kunne  

 afgives brevstemme i udlandet.
 De gældende lovbestemmelser findes i øvrigt i landstingslov nr. 1 og 2 af  

 30. marts 1982 henholdsvis om valg til Landstinget og valg til  

 kommunalbestyrelser og bygderåd, og lagtingslov nr. 49 af 20. juli 1978 om  

 valg til Færøernes lagting.
3. Hvor kan stemmeafgivning finde sted? Stemmeafgivning i udlandet skal foregå på en dansk repræsentation.
Søfolk  

 og passagerer på danske skibe i udenrigsfart (bortset fra færger, rutebåde og  

 lignende) samt personer ansat på danske havanlæg kan endvidere afgive stemme  

 på vedkommende skib (havanlæg). Dette gælder dog ikke passagerer med fast  

 bopæl på Færøerne.
Skibsføreren (chefen for havanlægget) skal drage omsorg  

 for, at der til stadighed forefindes stemmesedler i fornødent antal om bord.  

 Repræsentationerne bør i givet fald efter begæring udlevere eller tilsende  

 føreren på et dansk skib (havanlæg) i udenrigsfart det fornødne  

 stemmemateriale.
4. Tidsfrister for stemmeafgivningen Stemmeafgivning på en dansk repræsentation i udlandet kan tidligst finde  

 sted tre måneder inden valget eller folkeafstemningen.
En vælger, der måtte  

 indfinde sig på repræsentationen for at afgive sin stemme, skal have adgang  

 hertil, blot han oplyser, at valget eller folkeafstemningen vil finde sted  

 inden tre måneder, uanset om repræsentationen har fået officiel meddelelse  

 herom fra Udenrigsministeriet.
Stemmeafgivning må ske så betids, at kommunalbestyrelsen kan drage omsorg  

 for, at brevstemmen er fremme hos vedkommende valgstyrere, eller i Grønland  

 afstemningsledere, inden afstemningens begyndelse på valgdagen.
Dette betyder  

 i praksis, at brevstemmen skal være den pågældende kommunalbestyrelse i hænde  

 senest dagen før valget eller folkeafstemningen.
5. Stemmemateriale Brevstemmeafgivning er kun gyldig, når den sker ved benyttelse af det  

 brevstemmemateriale, som Indenrigsministeriet har tilvejebragt.  

 Brevstemmematerialet består af:
Disse er ved valg til Folketinget af gråt papir, påtrykt ordet  

 "Stemmeseddel" og forsynet med 3 rubrikker.
De samme stemmesedler  

 anvendes ved valg til kommunale og amtskommunale råd.
Stemmesedlerne til brug  

 ved folkeafstemninger har ordene "Ja" og "Nej" trykt over  

 hinanden adskilt ved en trykt, vandret streg.
Stemmesedlerne ved valg til  

 Europa-Parlamentet er påtrykt "Stemmeseddel til  

 Europa-Parlamentsvalg" og forsynet med 3 rubrikker.
Repræsentationen må  

 omhyggeligt drage omsorg for, at de forskellige typer stemmesedler opbevares  

 adskilt, så sammenblanding ikke risikeres.
til de enkelte stemmesedler.
Konvolutterne er uigennemsigtige og af en  

 sådan størrelse, at de fuldstændigt dækker stemmesedlen.
Ved valg er  

 konvolutterne blå.
Ved folkeafstemninger er konvolutterne røde med følgende  

 påtryk: "Stemmeseddel vedrørende folkeafstemning".
 der indeholder en erklæring, som udfyldes og underskrives af vælgeren,  

 samt en attest, som den, over for hvem stemmeafgivningen finder sted, skal  

 udfylde og underskrive.
 Et oversat eksemplar af følgebrevet til henholdsvis engelsk, fransk,  

 spansk og tysk tilsendes alle repræsentationer og kan rekvireres i  

 Udenrigsministeriet.
dvs. store konvolutter med påtryk på forsiden om, at de indeholder en  

 stemmeseddel, og med plads til påførsel af adressat (den pågældende  

 kommunalbestyrelse). Yderkuverterne er gule ved valg til Folketinget, de  

 kommunale og amtskommunale råd samt folkeafstemninger.
Ved valg til  

 Europa-Parlamentet er yderkuverterne grønne for almindelige vælgere og grå  

 for vælgere, der har fast bopæl i et af de øvrige EF-lande.
På bagsiden  

 angiver vælgeren sit fulde navn, sin faste bopæl samt fødselsdato.
Såfremt der afholdes to eller flere folkeafstemninger samtidig, vil det  

 kunne foreskrives, at der skal benyttes stemmesedler af forskellig farve, og  

 at stemmesedlerne skal være påtrykt titlen på det lovforslag eller den lov,  

 de vedrører.
Såfremt sådant særligt stemmemateriale ikke kan fordeles til  

 repræsentationerne i tide forud for afstemningen, vil der blive givet nærmere  

 bestemmelser om tilretning m.v. af det allerede udsendte stemmemateriale.
6. Rekvirering af stemmemateriale Stemmesedler m.v., der af repræsentationerne kan rekvireres fra  

 Udenrigsministeriet eller fra den overordnede repræsentation, skal til  

 stadighed forefindes på repræsentationerne i et efter disses skøn fornødent  

 antal.
Det påhviler den enkelte repræsentation at sørge for, at den til  

 enhver tid nødvendige beholdning af stemmemateriale er for hånden.
Ved  

 afgørelsen af, hvilke behov der må påregnes, bør den enkelte repræsentation  

 blandt andet tage hensyn til antallet af anløbende danske skibe, antallet af  

 turister samt antallet af besøgende til årlige messer eller udstillinger.
 Det særlige stemmemateriale (indlagt i grå yderkuvert), der ved  

 Europa-Parlamentsvalg skal benyttes af vælgere, der har fast bopæl i et af de  

 øvrige EF-lande, skal kun forefindes på repræsentationerne i disse lande.
Ved rekvirering af stemmemateriale skal repræsentationen angive, hvor  

 mange sæt der ønskes af 7. Underretning om forestående valg eller folke- afstemninger Så snart valg til Folketinget, Europa-Parlamentet eller de kommunale og  

 amtskommunale råd er udskrevet, eller beslutning er taget om afholdelse af  

 folkeafstemning, underretter Udenrigsministeriet alle repræsentationer med  

 udsendte medarbejdere herom.
Disse repræsentationer bedes - om fornødent  

 telegrafisk - underrette underordnede repræsentationer, også i  

 sideakkrediterede lande.
Det påhviler normalt ikke repræsentationerne at  

 træffe forholdsregler med henblik på at gøre eventuelle vælgere bekendt med  

 den forestående afstemning.
Repræsentationerne bør dog på forespørgsel  

 underrette danske valgberettigede om, at valg (folkeafstemning) er udskrevet,  

 samt om dagen for valgets, respektive afstemningens, afholdelse.
Endvidere  

 vil repræsentationerne efter omstændighederne kunne underrette eventuelle  

 større organisationer m.v. af danskere i opholdslandet om valgets  

 (folkeafstemningens) udskrivelse, f.eks. hvor der er en lokal organisation af  

 bistandsfrivillige eller filialer af danske virksomheder med mange danske  

 medarbejdere.
Da anmeldelsesfristen for nye partier først udløber 15 dage før afholdelse  

 af folketingsvalg og 8 uger før et Europa-Parlamentsvalg, vil der først efter  

 disse fristers udløb kunne tilgå repræsentationen endelig meddelelse om,  

 hvilke partier der deltager i valget.
Det er af praktiske årsager ikke muligt  

 at lade repræsentationerne tilgå meddelelse om, hvilke kandidater der er  

 opstillet til valg.
8. Fremgangsmåden ved stemme- afgivningen a.
Stemmeafgivning på en dansk repræsentation sker ved, at  

 vælgeren henvender sig til repræsentationen, der mod fornøden legitimation  

 (dansk pas, personnummerbevis, førerbevis, sygesikringsbevis, skattekort  

 e.l.) udleverer den pågældende en stemmeseddel med dertil hørende konvolut,  

 følgebrev og yderkuvert til brug for vedkommende valg eller folkeafstemning.
 Repræsentationschefen bør drage omsorg for, at der under hans eventuelle  

 fravær inden for ekspeditionstiden findes en behørigt instrueret person, over  

 for hvem stemmeafgivningen kan finde sted.
I forbindelse med prøvelsen af de pågældendes identitet vil det være  

 naturligt at have opmærksomheden henvendt på eventuelle data for alder og  

 bopæl.
Ud over hvad der i det enkelte tilfælde måtte fremgå af den foreviste  

 legitimation, er repræsentationen imidlertid ikke berettiget til at afkræve  

 dokumentation for, at valgretsbetingelserne er opfyldt, f.eks. bevis for  

 optagelse på valglisten.
Repræsentationen har pligt til at imødekomme enhver  

 anmodning om at få lejlighed til at brevstemme, medmindre det er aldeles  

 utvivlsomt, at den, der fremsætter anmodningen, ikke er stemmeberettiget.
b.
Repræsentationen bør henlede vælgerens opmærksomhed på den  

 vejledning, der findes trykt på følgebrevets bagside og på den blå,  

 respektive røde, konvolut.
Hvis vælgeren ønsker det, bør repræsentationen  

 endvidere give oplysning om lovens betingelser for brevafstemning samt  

 fornøden vejledning om den fremgangsmåde, der skal følges ved  

 stemmeafgivningen.
c.
Straks efter modtagelsen af stemmeseddel m.v. skal vælgeren  

 foretage afstemningen.
Der skal gives den enkelte vælger adgang til at afgive  

 sin stemme, uden at nogen får lejlighed til at se, hvorledes han stemmer,  

 f.eks. ved at der gives ham adgang til en enligt stående pult eller et bord,  

 hvor han ugenert kan udfylde stemmesedlen.
Det må imidlertid påses, at  

 vælgeren ikke fjerner sig med den modtagne stemmeseddel, og at han straks  

 efter anvendelsen af stemmematerialet tilbageleverer dette.
d.
Udfyldelsen af stemmesedlen foregår ved folketingsvalg ved, at  

 vælgeren i den dertil bestemte rubrik skriver enten navnet eller  

 bogstavbetegnelsen på et af de partier, der har opstillet kandidater i den  

 amts- eller storkreds, hvor han er opført på valglisten. Ønsker vælgeren at  

 stemme på en bestemt kandidat, der er opstillet i kredsen, skriver han dennes  

 navn på stemmesedlen, eventuelt med tilføjelse af partinavnet eller  

 bogstavbetegnelsen.
 Ved valg til Europa-Parlamentet og ved kommunale valg skriver vælgeren  

 enten listebetegnelsen eller bogstavbetegnelsen for den kandidatliste (det  

 parti), han vil stemme på, eller navnet på en af listens kandidater,  

 eventuelt med tilføjelse af listebetegnelsen eller bogstavbetegnelsen.
 Ved folketingsvalg på Færøerne og i Grønland sker udfyldelse af  

 stemmesedlen på tilsvarende måde ved anførelse af enten partinavn eller  

 kandidatnavn.
 Ved folkeafstemninger sker afstemningen ved, at den, der stemmer for det  

 lovforslag eller den lov, der er genstand for afstemning, på stemmesedlen  

 sætter kryds ved ordet "Ja", medens den, der stemmer imod, sætter  

 kryds ved ordet "Nej".
e.
Umiddelbart efter at vælgeren har stemt, indlægger han uden at  

 give nogen adgang til at se, hvorledes han har stemt, stemmesedlen i den  

 dertil bestemte særlige konvolut og tilklæber den.
f.
Det ovenfor omhandlede følgebrev udfyldes, straks efter at  

 stemmesedlen er indlagt i konvolutten.
 Følgebrevet indeholder:
g.
Når vælgeren har stemt og følgebrevet er behørigt udfyldt og  

 attesteret, indlægger han konvolutten med stemmesedlen og følgebrevet i den  

 dertil bestemte yderkuvert, som han tilklæber og adresserer til  

 kommunalbestyrelsen i den kommune, hvor han er opført på valglisten.  

 Endvidere udfylder han den på yderkuvertens bagside anbragte rubrik med  

 tydelig angivelse af sit navn og sin bopæl i den nævnte kommune samt sin  

 fødselsdato.
De personer, der er ansat i den danske stat og beordret til  

 tjeneste uden for riget, og som ikke har bevaret fast bopæl i Danmark, samt  

 de med disse personer samlevende ægtefæller skal, såfremt de i henhold til de  

 før den 1. juli 1988 gældende regler er optaget på valglisten i Københavns  

 Kommune, som bopæl i kommunen på omslagets bagside anføre tallet  

 "9911" samt den repræsentation, ved hvilken den pågældende er  

 ansat, eller ved hvilken stemmeafgivningen finder sted.
Yderkuverten  

 adresseres i så fald til Folkeregistret, Dahlerupsgade 6, 1640 København V.
 Repræsentationen bør vejlede vælgeren om, at der - bortset fra  

 folkeafstemning om flere lovforslag - kun må sendes een stemmeseddel med  

 følgebrev i hver yderkuvert.
h.
Yderkuverten afleveres derefter til den, over for hvem  

 stemmeafgivningen har fundet sted, hvorpå repræsentationen snarest afsender  

 den, idet portoen betales af repræsentationen.
Det bemærkes i den  

 forbindelse, at de afgivne brevstemmer skal fremsendes enkeltvis til  

 vedkommende kommunalbestyrelse, hvorfor der ikke må foretages en samlet  

 forsendelse af flere brevstemmer til samme kommune.
Såfremt det af hensyn til  

 den hurtigst og sikrest mulige viderebesørgelse må anses for hensigtsmæssigt,  

 vil repræsentationerne dog kunne indsende de til de respektive  

 kommunalbestyrelser stilede konvolutter, eventuelt i ufrankeret stand, i  

 dip-bag eller dip-cargo, hvorefter Udenrigsministeriet frankerer og  

 videresender dem.
9. Særligt om stemmeafgivning til valg til Europa-Parlamentet for personer med fast bopæl i et af de øvrige medlemslande i De Europæiske Fællesskaber a.
Valgret til Europa-Parlamentet har - ud over de personer, der  

 opfylder betingelserne for valgret til Folketinget - enhver, som på valgdagen b.
Disse vælgere optages på en særlig supplementsliste til  

 valglisten i Rådhuskredsen i Københavns Kommune.
Optagelsen er betinget af en  

 skriftlig begæring i overensstemmelse med reglerne i Indenrigsministeriets  

 bekendtgørelse nr. 569 af 13. november 1978 som ændret ved bekendtgørelse nr.  

 590 af 29. september 1988. Begæring om optagelse, der tidligst kan fremsættes  

 6 måneder før valgdagen, kan kun fremsættes over for de repræsentationer i  

 EF-landene, der er anført på bilaget til nævnte bekendtgørelse.  

 Repræsentationen skal påse, at de modtagne begæringer er korrekt udfyldt, og  

 fremsende dem med påtegning herom til folkeregistret i Københavns Kommune.
c.
Stemmeafgivningen skal ske på en dansk diplomatisk eller  

 konsulær repræsentation i et af de øvrige medlemslande i De Europæiske  

 Fællesskaber.
Stemmematerialet består som for andre vælgere af en grå  

 stemmeseddel påtrykt ordene "Stemmeseddel til  

 Europa-Parlamentsvalg" og forsynet med 3 rubrikker, en blå konvolut, et  

 følgebrev og en yderkuvert, der for disse vælgeres vedkommende er grå og på  

 forsiden forsynet med Københavns Registerforvaltning som fortrykt adressat.
d.
Der er for vælgere med fast bopæl i et af de øvrige  

 medlemslande i De Europæiske Fællesskaber fastsat særlige regler for  

 stemmeafgivningen i Indenrigsministeriets bekendtgørelse nr. 594 af 13.  

 november 1978. De regler, der er fastsat om fremgangsmåden ved  

 stemmeafgivningen, svarer i det væsentlige til, hvad der gælder for andre  

 vælgere, jf. ovenfor under pkt. 8. Disse vælgere skal dog ved underskrift på  

 følgebrevet erklære, at de ikke har afgivet stemme ved  

 Europa-Parlamentsvalget i noget andet EF-land.
e.
Vælgere, der uanset udlandsophold, f.eks. i et af de øvrige  

 medlemslande i De Europæiske Fællesskaber, har valgret til Folketinget og som  

 efter ansøgning er optaget på folketingsvalglisten, skal afgive stemme efter  

 de almindelige regler.
Disse vælgere er derfor ikke omfattet af de særlige  

 regler, der gælder for vælgere med fast bopæl i et af de øvrige medlemslande  

 i De Europæiske Fællesskaber.
10. Repræsen- tationens diskretionspligt m.v.
Repræsentationens chef eller personale må under ingen omstændigheder give  

 vælgeren råd eller opfordring med hensyn til, hvilken kandidat eller liste  

 han bør stemme på.
Ej heller må de give oplysning om, hvorvidt en vælger har  

 været til stede eller har afgivet stemme, eller hvad de i øvrigt måtte have  

 bragt i erfaring med hensyn til afstemningen.
11. Vælgerens dødsfald Såfremt repræsentationen måtte erfare, at en vælger, som har afgivet sin  

 stemme på repræsentationen, er afgået ved døden inden valgdagen, påhviler det  

 repræsentationen straks at underrette vedkommende kommunalbestyrelse herom.
E.
Deposita 1. Betingelser for modtagelse af deposita Såfremt personer eller firmaer anmoder repræsentationen om at opbevare  

 penge, værdipapirer eller andre effekter, bør de normalt afvises og henvises  

 til at træffe aftale om deponeringen med en lokal bank eller et stedligt  

 opbevaringsmagasin.
 Repræsentationen bør kun modtage deposita under følgende to betingelser:
2. Opbevaring af depoter Når penge, værdipapirer eller andre effekter modtages til opbevaring,  

 gælder følgende bestemmelser:
a.
Rede penge i opholdslandets mønt, som modtages af en  

 honorær repræsentation, skal altid indsættes på særskilt konto i et  

 pålideligt pengeinstitut, og deponenten gøres bekendt hermed.
Kontoen, der  

 bør holdes adskilt fra repræsentationens almindelige bankkonto, oprettes i  

 repræsentationens navn, såvidt muligt med vedkommende deponents navn som  

 kendemærke, og således at det indestående beløb kun kan hæves af  

 repræsentationens chef.
Udgiften ved kontoens oprettelse og føring bæres af  

 deponenten.
 Ved de udsendte repræsentationer optages depoter bestående af rede penge  

 og pengerepræsentativer i opholdslandets mønt i kassebeholdningen og indføres  

 i kassejournalen til indtægt for konto 9420 (mellemværende med andre) og i  

 reskontroen til kredit for deponenten.
b.
Depositum i lukket omslag.
Indholdet af et depositum,  

 der ønskes opbevaret i lukket omslag, skal ved modtagelsen efterses af  

 repræsentationen før tillukningen, og omslaget derpå forsynes med  

 repræsentationens segl.
c.
Effekternes henlæggelse i bankboks eller  

 opbevaringsmagasin.
Deponenten bør gøres bekendt med, at repræsentationen  

 forbeholder sig ret til i eget navn at lade værdipapirer, pengemidler i  

 lukket omslag og genstande af betydelig værdi deponere i bankboks eller for  

 større genstandes vedkommende hos et pålideligt opbevaringsmagasin.
Det samme  

 gælder effekter af mindre værdi, hvis repræsentationens pengeskab, respektive  

 opbevaringsrum, ikke frembyder tilstrækkelig sikkerhed, eller hvis andre end  

 repræsentationens chef og enkelte betroede medarbejdere ved repræsentationen  

 har adgang til pengeskabet.
Udgifter ved opbevaring uden for  

 repræsentationens lokaler bæres af deponenten.
d.
Repræsentationens og den danske stats ansvar.
For rede  

 penge, som indsættes på konto i pengeinstitut i repræsentationens navn, samt  

 for andre effekter, der opbevares i repræsentationens navn i pengeinstitut  

 eller opbevaringsmagasin, er repræsentationen og den danske stat uden ansvar.
For deposita, der opbevares i repræsentationens lokaler, er  

 repræsentationen eller den danske stat ikke ansvarlig for tab eller  

 forringelse af depotet, medmindre repræsentationens chef eller personale har  

 udvist forhold, som kan begrunde erstatningsansvar efter dansk rets  

 almindelige regler.
Det bør endvidere henstilles til deponenten, hvorvidt han  

 selv måtte ønske at tegne forsikring for depotet.
e.
Kvittering.
For depotet afgiver repræsentationen en  

 sålydende kvittering, hvis ansvarsklausul deponenten på stedet skal gøres  

 bekendt med:
værdipapirer ............., eller: en forseglet pakke til en angivet værdi af ............) til opbevaring som depositum.
Repræsentationen forbeholder sig ret til uden ansvar for repræsentationen eller den danske stat at lade depotet opbevare i sit navn i (pengeinstitut eller opbevaringsmagasin) og er i øvrigt ikke ansvarlig for tab eller forringelse af depotet, medmindre repræsentationens chef eller personale har udvist forhold, der kan begrunde erstatningsansvar efter dansk rets almindelige regler.
f.
Indberetning om depoter in specie.
Om modtagelsen af et  

 depot in specie, jfr. punkt b. og c. ovenfor, skal såvel honorære som  

 udsendte repræsentationer straks indberette til Udenrigsministeriet og  

 vedlægge en genpart af repræsentationens kvittering til deponenten.
Når  

 depotet tilbageleveres eller udleveres til rette vedkommende, skal  

 repræsentationen på ny indberette med henvisning til indberetningen om  

 depotets modtagelse og under vedlæggelse af kvitteringen for depotets  

 udlevering.
Indberetningerne akteres på en særlig aktpakke, og hvis  

 repræsentationen skønner det hensigtsmæssigt, kan der føres en særlig  

 depotbog.
 Depoter in specie bogføres i Udenrigsministeriet og skal ikke bogføres af  

 repræsentationerne.
 Udsendte repræsentationer skal som foreskrevet i Instruksens Bind 3,  

 kapitel VIII, afsnit G. 2) sammen med årsregnskabet indsende en fuldstændig  

 fortegnelse over depoter in specie og for hvert enkelt depot oplyse grunden  

 til, at det endnu ikke har kunnet udleveres til rette vedkommende.
F.
Momsrefusionen til turister i Danmark.
 I henhold til Skatteministeriets bekendtgørelse nr. 413 af 13. juni 1989  

 kan varer, som momsregistrerede virksomheder sælger til personer bosat i  

 udlandet, og som medtages til udlandet som rejsegods, fritages for moms.
 Såfremt køber har sin bopæl i et land uden for EF, bortset fra Sverige,  

 Norge og Finland, skal udførselskontrollen i så fald som hovedregel ske ved  

 den pågældende vares udførsel fra Danmark.
I undtagelsestilfælde, hvor vareudførslen ikke har kunnet kontrolleres ved  

 den danske toldgrænsekontrol, godkender toldvæsenet en såkaldt alternativ  

 dokumentation, i form af en attestation, afgivet af toldmyndigheden i købers  

 bopælsland.
Såfremt toldmyndigheden ikke har villet afgive denne attestation.  

 vil dog en erklæring fra vedkommende danske udenrigsrepræsentation om at  

 varerne er ankommet til det pågældende land, ligeledes kunne godkendes.
 En forudsætning for erklæringens afgivelse vil være, at repræsentationen  

 får forelagt salgsfaktura eller udførselsangivelse, udfærdiget af den danske  

 sælger, samt herudover, enten ved varernes fremvisning på repræsentationen  

 eller andet passende sted, eller på anden betryggende måde, kan konstatere,  

 at de omhandlede varer faktisk er indkøbt i bopælslandet.
 Gebyr ved udfærdigelse af attestationen opkræves efter gældende regler.
Kapitel V Erhvervelse, fortabelse og generhvervelse af dansk statsborgerret A.
Generelle bestemmelser 1. Definitioner 2. Bevis for dansk statsborgerret 3. Lovgivning om dansk statsborgerret B.
Erhvervelse af dansk stats- borgerret 1. Fødsel af danske forældre 2. Legitimation ved efterfølgende ægteskab 3. Adoption 4. Bopæl i Danmark til skelsår og alder 5. Ægteskab med dansk mand 6. Naturalisation 7. Afgivelse af erklæring til myndighederne 8. Hittebørn 9. Særregler i anledning af de sønderjyske landsdeles  

 genforening med Danmark 10. Særregler for tyske statsborgere m.fl. i anledning  

 af Danmarks besættelse C.
Fortabelse af dansk stats- borgerret 1. Erhvervelse af fremmed statsborgerret 2. Fødsel og forbliven i udlandet 3. Løsning fra dansk statsborgerforhold 4. Ægteskab med udenlandsk mand 5. Personer, der ved fødslen har erhvervet  

 statsborgerret både i Danmark og i et andet land 6. Særregler for personer fra de tidligere  

 dansk-vestindiske øer 7. Særregler for islændinge D.
Generhvervelse af dansk statsborgerret 1. Generhvervelse af dansk statsborgerret for  

 danskfødte 2. Generhvervelse af dansk statsborgerret for finske,  

 norske og svenske statsborgere 3. Generhvervelse af dansk statsborgerret for  

 personer, der har mistet dansk statsborgerret i henhold til § 9 A 4. Generhvervelse af dansk statsborgerret for andre Erhvervelse, fortabelse og generhvervelse af dansk statsborgerret A.
Generelle bestemmelser 1. Definitioner I dansk lovgivning benyttes "indfødsret" synonymt med  

 "statsborgerret".
"Danmark", "den danske stat" og "det danske  

 rige" omfatter i det følgende alle områder, der på de givne tidspunkter  

 hørte til den danske stat.
Herefter omfatter disse udtryk alle dele af  

 Danmark, herunder Færøerne og Grønland og fra 15. juni 1920 de sønderjyske  

 landsdele; endvidere (indtil 17. januar 1917) de tidligere dansk-vestindiske  

 øer og (indtil 1. december 1918) Island.
2. Bevis for dansk statsborgerret Bevis for dansk statsborgerret føres ved fremlæggelse af relevante  

 dokumenter, eventuelt i forbindelse med andre data:
 Det samme gælder et af statsamterne (i København magistraten eller  

 overpræsidenten), rigsombudsmanden på Færøerne eller i Grønland udstedt bevis  

 for, at den eller de deri nævnte personer har erhvervet dansk indfødsret ved  

 erklæring i henhold til den tidligere gældende § 2A, §§ 3, 4, 10B, 10C eller  

 13 stk. 3 i lov om dansk indfødsret, jfr. senest bkg. nr. 155 af 6. april  

 1978, samt § 2, stk. 2, i lov nr. 117 af 29. marts 1978 om ændring af lov om  

 dansk indfødsret.
 Danske diplomatiske og konsulære repræsentationer har ingen bemyndigelse  

 til at udstede bevis for, at en person er dansk statsborger.
 De dokumenter, der er nævnt under a) og b) er dog ikke ubetinget bevis for  

 dansk indfødsret, fordi den pågældende efter dokumentets udstedelse kan have  

 mistet sin danske statsborgerret, jfr. afsnit C.
 For personer, der bor i udlandet, og som har gyldigt dansk  

nationalitetspas, og hvor de fremkomne oplysninger ikke giver  

 anledning til at antage, at indehaveren har mistet sin danske statsborgerret,  

 kan vedkommende danske udlandsrepræsentation - for konsulaters vedkommende  

 eventuelt efter forelæggelse for den ambassade eller det generalkonsulat,  

 hvorunder konsulatet hører - udfærdige erklæringer om statsborgerret af  

 følgende indhold:
Personer, der hævder at være i besiddelse af dansk indfødsret, bør i  

 tvivlstilfælde henvises til at rette henvendelse til Indenrigsministeriet om  

 udstedelse af indfødsretsbevis.
Ved ansøgning om udstedelse af bevis for  

 dansk indfødsret bør de blanketter, der er udarbejdet af  

 Indenrigsministeriet, såvidt muligt benyttes.
3. Lovgivning om dansk statsborgerret Reglerne om erhvervelse, fortabelse og generhvervelse af dansk indfødsret  

 findes i Indfødsretten af 15. januar 1776, lov nr. 54 af 25. marts 1871  

 indeholdende tillæg til indfødsretsforordningen af 15. januar 1776, lov nr.  

 42 af 19. marts 1898 om erhvervelse og fortabelse af indfødsret som ændret  

 ved lov nr. 57 af 23. marts 1908 (bkg. nr. 59 af 23. marts 1908), lov nr. 166  

 af 17. maj 1916, hvorefter dansk indfødsret kan meddeles visse personer, lov  

 nr. 353 af 27. november 1916 vedrørende erhvervelse af indfødsret, bkg. nr.  

 223 af 18. april 1917 om en mellem Danmark og Amerikas Forenede Stater den 4.  

 august 1916 afsluttet overenskomst om overdragelse til de nævnte stater af de  

 dansk-vestindiske øer, lov nr. 474 af 5. september 1920 om erhvervelse af  

 dansk indfødsret i anledning af de sønderjyske landsdeles indlemmelse i  

 Danmark som ændret ved lov nr. 247 af 12. juni 1922 (bkg. nr. 293 af 12. juni  

 1922), lov nr. 123 af 18. april 1925 om erhvervelse og fortabelse af  

 indfødsret, midlertidig lov nr. 333 af 25. juni 1940 om ændring af loven af  

 18. april 1925 sammenholdt med kgl. anordning nr. 230 af 26. juli 1947  

 angående ikrafttrædelsen af § 6, 1. stk. i loven af 18. april 1925 samt lov  

 nr. 252 af 27. maj 1950 om dansk indfødsret som ændret ved lov nr. 399 af 11.  

 december 1968 (bkg. nr. 409 af 17. december 1968), lov nr. 117 af 29. marts  

 1978 (bkg. nr. 155 af 6. april 1978), samt lov nr. 326 af 4. juni 1986 om  

 ændring af adoptionsloven og indfødsretsloven.
 Visse særbestemmelser for bestemte grupper af personer er givet ved lov  

 nr. 379 af 12. juli 1946 om ændring i loven af 18. april 1925, lov nr. 380 af  

 12. juli 1946 om generhvervelse af indfødsret i visse tilfælde m.m., lov nr.  

 528 af 22. december 1947 om ændret affattelse af lov nr. 379 af 12. juli  

 1946, lov nr. 518 af 22. december 1948 om tillæg til loven af 18. april 1925  

 og lov nr. 504 af 20. december 1950 om ordning af visse indfødsretlige  

 forhold.
Hovedloven er loven af 27. maj 1950, der trådte i kraft 1. januar 1951, og  

 som afløste loven af 18. april 1925 om erhvervelse og fortabelse af  

 indfødsret.
Tidligere love anvendes dog stadig, hvis de forhold, der  

 begrunder erhvervelse eller fortabelse af indfødsret, ligger inden for det  

 tidsrum, hvori de har været i kraft (nemlig Indfr. 1776 til 6. april  

 1898, lov 1898 fra 7. april 1898 til 28. april 1925, lov 1925  

 fra 29. april 1925 til 31. december 1950, lov 1950 fra 1. januar 1951  

 til 31. december 1968, lov 1968 fra 1. januar 1969 til 31. december  

 1978 og lov 1978 fra 1. januar 1979 samt lov 1986 fra 1.  

 oktober 1986. Når der i den følgende fremstilling er henvist til de  

 sidstnævnte syv love, er dette sket blot ved angivelse af lovens årstal,  

 medens henvisninger til de øvrige love (L.), bekendtgørelser (bkg.) og kgl.  

 anordninger (an.) er foretaget ved angivelse af bestemmelsens nummer og  

 årstal.
 Afsnit B og C indeholder en oversigt over de vigtigste regler om  

 erhvervelse og fortabelse af dansk statsborgerret, medens afsnit D kort  

 omtaler spørgsmålet om generhvervelse af dansk statsborgerret.
De fleste forespørgsler til repræsentationerne om dansk indfødsret kan  

 formentlig besvares på grundlag af den fremstilling af reglerne, som er givet  

 nedenfor.
Men er repræsentationen i tvivl, bør sagen forelægges  

 Indenrigsministeriet til endelig afgørelse.
B.
Erhvervelse af dansk statsborgerret 1. Fødsel af danske forældre a. Ægtebarn, hvis fader er dansk statsborger, og uden for  

 ægteskab født barn, hvis moder er dansk statsborger, har erhvervet dansk  

 indfødsret:
 b. Ægtebarn, hvis moder er dansk statsborger, og som er født i  

 den danske stat i tidsrummet 1. januar 1951 til 31. december 1978, har  

 erhvervet dansk indfødsret ved fødslen, hvis faderen ved barnets fødsel var  

 statsløs, de jure, eller hvis barnet ikke ved fødslen har erhvervet faderens  

 fremmede statsborgerret (L. 1950 § 1).
 Med fødsel i Danmark ligestilles fødsel i Finland, Norge eller Sverige (L.  

 1950 § 10A).
 Bestemmelsen anvendes endvidere på et barn, der er født i tiden fra 1.  

 januar 1933 til 31. december 1950, hvis barnet i hele tidsrummet fra fødslen  

 til 1. januar 1951 var statsløs; indfødsretten er dog først erhvervet den 1.  

 januar 1951. Fødsel i Finland, Norge eller Sverige er ikke ligestillet med  

 fødsel i Danmark ved anvendelsen af denne overgangsbestemmelse (L. 1950 § 13  

 stk. 1).
 c. Ægtebarn, hvis moder er dansk statsborger, og som er født  

 den 1. januar 1979 eller senere, har erhvervet dansk indfødsret ved fødslen,  

 uanset om fødslen har fundet sted i eller udenfor den danske stat (L.  

 1978 § 1).
d.
Børn, som er født i ægteskab mellem en dansk moder og en  

 ikke-dansk fader, og som er født i tidsrummet 1. januar 1961 til 31. december  

 1978, kunne frem til 31. december 1981 erhverve dansk indfødsret ved, at  

 moderen afgav erklæring derom over for statsamtet (i København magistraten)  

 eller over for en dansk udlandsrepræsentation i henhold til § 2, stk. 2, i  

 lov nr. 117 af 1978 om ændring af L. 1950.
 Disse børn kan fremover kun erhverve dansk indfødsret ved naturalisation,  

 jfr. ndf. pkt. 6.
2. Legitimationen ved efterfølgende ægteskab a.
Barn født uden for ægteskab af udenlandsk moder, som den  

 7. april 1898 eller senere har indgået ægteskab med barnets danske fader, har  

 erhvervet dansk indfødsret, hvis barnet på det tidspunkt, da det således  

 legitimeredes ved forældrenes efterfølgende ægteskab, var ugift og under 18  

 år (L. 1898 § 3, L. 1925 § 3, L. 1950 § 2).
 Fra bestemmelsen gælder der visse undtagelser for de personer, der er  

 nævnt under pkt. 10.
b.
Den, som den 27. november 1916 var statsløs, men som ville  

 have haft dansk indfødsret, hvis den bestemmelse, der er nævnt under a.,  

 altid havde været gældende, har på denne dag erhvervet dansk indfødsret  

 (L. nr. 353 af 1916).
3. Adoption Danske statsborgeres adoption af et udenlandsk barn medfører nu i de  

 fleste tilfælde automatisk, at barnet bliver dansk statsborger.
 Indtil den 1. januar 1979 kunne udenlandske adoptivbørn kun  

 erhverve dansk indfødsret ved naturalisation, jfr. pkt. 6.
 Efter den 1. januar 1979 kunne visse udenlandske adoptivbørn  

 erhverve dansk indfødsret ved, at adoptivforældrene afgav erklæring herom (L.  

 1950 § 2 A, jfr. bkg. nr. 155 af 6. april 1978).
 Efter 1. oktober 1986 erhverver udenlandske adoptivbørn  

automatisk dansk indfødsret, hvis følgende betingelser er opfyldt:
I tilfælde, hvor foranstående betingelser ikke er opfyldt, kan det  

 udenlandske adoptivbarn eventuelt erhverve dansk indfødsret ved  

 naturalisation.
I visse tilfælde kan naturalisation forventes, selv om barnet  

 og adoptivforældrene bor uden for Danmark.
En betingelse herfor er dog bl.a.,  

 at adoptionen har fundet sted på en sådan måde, at den er gyldig efter dansk  

 ret.
4. Bopæl i Danmark til skelsår og alder a.
En udlænding, der var født i Danmark før 7. april 1880 og  

 vedblivende havde sin bopæl i landet, erhvervede automatisk dansk  

 statsborgerret ved det fyldte 18. år (Indfr. 1776 § 9). Den således  

 erhvervede statsborgerret omfattede ikke bipersoner, d.v.s. mandens hustru og  

 ægtebørn eller kvindens børn uden for ægteskab.
b.
En udenlandsk mand eller udenlandsk ugift kvinde, der var  

 født i Danmark i tidsrummet 7. april 1880-31. december 1950 og vedblivende  

 havde sin bopæl i landet, erhvervede ved det fyldte 19. år automatisk  

 dansk statsborgerret (L. 1898 § 2, L. 1925 § 2). Den statsborgerret, som en  

 mand havde erhvervet, tilkom også hans hustru og ægtebørn, medens børn født  

 uden for ægteskab på samme måde fulgte moderen.
 Dansk statsborgerret blev dog ikke erhvervet, hvis vedkommende i løbet af  

 det sidste år før sin 19 års fødselsdag over for overøvrigheden (i København  

 magistraten) havde afgivet en skriftlig erklæring om ikke at ville erhverve  

 dansk indfødsret og ved fyldestgørende attest havde godtgjort at have  

 statsborgerret i et andet land.
 Fra de ovenfor omtalte regler gælder visse undtagelser for de personer,  

 der er nævnt under pkt. 10.
c.
I tidsrummet 1. januar 1951-31. december 1968 kunne en  

 udlænding, der var født i Danmark og vedblivende havde sin bopæl i landet,  

 erhverve dansk indfødsret ved efter det fyldte 21. (18.) år, men inden det  

 fyldte 23. år at afgive en erklæring derom til myndighederne (L. 1950 § 3).
d.
Siden 1. januar 1969 kan en udlænding, der opfylder  

 visse betingelser om forudgående 10 års bopæl i Danmark, jfr. pkt. 7.a.,  

 erhverve dansk indfødsret ved efter det fyldte 21. (18.) år, men inden det  

 fyldte 23. år at afgive en erklæring derom over for statsamtet (i København  

 magistraten) (L. 1950 § 3).
5. Ægteskab med dansk mand a.
En udenlandsk kvinde, der før den 7. april 1898 indgik  

 ægteskab med en dansk mand, erhvervede ikke dansk statsborgerret ved  

 ægteskabet, men opnåede først dansk statsborgerret den 7. april 1898, dog kun  

 for så vidt hun på dette tidspunkt levede i ægteskab med sin danske mand (L.  

 1898 § 11). Hvis hun den 7. april 1898 var enke, fraskilt eller separeret, og  

 hun den 27. november 1916 var statsløs (f.eks. fordi hun ved indgåelse af  

 ægteskabet havde mistet sin oprindelige statsborgerret), opnåede hun den 27.  

 november 1916 dansk statsborgerskab (L. nr. 353 af 1916).
b.
En udenlandsk kvinde, der i tidsrummet 7. april 1898-31.  

 december 1950 indgik ægteskab med en dansk mand, erhvervede ved  

 ægteskabet dansk indfødsret (L. 1898 § 3, L. 1925 § 3).
c.
En udenlandsk kvinde, der efter 31. december 1950 har  

 indgået ægteskab med en dansk mand, har ikke ved ægteskabet erhvervet  

 dansk statsborgerret, men udlændinge, både mænd og kvinder, som er  

 dansk-gifte, kan i almindelighed opnå dansk statsborgerret ved  

 naturalisation, når de har boet 4 år i Danmark og samlevet med den danske  

 ægtefælle de seneste 3 år.
6. Naturalisation Naturalisation sker ved, at ansøgeren med navns nævnelse optages på en af  

 de særlige love om indfødsrets meddelelse, hvoraf der som regel gennemføres  

 tre om året.
a.
Bipersoner omfattes af naturalisationen efter følgende  

 regler:
b.
Betingelser for naturalisation.
De gældende betingelser  

 for naturalisation indeholdes i Indenrigsministeriets cirkulære nr. 69 af 1.  

 juni 1983, hvorefter grundbetingelsen for naturalisation er, at ansøgerne  

 gennem ophold i Danmark skal have erhvervet så godt et kendskab til det  

 danske sprog, at de kan klare sig i det danske samfund.
Yderligere opstilles  

 en række betingelser, der i det væsentlige går ud på følgende:
 Ved ansøgning om dansk indfødsret ved naturalisation bør  

 Indenrigsministeriets blanketter såvidt muligt benyttes.
Når en person er blevet naturaliseret, modtager han/hun af  

 Indenrigsministeriet bevis herfor.
I beviset er opført de børn, der omfattes  

 af naturalisationen.
7. Afgivelse af erklæring til myndighederne a.
En udlænding, der som barn har boet i Danmark i sammenlagt  

 mindst 5 år og desuden fra det fyldte 16. år vedblivende har haft bopæl i  

 landet, kan erhverve dansk indfødsret ved efter det fyldte 21. år at  

 afgive en skriftlig erklæring derom over for overøvrigheden (i København  

 magistraten). En statsløs eller en person, der godtgør, at han vil miste sin  

 fremmede statsborgerret ved at erhverve dansk indfødsret, kan afgive  

 erklæringen allerede fra det fyldte 18. år, forudsat han/hun ved erklæringens  

 afgivelse har haft vedblivende bopæl i Danmark i de sidste 5 år (L. 1950 §  

 3).
 Med bopæl i Danmark før det fyldte 16. (13.) år ligestilles bopæl i  

 Finland, Norge eller Sverige (L. 1950 § 10 A).
 Når en person erhverver indfødsret ved afgivelse af den omhandlede  

 erklæring, tilkommer indfødsretten også hans eller hendes børn efter de  

 regler, der er omtalt ovenfor under pkt. 6.a. 3) og 4).
 Om undtagelser for tyske statsborgere m.fl. henvises til pkt. 10.
b.
Finske, norske og svenske statsborgere har en særlig  

 adgang til at erhverve dansk indfødsret ved at afgive en skriftlig erklæring  

 derom over for statsamtet (i København magistraten) (L. 1950 § 10 B, jfr.  

 overenskomst af 15. januar 1969 mellem Danmark, Finland, Norge og Sverige).  

 Erklæringen kan afgives, hvis den pågældende finne, nordmand eller svensker:
c.
For visse børn, der er født i ægteskab mellem ikke-dansk mand  

 og dansk kvinde, samt for visse adoptivbørn, har erhvervelse af dansk  

 indfødsret kunnet finde sted ved erklæring, se foran pkt. 1.d og pkt. 3.
d.
Den, der har erhvervet indfødsret ved erklæring derom,  

 vil af Indenrigsministeriet eller af statsamtet (i København magistraten)  

 modtage et indfødsretsbevis.
I beviset vil også være anført de børn, der  

 eventuelt samtidig har fået indfødsret i medfør af lov af 1950 § 5.
8. Hittebørn Et hittebarn, som bliver fundet i det danske rige, anses, indtil andet  

 oplyses, for at have dansk indfødsret (L. 1898 § 10, L. 1925 § 1 og L. 1950 §  

 1).
9. Særregler i anledning af de sønderjyske landsdeles genforening med Danmark Bestemmelserne om erhvervelse af dansk indfødsret ved de sønderjyske  

 landsdeles genforening med Danmark indeholdes i bekendtgørelse nr. 293 af 12.  

 juni 1922 af lov nr. 474 af 5. september 1920 om erhvervelse af dansk  

 indfødsret i anledning af de sønderjyske landsdeles indlemmelse i Danmark,  

 således som denne er ændret ved lov nr. 247 af 12. juni 1922.
10. Særregler for tyske statsborgere m.fl.
i anledning af Danmarks besættelse På grund af de særlige forhold under og umiddelbart efter Danmarks  

 besættelse blev der ved lov nr. 379 af 12. juli 1946, jfr. lov nr. 528 af 22.  

 december 1947, samt lov nr. 518 af 22. december 1948 givet særlige  

 bestemmelser om, at visse regler om erhvervelse eller bevarelse af dansk  

 indfødsret i indfødsretsloven af 18. april 1925 ikke skal anvendes på visse  

 tyske statsborgere eller på statsløse, som selv eller hvis forældre senest  

 havde været i besiddelse af tysk statsborgerret, eller på personer, der som  

 flygtninge ved tysk foranstaltning var ført til Danmark.
C.
Fortabelse af dansk statsborgerret 1. Erhvervelse af fremmed statsborgerret a.
Før 7. april 1898. Dansk indfødsret fortabtes af den,  

 der før 7. april 1898 var blevet statsborger i et andet land og havde fast  

 bopæl i udlandet.
 En gift mands hustru og ægtebørn og en kvindes børn uden for ægteskab  

 tabte i dette tilfælde kun dansk indfødsret, for så vidt også de erhvervede  

 fremmed statsborgerret og tog fast bopæl i udlandet (L. nr. 54 af 1871 § 1).
b.
Fra 7. april 1898 til 28. april 1925. Dansk indfødsret  

 fortabtes af den, der i perioden 7. april 1898-28. april 1925 blev  

 statsborger i et fremmed land.
Ved en mands naturalisation i et fremmed land  

 tabte hans hustru og umyndige ægtebørn kun deres indfødsret, for så vidt de  

 omfattedes af hans naturalisation og tog ophold uden for Danmark (L. 1898 §  

 5).
c.
Fra 29. april 1925 til 31. december 1950. Dansk  

 indfødsret fortabtes af den, som i perioden 29. april 1925-31. december 1950  

 blev statsborger i et fremmed land.
Hvis den pågældende boede i Danmark og  

 havde erhvervet den danske indfødsret ved fødslen, indtrådte tabet dog først,  

 når han eller hun flyttede ud af landet (L. 1925 § 5), medmindre den  

 pågældende havde erhvervet tysk statsborgerret i perioden mellem 9. april  

 1940 og 31. december 1947.
 Finder fraflytningen først sted efter 1. januar 1951, mistes indfødsretten  

 dog kun, hvis den pågældende stadig har statsborgerret i et andet land og  

 ville miste eller have mistet indfødsretten, hvis reglerne i § 7 i lov nr.  

 252 af 1950 havde været i kraft, da han erhvervede fremmed statsborgerret (L.  

 1950 § 13 stk. 6).
d.
Fra 1. januar 1951 til 31. december l978 fortabes  

 ifølge § 7 i lov nr. 252 af 27. maj 1950 dansk indfødsret af:
Automatisk erhvervelse af fremmed statsborgerret, f.eks. for en kvindes  

 vedkommende ved ægteskab med en udlænding, medfører således ikke længere  

 fortabelse af dansk indfødsret, selv om erhvervelsen af den fremmede  

 statsborgerret kunne have være undgået ved afgivelse af en erklæring eller  

 anden handling; e.
Fra og med 1. januar 1979 fortabes dansk indfødsret i  

 forbindelse med erhvervelse af fremmed statsborgerret kun af de grunde, som  

 er nævnt foran under C.1.d. 1), 2) og 3). Fortabelse af dansk indfødsret som  

 følge af, at et barns forældre har indgået ægteskab med hinanden, har derfor  

 kun kunnet finde sted, hvis barnet - efter at forældrene har indgået ægteskab  

 - er flyttet bort fra Danmark inden den 1. januar 1979, eller hvis forældrene  

 - medens barnet bor uden for Danmark - har giftet sig med hinanden inden den  

 1. januar 1979.
Hvis repræsentationen erfarer, at en dansk mand eller kvinde har erhvervet  

 fremmed statsborgerret, skal meddelelse herom og om eventuel annullering af  

 den pågældendes danske pas (jfr. kap.
VI afsnit A. pkt. 7.i.) sendes direkte  

 til:
2. Fødsel og forbliven i udlandet a.
Personer født før 30. april 1906 fortabte ikke dansk  

 indfødsret ved forbliven i udlandet.
b.
Personer, født i perioden 30. april 1906-31. december  

 1928. Dansk mand og dansk ugift kvinde, der var født i udlandet i nævnte  

 periode og aldrig havde boet i Danmark, mistede indfødsretten ved det fyldte  

 22. år, medmindre de havde opholdt sig i Danmark under forhold, der tydede på  

 samhørighed med landet, eller inden den nævnte alder havde opnået kgl.  

 resolution for bevarelse af indfødsretten (L. 1925 § 6). Personer, der fyldte  

 22 år i tiden 25. juni 1940-31. december 1948, kunne dog bevare deres danske  

 indfødsret, hvis de inden 1. januar 1949 opnåede kgl. resolution eller tog  

 ophold i Danmark (L. nr. 333 af 1940 og an. nr. 230 af 1947).
Når en mand fortabte indfødsretten efter den anførte regel, fortabte også  

 hans hustru og ægtebørn indfødsretten.
Tabte en kvinde indfødsretten, gjaldt  

 det samme for hendes børn født uden for ægteskabet.
c.
Danske født 1. januar 1929 eller senere fortaber  

 indfødsretten ved det fyldte 22. år uanset køn og ægteskabelig stilling, hvis  

 de er født i udlandet og ikke inden opnåelsen af den nævnte alder har boet i  

 Danmark eller opholdt sig der under forhold, der tyder på samhørighed med  

 landet (L. 1950 § 8). For personer født 1. januar 1947 eller senere  

 ligestilles bopæl i Finland, Norge eller Sverige i sammenlagt mindst 7 år med  

 bopæl i Danmark (L. 1950 § 10 A).
Det kan ved kongelig resolution tillades, at indfødsretten bevares.  

 Resolutionen kan meddeles også efter ansøgerens fyldte 22. år, men det er  

en absolut betingelse, at ansøgningen er kommet repræsentationen i hænde,  

 senest dagen før ansøgeren fylder 22 år.
For at sikre bevis for, at  

 ansøgningen er rettidigt indgivet, skal repræsentationen notere datoen for  

 modtagelsen på selve ansøgningen.
 Ansøgningen, der stiles til Dronningen og straks af repræsentationen  

 sendes direkte til Indenrigsministeriet, Indfødsretskontoret, Nyropsgade 47,  

 4., 1602 København V., skal være ledsaget af (kopi af) ansøgerens og  

 hans/hendes forældres (for børn uden for ægteskab, moderens) fødsels- eller  

 dåbsattester - disse attester skal være af et sådant indhold, at de angiver,  

 hvem der er barnets forældre - og deres vielsesattester samt indeholde  

 oplysning på tro og love om følgende forhold:
 Ansøgning om bevarelse af dansk indfødsret kan i almindelighed kun  

 forventes imødekommet, hvis ansøgeren personligt frem til ansøgningens  

 tidspunkt har bevaret en reel tilknytning til danske forhold.
 Når den kgl. resolution foreligger, sender Indenrigsministeriet ansøgeren  

 et bevis for, at han/hun har bevaret sin danske indfødsret.
 Da kgl. resolution normalt først kan forventes opnået, når ansøgeren er  

 omkring 21 år, har det intet formål, at ansøgningen indsendes, inden han/hun  

 er ca. 20 år.
Derimod er der intet til hinder for allerede på et tidligere tidspunkt for  

 Indenrigsministeriet at forelægge spørgsmålet om, hvorvidt en dansk  

 statsborger, der er født i udlandet, allerede i kraft af bopæl eller ophold i  

 Danmark under forhold, der tyder på samhørighed med landet, har opfyldt  

 lovens betingelser for at bevare sin danske indfødsret, således at kgl.  

 resolution ikke er nødvendig.
Det bemærkes herved, at 1 års uafbrudt ophold i  

 Danmark ifølge Indenrigsministeriets praksis normalt anses for  

 tilstrækkeligt.
En ansøger, der ikke opfylder betingelserne for bevarelse af dansk  

 indfødsret - eller som ikke får afgivet sin ansøgning i tide - kan, hvis  

 han/hun tager ophold i Danmark, søge om at generhverve indfødsretten ved  

 naturalisation efter ca. 1 års ophold her.
Det forudsættes, at ansøgeren  

 opfylder de almindelige naturalisationsbetingelser, herunder beherskelse af  

 det danske sprog.
 Tab af dansk indfødsret ved fødsel og forbliven i udlandet omfatter også  

 børn, der har erhvervet dansk indfødsret gennem den pågældende, medmindre  

 børnene derved bliver statsløse.
3. Løsning fra dansk statsborger- forhold Den, som er eller ønsker at blive fremmed statsborger, kan ved kgl.  

 resolution løses fra sit statsborgerlige forhold til Danmark.
Løsningen sker  

 i sidste tilfælde på betingelse af, at ansøgeren inden en vis frist, normalt  

 seks måneder, bliver statsborger i et andet land.
Løsning kan ikke nægtes en  

 person, som er fremmed statsborger, og som har sin faste bopæl i et andet  

 land (L.1950 § 9, jfr. bkg. nr. 155 af 1978).
4. Ægteskab med udenlandsk mand Om en dansk kvinde har mistet sin indfødsret ved ægteskab med en  

 udlænding, afhænger af tidspunktet for ægteskabets indgåelse.
Reglerne er  

 følgende:
 a. Ægteskab indgået før den 7. april 1898. Dansk kvinde,  

 der indgik ægteskab med en udlænding før den 7. april 1898, mistede kun sin  

 danske indfødsret, hvis hun ved ægteskabet erhvervede fremmed statsborgerret  

 og tog ophold i udlandet (L. nr. 54 af 1871 § 1).
b. Ægteskab indgået mellem 7. april 1898 og 28. april  

 1925. En dansk kvinde, der i denne periode indgik ægteskab med en  

 udlænding, mistede ubetinget sin danske indfødsret uden hensyn til, om hun  

 ved ægteskabet erhvervede fremmed statsborgerret.
Børn under 18 år, som  

 ægtefællerne havde sammen inden ægteskabets indgåelse, mistede ligeledes ved  

 forældrenes ægteskab deres danske indfødsret (L. 1898 § 6).
c. Ægteskab indgået mellem 29. april 1925 og 31. december  

 1950. En dansk kvinde, som i denne periode indgik ægteskab med en  

 udlænding, mistede kun sin danske indfødsret, hvis hun ved ægteskabets  

 indgåelse erhvervede mandens statsborgerret, og havde hun erhvervet sin  

 danske indfødsret ved fødslen, mistede hun den først, når hun flyttede fra  

 Danmark (L. 1925 § 5). Flyttede hun først fra Danmark efter den 1. januar  

 1951, bevarede hun som omtalt ovenfor under pkt. 1.c. sin danske indfødsret,  

 medmindre hun havde ansøgt om eller udtrykkeligt samtykket i at op- nå ægtemandens statsborgerret (L. 1950 § 13 stk. 6, jfr. § 7 nr. 1).
 d. Ægteskab indgået efter 31. december 1950. En dansk  

 kvindes erhvervelse af fremmed statsborgerret ved indgåelse af ægteskab med  

 en udlænding efter 31. december 1950 medfører som omtalt under pkt. 1. d.  

 ikke, at hun mister sin danske indfødsret, medmindre hun har ansøgt om eller  

 udtrykkeligt samtykket i at erhverve mandens statsborgerret.
5. Personer, der ved fødslen har erhvervet statsborgerret både i Danmark og i et andet land Personer, som ved fødslen har erhvervet statsborgerret både i Danmark og  

 i et andet land - f.eks. fordi de pågældendes forældre har statsborgerret  

 henholdsvis i Danmark og i et andet land - kan i henhold til  

 indfødsretslovens § 9 A, jfr. bkg. nr. 155 af 6. april 1978, miste dansk  

 indfødsret, hvis de ved opnåelsen af en vis alder - som ikke må være under 19  

 år og ikke over 22 år - i de sidste 5 år inden opnåelsen af denne alder har  

 haft uafbrudt fast bopæl i det andet land, hvori de også har statsborgerret.  

 Fortabelsen kan dog kun finde sted, hvis Danmark har sluttet aftale herom med  

 vedkommende fremmede land, og hvis personen opnår den alder ved aftalen, der  

 er fastsat efter at aftalen er trådt i kraft.
Danmark har indtil nu endnu  

 ikke sluttet nogen sådan aftale, og der er ikke for tiden planer om at indgå  

 aftaler af denne art.
Der vil blive givet de danske udlandsrepræsentationer  

 underretning, hvis/når sådanne aftaler måtte blive sluttet.
6. Særregler for personer fra de tidligere dansk- vestindiske øer De tidligere dansk-vestindiske øer må i alle henseender, hvori fødsel  

 eller bopæl i riget har betydning efter indfødsretslovene, ligestilles med  

 rigets øvrige bestanddele, for så vidt angår fødsel eller bopæl i tiden  

 indtil den 16. januar 1917. Fra og med øernes afståelse den 17. januar 1917  

 er de derimod udland.
 Danske statsborgere, uanset hvor de var født, som den 17. januar 1917  

 boede på øerne og forblev boende der ud over den 16. januar 1918, mistede med  

 virkning fra den 17. januar 1917 indfødsretten, medmindre de senest den 16.  

 januar 1918 over for en "Court of Record" afgav en erklæring om at  

 ville bevare dansk indfødsret (bkg. nr. 223 af 1917).
 Danske statsborgere, som den 17. januar 1917 var bosat uden for øerne,  

 bevarede deres danske indfødsret, selv om de stammede fra øerne.
7. Særregler for islændinge Dansk-islandsk forbundslov af 30. november 1918, hvorved Island med  

 virkning fra den 1. december 1918 opnåede selvstændighed, indeholdt ingen  

 bestemmelser om, hvilke danske statsborgere der fremtidig skulle være  

 statsborgere i Island, og hvilke der skulle bevare deres danske indfødsret.
 Efter den praksis, der følges af Indenrigsministeriet, og efter den  

 særregel for et bestemt forhold, der er givet i kapitel I i lov nr. 504 af  

 20. december 1950, gælder følgende:
Lov nr. 205 af 16. maj 1950 foreskriver, at islandske statsborgere, som  

 enten den 6. marts 1946 havde bopæl i Danmark eller på noget tidspunkt i  

 tiden 6. marts 1936-5. marts 1946 har haft bopæl i Danmark, fremdeles skal  

 have ret til at tage bopæl i Danmark og til under ophold i Danmark at nyde  

 fuld ligeret med danske statsborgere.
De nyder således ikke denne ligeret  

 under ophold i udlandet og har ikke krav på bistand fra de danske  

 repræsentationer.
D.
Generhvervelse af dansk statsborgerret 1. Generhvervelse af dansk stats- borgerret for danskfødte I henhold til § 4 i loven af 27. maj 1950 kan den, der ved fødslen har  

 erhvervet indfødsret og har boet i det danske rige indtil det fyldte 18 år,  

 generhverve sin mistede indfødsret ved over for statsamtet (i København  

 magistraten) at afgive skriftlig erklæring herom, når han/hun i de sidste 2  

 år inden erklæringens afgivelse har boet i riget.
Har han/hun fremmed  

 statsborgerret, kan erklæringen dog kun afgives, hvis vedkommende godtgør  

 derved at miste den fremmede statsborgerret.
Ved anvendelsen af denne regel anses den, der har erhvervet indfødsret ved  

 de sønderjyske landsdeles genforening med Danmark (jfr. afsnit B, pkt. 9.)  

 som danskfødt.
Endvidere ligestilles bopæl i de sønderjyske landsdele inden  

 den 15. juni 1920 med bopæl i riget (L. 1950 § 13 stk. 2).
 Med bopæl i Danmark ligestilles bopæl i Finland, Norge eller Sverige før  

 det fyldte 12. år (L. 1950 § 10A).
 Generhvervelsen har virkning for ugifte børn under 18 år efter de regler,  

 der er anført under afsnit B, pkt. 6.a.3) og 4).
 Når indfødsret generhverves, vil den pågældende modtage et  

 indfødsretsbevis fra Indenrigsministeriet eller statsamtet (i København  

 magistraten).
2. Generhvervelse af dansk statsborger- ret for finske, norske og svenske statsborgere Den, der har mistet dansk indfødsret og derefter vedblivende har været  

 statsborger i Finland, Norge eller Sverige, generhverver dansk indfødsret,  

 når han/hun efter at have taget fast bopæl i den danske stat afgiver en  

 skriftlig erklæring derom over for statsamtet (i København magistraten) (L.  

 1950 § 10 C, jfr. overenskomst af 15. januar 1969 mellem Danmark, Finland,  

 Norge og Sverige).
3. Generhvervelse af dansk statsborger- ret for personer, der har mistet dansk statsborgerret i henhold til § 9 A Personer, der har mistet dansk statsborgerret i henhold til  

 indfødsretslovens § 9 A, jfr. foran pkt.
C.5., kan generhverve dansk  

 indfødsret ved at afgive skriftlig erklæring herom over for statsamtet (i  

 København magistraten), jfr. indfødsretslovens § 9 A, stk. 4 (bkg. nr. 155 af  

 6. april 1978).
4. Generhvervelse af dansk statsborger- ret for andre Generhvervelse af dansk statsborgerret for andre end de nævnte  

 persongrupper kan kun finde sted ved naturalisation, jfr. afsnit B, pkt. 6.
Kapitel VI Pas, visum, flygtningesager, indrejsebestemmelser m.v., kørekort A.
Pas Pas, visum, flygtningesager, indrejsebestemmelser m.v., kørekort A.
Pas 1. Repræsentationer- nes bemyndigelse til at udstede pas Danske diplomatiske og konsulære repræsentationer med undtagelse af  

 vicekonsulater er bemyndiget til at udstede pas for personer, der har dansk  

 indfødsret, og som er bosat eller opholder sig i repræsentationens distrikt.
I Finland, Island, Norge og Sverige, hvortil danske kan rejse uden pas,  

 kan repræsentationerne dog som hovedregel kun udstede pas til personer, der  

 kan dokumentere, at de er fast bosat i det pågældende land.
Til danske, hvis  

 ophold er midlertidigt, kan pas ikke udstedes uden bemyndigelse - medmindre  

 særlige omstændigheder gør sig gældende - fra Pas kan kun lyde på en enkelt person, bortset fra tilfælde hvor børn under  

 15 år optages i forældres eller nærstående personers pas, jfr. pkt. 5.
Såfremt en repræsentation måtte være i tvivl om, hvorvidt betingelserne  

 for pasudstedelse er til stede, forelægges sagen direkte for  

 Rigspolitichefen, afd.
D, Udlandspasregisteret.
2. Begæring om pas Danske, der ansøger om pas, skal i to (2) eksemplarer udfylde og  

 underskrive et særligt spørgeskema, af hvilke repræsentationerne, i god tid  

 inden oplaget er opbrugt, skal rekvirere en passende beholdning fra  

 Udenrigsministeriet.
Sammen med spørgeskemaet indleveres til repræsentationen et vellignende  

 nyere fotografi af ansøgeren (portrætbillede uden hovedbeklædning). Fotografi  

 med hovedbeklædning kan dog godkendes, såfremt pasansøgeren på grund af sin  

 religion fremsætter ønske herom.
Fotografiet, der skal være holdbart og  

 kopieret på almindeligt, tyndt fotopapir, må ikke være forsynet med ældre  

 stempler, huller eller andre beskadigelser og skal være tilklippet i  

 størrelse 35 x 45 mm.
 Endvidere forelægges for repræsentationen den fornødne dokumentation for  

 identitet og dansk statsborgerret, jfr. pkt. 3. og 4.
3. Dokumentation for pasansøgerens identitet Er ansøgeren repræsentationen personligt bekendt, eller kan han fremlægge  

 et efter den 1. oktober 1949 udstedt pas med normal gyldighedsfrist (jfr.  

 pkt. 7.c.), hvoraf hans identitet og nu anvendte navn klart fremgår, kræves  

 som yderligere dokumentation for identiteten kun personnummerbevis eller  

 andet legitimationspapir, udstedt af en offentlig myndighed, og hvoraf  

 pasansøgerens personnummer tydeligt fremgår.
Oplyser ansøgeren, at et tidligere udstedt pas er bortkommet, bør  

 repræsentationen afkræve ham en skriftlig redegørelse for de nærmere  

 omstændigheder.
Forekommer redegørelsen utilfredsstillende, forelægges sagen  

 for Rigspolitichefen, afd.
D, Udlandspasregisteret, med anmodning om  

 instruktion.
 Hvis ansøgerens identitet ikke kan fastslås på grundlag af et efter den 1.  

 oktober 1949 udstedt pas, har ansøgeren pligt til på forlangende at godtgøre  

 sin identitet ved forevisning af f.eks. dåbs-, navne- eller fødselsattest,  

 søfartsbog, kørekort til motorkøretøj, jagttegn, militærpapirer,  

 fagforeningsbog, skattekort, sygesikringsbevis eller ID-kort fra et  

 pengeinstitut.
Dersom tilstrækkelig dokumentation ikke kan tilvejebringes, kan passet dog  

 undtagelsesvis udstedes, hvis ansøgerens identitet og danske indfødsret på  

 anden måde kan sandsynliggøres, og nægtelse af pas vil medføre væsentlige  

 ulemper for ham.
Passet skal dog i så fald udfærdiges med en gyldighed af  

 højst 6 måneder.
Såfremt der er tvivl om, at ansøgeren er rette indehaver af de foreviste  

 dokumenter, bør yderligere oplysninger søges indhentet, og sagen eventuelt  

 forelægges for Rigspolitichefen, afd.
D, Udlandspasregistret.
4. Dokumentation for dansk indfødsret a.
Det er som hovedregel tilstrækkeligt bevis for dansk  

 indfødsret, at pasansøgeren er i besiddelse af et efter den 1. oktober 1949  

 udstedt dansk pas med normal gyldighedsfrist (jfr. pkt. 7.c.). Er ansøgeren  

 født i Danmark, er det som hovedregel ligeledes tilstrækkeligt bevis for  

 dansk indfødsret, at den pågældende fremviser sin dåbs- eller navneattest (i  

 de sønderjyske landsdele fødselsattest), medmindre særlige omstændigheder,  

 f.eks. ansøgerens navn eller andre oplysninger, tyder på, at ansøgeren ikke  

 er født af danske forældre.
b.
Hvis ansøgeren ikke ved fødsel af danske forældre har erhvervet  

 dansk indfødsret, eller hvis indfødsretten senere er fortabt (jfr. c) og d)),  

 må det dokumenteres, at dansk indfødsret er erhvervet, henholdsvis  

 generhvervet, f.eks. ved forelæggelse af indfødsretsbevis - eller for så vidt  

 angår kvinder, der er eller har været gift, ved forelæggelse af dokumentation  

 for ægtemandens danske indfødsret samt vielsesattest, hvoraf det fremgår, at  

 ægteskabet med den danske mand er indgået senest den 31. december 1950. En  

 udenlandsk kvinde, der på en senere dato har indgået ægteskab med en dansk  

 mand, har ikke ved ægteskabet erhvervet dansk indfødsret; ej heller har tyske  

 kvinder, der har indgået ægteskab med danske statsborgere i tiden mellem 9.  

 april 1940 og 31. december 1948, erhvervet dansk indfødsret ved ægteskabet,  

 jfr. lov nr. 379 af 12. juli 1946 som ændret ved lov nr. 528 af 22. december  

 1947.
c.
Det bør søges oplyst, om den passøgende har erhvervet fremmed  

 statsborgerret og eventuelt derved mistet dansk indfødsret (lov nr. 123 af  

 18. april 1925 § 5 og lov nr. 252 af 27. maj 1950 § 7, jfr. senest  

 lovbekendtgørelse nr. 155 af 6. april 1978). Specielt bemærkes, at en kvinde  

 kan have mistet indfødsretten ved gennem ægteskab med en udlænding at  

 erhverve mandens fremmede statsborgerret.
Er ægteskabet indgået den 1. januar  

 1951 eller senere, fortaber kvinden dog kun sin danske indfødsret, såfremt  

 hun har erhvervet ægtemandens statsborgerret efter ansøgning eller  

 udtrykkeligt samtykke.
d.
Personer, der er født af danske forældre i udlandet senest den  

 29. april 1906, har ikke mistet dansk indfødsret ved at forblive boende i  

 udlandet.
 En pasansøger, der er født den 30. april 1906 eller senere af danske  

 forældre i udlandet (herunder Island efter 1. december 1918 og de  

 sønderjydske landsdele inden 15. juni 1920), og som er fyldt 22 år, må  

 godtgøre at have bevaret sin danske indfødsret:
 Er den pågældende ikke fyldt 22 år, kan pas udstedes, dog ikke med  

 gyldighed ud over 23-års fødselsdagen, medmindre det godtgøres, at  

 indfødsretten bevares af en af de ovenfor under 1) eller 2) nævnte grunde.  

 Kan dette ikke godtgøres, skal repræsentationen forsyne passet med følgende  

 påtegning, såfremt en sådan ikke allerede findes trykt på omslagets side 2:
"Dansk statsborger, der er født i udlandet og aldrig har boet i  

 Danmark, taber sin danske indfødsret ved det fyldte 22. år.
Dog kan det ved  

 kgl. resolution tillades, at indfødsretten bevares.
Såfremt den danske indfødsret ønskes bevaret, må ansøgning herom indgives  

 gennem en dansk diplomatisk eller konsulær repræsentation snarest efter det  

 fyldte 21. år og senest inden det fyldte 22. år." e.
Dansk pas kan udstedes til danske statsborgere, uanset om de  

 tillige er statsborgere i et andet land, og deres udenlandske pas må ikke  

 inddrages eller annulleres.
5. Særlige regler for udstedelse af pas til personer under 18 år samt for udstedelse af ekstrapas a.
Børn, som er danske statsborgere, kan få udstedt selvstændigt  

 pas.
b.
Såfremt pasansøgeren er under 18 år og ugift, skal  

 forældremyndighedens indehaver ved underskrift på spørgeskemaet give samtykke  

 til pasudstedelsen.
Tilkommer forældremyndigheden forældrene i forening, er  

 samtykke fra den ene dog tilstrækkeligt, hvis den anden på grund af fravær,  

 sygdom eller af andre årsager er forhindret i at give sit samtykke.
Er det  

 ikke muligt at opnå samtykke, kan Rigspolitichefen, afd.
D tillade udstedelse  

 af pas til det pågældende barn, når ganske særlige omstændigheder taler for  

 det.
c.
Børn under 15 år, som er danske statsborgere, kan optages i  

 deres forældres, plejeforældres eller andre nærstående personers pas.
 Hvis et barn ønskes optaget i den ene af forældrenes pas, og den anden er  

 medindehaver af forældremyndigheden, kræves dennes samtykke, medmindre den  

 pågældende på grund af fravær, sygdom eller anden årsag er forhindret i at  

 give samtykke.
 Ønskes barnet optaget i en anden nærstående persons pas, skal på  

 tilsvarende måde samtykke fra forældremyndighedens indehaver eller indehavere  

 gives, se pkt. b.
 Der er intet til hinder for, at et barn samtidig er optaget i flere  

 personers pas.
 Som dokumentation må forelægges barnets dåbs-, navne- eller fødselsattest  

 eller et tidligere udstedt pas, hvori barnet er optaget, samt  

 personnummerbevis eller andet legitimationspapir, der er udstedt af en  

 offentlig myndighed, og hvoraf barnets personnummer tydeligt fremgår.
Der indsættes ikke fotografi eller signalement af barnet i passet.
Efter  

 indskrivning skal repræsentationen på passets side 3 eller side 4 påføre  

 repræsentationens stempel.
d.
Ekstra pas.
Ekstra pas kan kun udstedes til danske statsborgere  

 efter tilladelse i hvert enkelt tilfælde fra Rigspolitichefen, afd.
D,  

 Udlandspasregistret.
 Tilladelse vil normalt blive givet, når følgende betingelser er opfyldt:
Ansøgeren skal dokumentere eller skriftligt erklære, at Det bemærkes, at tilladelse normalt ikke vil blive givet alene i anledning  

 af turistrejser.
Der kan kun udstedes eet (1) ekstra pas, og passet skal tilbageleveres til  

 repræsentationen efter benyttelsen.
Ekstra pas udstedes med en gyldighedstid,  

 der er afhængig af rejsens eller rejsernes varighed, dog ikke ud over to (2)  

 år.
Der betales sædvanligt gebyr.
6. Nægtelse af pas eller inddragelse af allerede udstedt pas I henhold til § 2 stk. 1 i lovbekendtgørelse nr. 586 af 1. september 1986  

 om pas til danske statsborgere m.v. kan politiet nægte at udstede pas til en  

 dansk statsborger eller inddrage et allerede udstedt pas:
I tilfælde hvor politiet under henvisning til paslovens § 2 stk. 1 anmoder  

 om, at der ikke udstedes nyt pas til en dansk statsborger eller om, at et  

 allerede udstedt pas inddrages, skal repræsentationen nægte at udstede nyt  

 pas, henholdsvis forsøge at indrage et allerede udstedt pas.
Rigspolitichefen  

 kan dog i disse tilfælde bemyndige repræsentationen til at udstede et  

 kortfristet pas forsynet med påtegning om, at det alene er gyldigt for rejse  

 til Danmark.
Hvis repræsentationen bliver bekendt med, at en pasansøger falder ind  

 under en af de ovenfor nævnte to kategorier, skal den straks underrette  

 Rigspolitichefen afd.
D, og anmode om instruktion.
7. Passets udfærdigelse a.
Pasblanketter.
Ved udfærdigelse af pas må kun anvendes  

 de dertil autoriserede pasblanketter, som rekvireres fra Udenrigsministeriet,  

 og som skal opbevares under lås og lukke.
Der må under ingen omstændigheder  

 indsættes nye blade i pasblanketten eller i et allerede udstedt pas.
 Pas i A-serien udstedes til personer, der er fyldt 18 år, men ikke 67 år.  

 Til personer under 18 år eller over 67 år anvendes B-serien.
Hvis pasansøgerens faste bopæl er i Grønland eller på Færøerne, udstedes  

 der et almindeligt dansk EF-pas med kortvarig gyldighed, der tillader de  

 pågældende at afslutte deres rejse og vende tilbage til Grønland eller  

 Færøerne.
Gyldigheden bør normalt ikke overstige seks (6) måneder.
Der  

 betales i princippet sædvanligt gebyr.
Såfremt det skønnes urimeligt at  

 opkræve det fulde gebyr, vil repræsentationerne dog efter omstændighederne  

 kunne opkræve et mindre gebyr eller eventuelt helt lade det bortfalde.
Pasblankettens rubrikker skal udfyldes med tydelig håndskrift og uden  

 rettelser.
Rubrikkerne udfyldes så vidt muligt med sort farve.
b.
Navn.
På første side skrives med blokbogstaver  

 ansøgerens efternavn og alle for- og mellemnavne med kaldenavne (fornavn)  

 understreget.
 Passet udstedes lydende på ansøgerens eget efternavn, det vil sige det  

 efternavn, en person har erhvervet i forbindelse med fødslen eller senere har  

 opnået på andet grundlag end ægteskab.
 For personer, der er eller har været gift, udstedes passet dog lydende på  

 ansøgerens giftenavn i følgende tilfælde:
 Udstedes passet lydende på et giftenavn, skal pasansøgerens eget  

 efternavn, såfremt dette ikke bruges som brugs- eller adresseringsnavn, kun  

 anføres efter giftenavnet i rubrik 1, såfremt ansøgeren udtrykker ønske herom  

 (født).
 I følgende tilfælde kan brugs- eller adresseringsnavn, der anvendes som  

 mellemnavn, anføres i passet:
En pasindehaver, der efter passets udstedelse dokumenterer på lovlig måde  

 at have skiftet navn, er berettiget til enten at få udstedt nyt pas eller at  

 få passet forsynet med påtegning om det nu benyttede navn.
En påtegning sker  

 ved, at repræsentationen på passets side 2 i rubrik 1 og/eller rubrik 2  

 overstreger hele den rubrik, hvor der sker ændring, og pasindehaverens  

 underskrift i rubrik 10. Alle de overstregede rubrikker anføres "se side  

 5". På passets side 5 anføres indholdet af den rubrik, hvori der sker  

 ændring, med det nu benyttede navn.
Ved dateret påtegning, der forsynes med  

 repræsentationens stempel, angives på samme side grundlaget for rettelsen,  

 for eksempel "navnet ændret ved ægteskab".
Har navneændringen fundet sted over for vedkommende lovlige myndighed i  

 udlandet, skal ændring dog godkendes af Justitsministeriet,  

 Civilretsdirektoratet, inden den kan indføres i passet.
En person, der i  

 forbindelse med indgåelse af ægteskab for udenlandsk myndighed har antaget  

 den anden ægtefælles efternavn, kan dog i udlandet få indført navneændringen  

 i sit pas uden forudgående godkendelse af Civilretsdirektoratet.
c.
Gyldighedsfrist.
For personer, der er fyldt 18 år,  

 udstedes pas med en gyldighed i 10 år.
Er ansøgeren mellem 5 og 18 år,  

 udstedes passet med en gyldighed på ikke over 5 år.
For børn under fem (5) år  

 udstedes pas med en gyldighed, der normalt ikke bør overstige to (2) år.
 Når særlige omstændigheder taler derfor, kan der fastsættes en kortere  

 gyldighed end ovenfor nævnt.
 Repræsentationen kan under ingen omstændigheder forlænge gyldigheden af et  

 pas.
d.
Køn.
Pasansøgerens køn angives i passets rubrik 5 med  

 et F for kvinder og et M for mænd.
e.
Signalement.
Hvis det nye pas ikke udstedes på grundlag  

 af et tidligere pas, skal repræsentationen måle pasansøgeren uden  

 hovedbeklædning, men med fodtøj.
Højden angives i cm på passets side 3 i  

 rubrik 12.
 Pasansøgerens øjenfarve skal angives på passets side 3 i rubrik 13 ved  

 understregning både i den danske tekst og oversættelserne og kan, hvis det  

 giver en mere rammende karakteristik, angives ved understregning af to (2) af  

 de anførte farver.
f.
Pasansøgerens fotografi og underskrift.
Pasansøgerens  

 fotografi isættes omhyggeligt i passet efter fjernelse af det brune  

 beskyttelseslag, således at kanten følger den angivne ramme.
I det omfang  

 repræsentationen er i besiddelse af en eyelet-tang, hvormed en messingring  

 kan pånittes, påsættes ringen i øverste højre hjørne.
Ellers kan billedet  

 hæftes med hæfteklammer.
Fotografiet stemples med repræsentationens  

 tjenestestempel, således at dette aftrykkes delvist på fotografiet, delvist  

 udenfor dette i rubrikken derunder.
Forinden passet udleveres, skal det på  

 repræsentationen underskrives i rubrik 10, side 2, af ansøgeren, jfr. dog  

 nedenfor under h.
Hvis pasansøgeren på grund af alder eller sygdom ikke kan  

 udfylde blanketten, sættes repræsentationens stempel i underskriftsrubrikken.
g.
Repræsentationens underskrift og stempel.
Det færdige  

 pas underskrives i rubrik 9 af en ved repræsentationen dertil bemyndiget  

 person, hvis underskrift gentages med navnestempel.
Ved siden af  

 underskriften anbringes repræsentationens stempel som nævnt under pkt. f.
h.
Passets udlevering.
Er pasansøgeren forhindret i  

 personligt at afhente passet, kan det, når repræsentationen finder det  

 forsvarligt, udleveres til en tredje person eller sendes i anbefalet brev med  

 pålæg til ansøgeren om straks ved modtagelsen at forsyne det med underskrift  

 i passets rubrik 10, side 2.
i.
Aflevering af ældre pas.
Er pasansøgeren allerede i  

 besiddelse af et dansk pas, skal dette afleveres til repræsentationen, inden  

 det nye pas udleveres.
Det gamle pas skal straks annulleres ved gennemhulning  

 af passets omslagssider og siderne 1-4, ligesom side 1 overstemples med ordet  

 "annulleret". Hvis der i passet findes gyldige viseringer, og  

 pasindehaveren sandsynliggør, at vedkommende har en væsentlig interesse i  

 fortsat at kunne benytte viseringer i det gamle pas, annulleres det ikke, men  

 forsynes med en henvisning til det nye pas med anførelse af dettes nummer  

 samt tid og sted for dets udstedelse.
 Hvis pasindehaveren ikke begærer det gamle pas udleveret, tilintetgøres  

 det af repræsentationen, og der påføres de to spørgeskemaer en bemærkning  

 herom.
 Pas, der indleveres til repræsentationen, efter at pasindehaveren er  

 afgået ved døden eller har mistet sin danske indfødsret, skal tilintetgøres  

 af repræsentationen.
 Bortkomne pas, der indleveres til repræsentationen, indsendes efter en  

 passende tid direkte til den myndighed, der har udstedt dem.
j.
Indsendelse og arkivering af spørgeskemaer.
Samtidig  

 med passets udstedelse forsynes de af ansøgeren indgivne to spørgeskemaer med  

 en påtegning om pasudstedelsen med angivelse af passets løbenummer,  

 udstedelsesdato og gyldighedsfrist samt pasansøgerens signalement og faste  

 bopæl.
Endvidere angives, hvilke bevisligheder der er fremlagt til  

 dokumentation for ansøgerens identitet og danske indfødsret samt årsagen til  

 nyudstedelsen, såfremt det tidligere pas er tabt, stjålet, annulleret eller  

 udskrevet.
Det ene eksemplar af spørgeskemaet indsendes straks efter passets  

 udstedelse til Det andet eksemplar henlægges i repræsentationens arkiv i en særlig  

 aktpakke for udstedte pas.
Spørgeskemaerne henlægges i alfabetisk og ikke i  

 kronologisk orden.
En særlig pasprotokol er ikke påkrævet.
Eksempel på udfyldt pas Ansøgeren er født Birgitte Louise Nielsen.
Hun har ved ægteskab antaget  

 sin mands efternavn Jensen og bruger ikke længere sit eget efternavn, men har  

 dog bedt om at få dette anført (se rubrik 1). Hendes mands mellemnavn er  

 Berg, og da ansøgeren også anvender Berg som mellemnavn, har hun bedt om, at  

 dette navn bliver anført (se rubrik 2).
 Ansøgerens kaldenavn er Louise, hvorfor dette er understreget.
 Ansøgeren har blågrå øjne, hvilket er anført ved understregninger af begge  

 farver i rubrik 13.
 Ansøgeren har 3 børn, der alle efter forældrenes ønske er blevet  

 indskrevet i moderens pas i rubrik 15 på passets side 3 og 4.
B.
Midlertidigt identitetsbevis Hvis en person indfinder sig på repræsentationen for at få udstedt dansk  

 pas, men er ude af stand til at legitimere sig eller dokumentere sin danske  

 indfødsret eller blot sandsynliggøre sin identitet og indfødsret, kan  

 repræsentationen udfærdige et midlertidigt identitetsbevis for den pågældende  

 under følgende to forudsætninger:
at repræsentationen på grundlag af hans beherskelse af det danske  

 sprog og de oplysninger, han iøvrigt fremkommer med, ikke har grund til at  

 betvivle, at han er den, han udgiver sig for, og at han er dansk statsborger; at den pågældende har en velbegrundet interesse i at blive  

 forsynet med et midlertidigt identitetsbevis.
 Et midlertidigt identitetsbevis udfærdiges på repræsentationens officielle  

 brevpapir med følgende formulering på dansk eller opholdslandets sprog:
 Det attesteres herved, at (fulde navn) over for (repræsentationen) i  

 (sted) har erklæret, at han er født i (by og land) den (dato) og er dansk  

 statsborger.
 Repræsentationen har ingen grund til at betvivle rigtigheden af hans  

 erklæring.
 Dette midlertidige identitetsbevis kan ikke benyttes som rejselegitimation  

 og er kun gyldigt i ti dage fra udstedelsesdatoen.
Til afløsning af de i form meget forskelligartede midlertidige  

 identitetsbeviser, der er blevet udstedt med hjemmel i nærværende afsnit, er  

 der nu indført et provisorisk pas, som kan udstedes af udsendte og honorære  

 pasudstedende repræsentationer.
Det provisoriske pas kan anvendes, når  

 udstedelse af almindeligt dansk pas af en eller grund ikke er mulig, men dog  

 ønskelig.
 Nærmere vejledning om udstedelse af provisoriske pas (Udenrigsministeriets  

 skrivelse RB 1113 af 13. oktober 1990) er tilsendt de udsendte  

 repræsentationer.
 Gebyr for udstedelse af et provisorisk pas vil udgøre kr. 200,- med  

 hjemmel i gebyrbekendtgørelsens paragraf 5.
C.
Særlig paslegitimation for personer, som ikke er danske statsborgere For visse kategorier af personer, der ikke er danske statsborgere, kan  

 repræsentationer, som er bemyndiget til at udstede pas, efter bemyndigelse i  

 hvert enkelt tilfælde fra Direktoratet for Udlændinge, udstede særlige  

 paslegitimationer (rejsedokument for flygtninge, fremmedpas). Pasblanket vil  

 i hvert enkelt tilfælde blive tilstillet repræsentationen af Direktoratet for  

 Udlændinge med instruktion om, for hvilken gyldighedsperiode passet kan  

 udstedes.
Efter bemyndigelse fra Direktoratet for Udlændinge kan gyldigheden  

 af sådanne pas forlænges.
 Ansøgning om udstedelse eller forlængelse af gyldigheden af disse særlige  

 pas indsendes af repræsentationen direkte til Direktoratet for Udlændinge.
D.
Visum Reglerne for udstedelse af visum indeholdes i "Viseringsinstruktion  

 for Udenrigstjenesten", der kun tilstilles de viseringsberettigede  

 repræsentationer.
 I Udenrigsministeriets kalender er anført: "vis." ved samtlige  

 repræsentationer, der har bemyndigelse til at udstede visum.
E.
Afsnittet udgår F.
Veterinærbestemmelser For indførsel i Danmark af hunde, katte og andre husdyr gælder følgende  

 forskrifter, der håndhæves strengt af myndighederne.
Repræsentationen bør  

 derfor tilråde rejsende nøje at overholde disse regler, og i tvivlstilfælde  

 forelægges sagen for Veterinærdirektoratet, Frederiksgade 21, 1265 København  

 K, telefon 33 11 48 88, telex 22 473, telefax 33 32 12 18 i god tid inden  

 afrejsen.
1. Hunde og katte a.
Direkte fra Færøerne, Island, Norge, Sverige, Australien,  

 Irland, Japan, New Zealand og Storbritannien kan hunde og katte, som  

 ledsager personer på rejse, frit indføres uden sundhedseftersyn ved grænsen.  

 Det kræves ikke, at dyret er vaccineret mod rabies. (Årsagen til fritagelse  

 for vaccination er den, at de nævnte lande er officielt fri for rabies).
b.
Fra Grønland og fra andre lande kan hunde og katte, som  

 ledsager personer på rejse, indføres mod forevisning af en af en dyrlæge  

 udstedt vaccinationsattest, hvoraf fremgår, at dyret er vaccineret mod  

 hundegalskab (rabies), og at denne vaccination er foretaget mindst 1 måned og  

 højst 12 måneder forud for indførslen.
Veterinærdirektoratet har godkendt en  

 sådan formular, som kan rekvireres i Veterinærdirektoratet, men andre  

 attesttyper kan benyttes, når indholdet af disse angiver de påkrævede  

 oplysninger.
c.
For ilandsætning af skibshunde gælder tilsvarende  

 regler, som anført ovenfor under a. og b.
d.
Indførsel af hunde og katte, der ikke medføres af personer  

 på rejse, er betinget af, at hvert enkelt dyr er ledsaget af en attest som anført under b.  

 og at dyrene findes sunde ved et sundhedseftersyn, der foretages af  

 en grænsedyrlæge umiddelbart efter ankomsten.
e.
Transit.
Hunde og katte kan frit sendes gennem Danmark,  

 for så vidt forsendelsen sker i kasse, kurv eller anden efter toldvæsenets  

 skøn betryggende emballage.
Transitten, der foretages under toldvæsenets  

 kontrol, skal ske uden unødigt ophold undervejs, og dyrene må ikke  

 komme i berøring med danske dyr.
f.
Grænsedyrlæger findes i følgende byer: København  

 (Kastrup), Helsingør, Rødby, Frederikshavn, Esbjerg, Billund, Padborg (Kruså)  

 og Rønne.
For sundhedseftersyn og eventuel vaccination opkræves de til enhver  

 tid gældende takster.
2. Andre dyr Indførsel af andre dyr end hunde og katte kræver i almindelighed  

 tilladelse fra Veterinærdirektoratet.
Der er totalt forbud mod indførsel af  

 aber.
Ved ansøgning om indførsel af papegøjefugle, kaniner m.v. skal den  

 danske adresse, hvortil dyrene ønskes indført, altid oplyses, idet der kan  

 være tale om en forud indhentet godkendelse af den danske adresse som privat  

 karantæne.
Tropefugle (excl. papegøjefugle), akvariefisk, skildpadder,  

 slanger, hamstre og marsvin kan indføres uden veterinære restriktioner, men  

 opmærksomheden henledes på, at adskillige exotiske dyr er omfattet af  

 bestemmelserne om udryddelsestruede vilde dyr, i hvilken anledning det  

 tilrådes at rette henvendelse til Skov- og Naturstyrelsen, Slotsmarken 13,  

 2970 Hørsholm, tlf. 45 76 53 76, i god tid inden afrejsen for at sikre  

 opfyldelse af denne myndigheds bestemmelser.
G.
Rejsegods Rejsegodsreglerne er udsat for jævnlige tilpasninger, som  

 repræsentationerne bør være opmærksomme på.
Udenrigsministeriet vil løbende  

 holde alle udsendte repræsentationer underrettet om ændringer i  

 rejsegodsbestemmelserne.
Reglerne for rejsende med bopæl i udlandet var pr.  

 1. januar 1990 som anført i det følgende.
1. Rejseudstyr Rejsende med bopæl i udlandet kan told- og afgiftsfrit indføre personlige  

 effekter, såsom klædningsstykker, ure, smykker, toiletartikler o.l. og andet  

 sædvanligt rejseudstyr, f.eks. sengeklæder, kikkert, 2 fotografiapparater og  

 1 smalfilmkamera med tilhørende plader og film, mindre musikinstrumenter,  

 grammofon med grammofonplader, radiomodtager, fjernsynsmodtager, båndoptager  

 med bånd, skrivemaskine, cykel, campingudstyr, sports-, jagt- og  

 fiskeriudstyr og lignende artikler.
Det er en betingelse, at effekterne  

 medføres til den rejsendes eget brug under rejsen og ikke med salg eller  

 anden erhvervsmæssig anvendelse for øje, samt at genstandene efter  

 toldvæsenets skøn under hensyn til deres mængde og beskaffenhed kan betragtes  

 som sædvanligt rejseudstyr.
2. Vin, spiritus, tobak Rejsende med bopæl i udlandet kan fra 1.1.1989 told- og afgiftsfrit  

 medføre 1,5 l spiritus eller 3 l hedvin samt 5 l bordvin ved indrejse fra et  

 EF-land og 1 l spiritus eller 2 l hedvin samt 2 l bordvin ved indrejse fra  

 andre lande.
Endvidere kan de told- og afgiftsfrit medføre 300 cigaretter  

 eller 150 cigarillos eller 75 cigarer eller 400 g tobak ved indrejse fra et  

 EF-land og 200 cigaretter eller 100 cigarillos eller 50 cigarer eller 250 g  

 tobak ved indrejse fra andre lande.
Ved indrejse fra et EF-land må den del af  

 de angivne mængder, der er købt i ubeskattet stand i lufthavnskiosker, i fly  

 og på skibe, dog højst svare til de mængder, der kan indføres told- og  

 afgiftsfrit fra andre lande end EF-lande.
Den resterende mængde kan kun  

 indføres afgiftsfrit, hvis den er købt i beskattet stand i et andet EF-land.
 Told- og afgiftsfri indførsel af spiritus, vin og tobaksvarer indrømmes  

 dog ikke personer under 17 år.
3. Parfume, kaffe, te Fra et EF-land kan rejsende told- og afgiftsfrit medføre 75 g parfume og  

 3/8 l toiletvand, 1000 g kaffe og 200 g te, og fra andre lande 50 g parfume  

 og 1/4 l toiletvand, 500 g kaffe og 100 g te.
4. Afgiftsfrihed for andre varer Ved indrejse fra EF-lande kan der af rejsende med bopæl i udlandet  

 medføres varer til en værdi, der ikke overstiger 3100 kr.
Der indrømmes dog  

 ikke afgiftsfrihed for varer, hvis enhedsværdi overstiger 2725 kr.
Af disse  

 varer må der højst medføres for 350 kr. varer, der er købt i ubeskattet stand  

 i lufthavnskiosker, i fly og på skibe.
Ved indrejse fra andre lande kan  

 medføres varer til en værdi, der ikke overstiger 350 kr.
Varer, der udgør et  

 sammenhængende hele og har en værdi, som er større end de told- og afgiftsfri  

 beløb, kan ikke indføres told- og afgiftsfrit ad flere gange eller af flere  

 personer.
Der kan højst indføres 10 l øl pr. person, dog kun af personer, der  

 er fyldt 17 år.
I de tilfælde, hvor den rejsende ved indrejsen medfører varer, der er købt  

 i afgiftsberigtiget stand i et andet EF-land, og hvis enhedsværdi overstiger  

 2200 kr., skal toldvæsenet i forbindelse med afgiftsberigtigelsen efter  

 anmodning attestere varernes indførsel på fakturaen eller et i stedet for  

 denne udstedt bilag, der er beregnet til returnering til sælgeren til brug  

 ved fritagelse for merværdiafgift i købslandet.
Det samme er tilfældet, hvor  

 den rejsende ved indrejsen medfører varer indkøbt i Finland, Norge eller  

 Sverige, hvis enhedsværdi overstiger 1200 kr.
5. Våben og ammunition Håndvåben til brug under jagt, skydekonkurrencer eller fiskeri samt  

 ammunition hertil i rimeligt omfang kan medbringes og anvendes i Danmark uden  

 tilladelse, såfremt opholdet ikke strækker sig ud over tre måneder.
Indehaveren af våbenet skal være i besiddelse af en våbentilladelse fra  

 sit hjemlands myndigheder eller en attest om, at en sådan tilladelse er  

 ufornøden.
Er der tale om en skydekonkurrence, må indbydelsen fremlægges.
Ved indrejsen udfyldes en blanket med oplysninger om våbenets art,  

 fabrikationsnummer og kaliber.
En genpart af denne blanket skal afleveres til  

 toldopsynet ved udrejsen.
 Det er forbudt uden særlig tilladelse fra politiet at indføre skarpe våben  

 med en klinge på over 12 cm (bortset fra dolke og knive, der anvendes som  

 værktøj eller til husholdningsbrug), springknive og springstiletter samt  

 slag- eller stødvåben, derunder knojern, totenschlægere, gummiknipler o.l.
H.
Flyttegods og brudeudstyr Der indrømmes told- og afgiftsfrihed for personlige ejendele, der  

 indføres af personer, der flytter til Danmark.
Ved personlige ejendele  

 forstås genstande, der er beregnet til de pågældendes personlige brug eller  

 til brug i deres husholdning, d.v.s. især løsøre og bohave, cykler og  

 motorcykler, motorkøretøjer til privat brug m.v.
Desuden er transportabelt  

 værktøj, udstyr eller instrumenter, der er nødvendige for udøvelsen af de  

 pågældendes erhverv, omfattet.
1. Told- og afgiftsfritagelse ved indførsel af flyttegods fra andre lande end EF-lande Fritagelsen er betinget af, at indføreren har haft sædvanligt opholdssted  

 uden for Fællesskabet i en sammenhængende periode på mindst 12 måneder.
Fritagelsen er endvidere som hovedregel betinget af, at varerne har været  

 i indførerens besiddelse og har været benyttet af denne på det tidligere  

 sædvanlige opholdssted i mindst 6 måneder, inden den pågældende ophørte med  

 at have sit sædvanlige opholdssted i det pågældende land.
Opfyldelse af denne  

 betingelse vil i almindelighed kunne baseres på en vurdering af rigtigheden  

 af den erklæring, som indføreren har afgivet herom.
Der skal dog i alle  

 tilfælde fremlægges dokumentation for benyttelsen af motorkøretøjer.
Der  

 gives kun fritagelse for motorkøretøjer, der udelukkende bruges privat.
Indføreren skal afgive en flyttegodserklæring.
Dette gælder dog ikke  

 udenlandske diplomater akkrediteret her i landet og udsendte lønnede  

 konsuler.
 Hvis de indførte genstande overdrages, pantsættes, udlejes eller udlånes i  

 de første 12 måneder efter indførslen, skal der erlægges told og afgifter.  

 Sidste indførsel skal finde sted senest 12 måneder efter flytningen,  

 medmindre der foreligger særlige omstændigheder.
Der gælder særlige regler for toldfritagelse ved indførsel af løsøre og  

 bohave til møblering af en sekundær bolig.
Afgiftsfrihed indrømmes ikke.
2. Afgiftsfritagelse ved indførsel af flyttegods fra EF-lande For afgiftsfritagelse ved indførsel fra EF-lande gælder følgende  

 betingelser:
 1. Genstandene skal være erhvervet i overensstemmelse  

 med et EF-lands almindelige afgiftsregler, og der må ikke være ydet  

 afgiftsgodtgørelse ved udførslen.
 Som erhvervet i overensstemmelse med et EF-lands almindelige afgiftsregler  

 anses ejendele, der er leveret til diplomatiske repræsentationer m.v.,  

 internationale organisationer samt væbnede styrker fra andre stater.
 2. Genstandenes ejer eller bruger skal have haft  

 sædvanligt opholdssted i et andet EF-land i mindst 6 måneder.
 3. Motorkøretøjer må udelukkende anvendes privat.
 4. Ejeren eller brugeren skal i udførselslandet have  

 benyttet motorkøretøjer (herunder påhængsvogne hertil), campingvogne, mobile  

 homes, lystfartøjer og sportsfly i mindst 6 måneder inden flytningen.
5. For alkolholdige produkter indrømmes  

 afgiftsfritagelse for fire gange de mængder, der kan opnå told- og  

 afgiftsfrihed som rejsegods.
På tobaksområdet gælder afgiftsfritagelsen  

 mængderne i rejsegodsreglerne.
Der skal betales afgifter, hvis de indførte genstande overdrages, udlejes  

 eller udlånes i løbet af de første 12 måneder efter indførslen.
Sidste  

 indførsel skal finde sted senest 12 måneder efter overflytningen af det  

 sædvanlige opholdssted.
 Der gælder særlige regler for afgiftsfritagelse ved indførsel af løsøre og  

 bohave til møblering af en sekundær bolig.
3. Told- og afgiftsfritagelse ved indførsel af brudeudstyr Der indrømmes told- og afgiftsfritagelse for personligt udstyr, løsøre og  

 bohave, der tilhører en person, der flytter til Danmark som følge af  

 indgåelse af ægteskab.
Fritagelsen indrømmes efter samme regler som for  

 flyttegods med visse undtagelser.
Bortset fra motorkøretøjer m.v., der skal have været benyttet i  

 udførselslandet i mindst 6 måneder inden flytningen, stilles der ingen krav  

 om særlige anvendelsesperioder for de indførte genstande.
Der gives som  

 hovedregel kun fritagelse for varer, der er indført tidligst 2 måneder inden  

 den fastsatte bryllupsdag og senest 4 måneder efter bryllupsdagen.
Indførsel  

 før brylluppet kræver sikkerhedsstillelse.
 Fritagelsen er betinget af, at indføreren fremlægger dokumentation for  

 ægteskabets indgåelse.
Der indrømmes desuden told- og afgiftsfritagelse for gaver, der  

 sædvanligvis gives ved et bryllup, og som foræres den person, der indgår  

 ægteskab, af en person, der har sædvanligt opholdssted i et andet land.
Den  

 enkelte gaves værdi må ikke overstige 8000 kr.
Alkoholholdige produkter,  

 tobak og tobaksvarer, der indføres som gaver, er ikke fritaget for afgift.
I.
Personmotorkøretøjer 1. Midlertidigt ophold i Danmark En i udlandet registreret bil eller motorcykel kan told- og afgiftsfrit  

 indføres og benyttes under et midlertidigt ophold i Danmark på følgende  

 vilkår, forudsat at ejeren (brugeren) ikke har bopæl i Danmark:
Tager ejeren (brugeren) efter indrejsen bopæl i Danmark, eller overdrager  

 eller overlader han køretøjet til en her bosat person, eller anvendes det til  

 transport her i landet mod betaling, skal told og almindelig omsætningsafgift  

 straks berigtiges eller køretøjet genudføres.
Endvidere skal køretøjet inden  

 14 dage registreres i Danmark, og registreringsafgiften betales eller  

 nummerpladerne afleveres til politiet.
 En person, der har opholdt sig i Danmark i et år eller inden for de sidste  

 to år har opholdt sig i landet sammenlagt 365 dage, anses for at have taget  

 bopæl i Danmark.
Ved henvendelse til Centralregisteret for motorkøretøjer, Leifsgade 33,  

 2300 København S, vil en person, der ikke har bopæl i Danmark, kunne opnå  

 tilladelse til i indtil et år efter indrejsen at benytte et her indkøbt  

 ubrugt personmotorkøretøj uden erlæggelse af told og almindelig  

 omsætningsafgift.
Udlændinge vil kunne opnå tilladelsen umiddelbart før  

 indrejsen.
Oplysning om bopælsforhold i en udlændings ansøgning herom må være  

 bekræftet af en myndighed i hjemlandet.
2. Flytning til Danmark En person, der flytter til Danmark og medtager en bil eller motorcykel,  

 skal inden 14 dage registrere køretøjet her i landet og betale  

 registreringsafgift eller aflevere nummerpladerne til politiet.
I København  

 sker henvendelse til Motorkontoret, Korsdalsvej 111, 2610 Rødovre.
 Såfremt den pågældende har haft fast bopæl i udlandet i hele det sidste år  

 før flytningen, og køretøjet har været registreret i udlandet i hans eller  

 hans ægtefælles navn og været benyttet af ham eller hans ægtefælle uden for  

 Danmark i mindst seks måneder, betragtes køretøjet som flyttegods, og der  

 skal ikke betales told og almindelig omsætningsafgift.
3. Beregning af told, almindelig omsæt- ningsafgift (moms), samt registrerings- afgift Ajourførte oplysninger herom udsendes regelmæssigt af Udenrigsministeriet  

 til alle udsendte repræsentationer.
 De til enhver tid gældende importtoldsatser fremgår af den på  

 repræsentationerne beroende danske brugstarif.
Køretøjer med oprindelse i EF, eller som forudgående er toldberigtiget i  

 et EF-land (uden at tolden senere er refunderet) er toldfri.
I andre tilfælde  

 gælder, at køretøjer med oprindelse i EFTA kan indføres toldfrit, såfremt den  

 præferenceberettigede oprindelse dokumenteres i overensstemmelse med reglerne  

 herom i EF's aftaler med de pågældende lande.
Toldberegningsværdien er fakturaværdi for et tilsvarende nyt køretøj incl.  

 forsendelsesomkostninger til dansk grænse.
For brugte køretøjer ydes et vist  

 nedslag i toldberegningsværdien.
 Moms svares af toldberegningsværdien tillagt eventuel told.
Registreringsafgiften beregnes på grundlag af køretøjets salgsværdi i  

 Danmark (excl. registreringsafgift) efter satser, der stiger progressivt med  

 køretøjets værdi.
Satserne er så høje, at det kan være en tvivlsom fordel at  

 medtage et køretøj, som efter ovenfor anførte regler bliver  

 registreringspligtigt i Danmark.
For udlændinge, hvis ophold i Danmark er af  

 kortere varighed, gælder, at det kan tillades, at der i stedet for erlæggelse  

 af det fulde registreringsbeløb svares en afgift på 1 pct. af afgiftsbeløbet  

 pr. måned, så længe opholdet varer.
J.
Kørekort Danske statsborgere, der er bosat i udlandet, kan indsende ansøgning om  

 at få udstedt kørekort (EF-model) gennem de danske repræsentationer i  

 udlandet.
Ansøgningen indsendes på en særlig blanket tillige med underskriftmærkat,  

 ansøgerens foto (35 x 45 mm) og personnummerbevis til Københavns Politi,  

 Kørekortkontoret, Hambroesgade 12, 1562 København V.
Ansøgningen skal  

 indeholde oplysning om, hvor det oprindelige kørekort er udstedt.
Duplikatkørekort tilsendes ansøgeren direkte.
Ved fornyelse og ombytning  

 af kørekort vil det nye kørekort blive fremsendt til repræsentationen til  

 udlevering til ansøgeren.
Ansøgerens gamle kørekort afleveres til  

 repræsentationen, der herefter sender dette til Kørekortkontoret.
Kapitel VII Bistand til danske i udlandet A.
Generelle regler B.
Anmodninger, som bør afvises C. Økonomisk bistand under midlertidigt ophold i udlandet 2. Værnepligt i udlandet Bistand til danske i udlandet A.
Generelle regler Blandt udenrigstjenestens mangeartede opgaver er en af de vigtigste at  

 beskytte og bistå danske statsborgere i udlandet.
Repræsentationen bør derfor  

 på grundlag af dens kendskab til lokale forhold møde den eller de, der søger  

 råd eller bistand, med velvilje og forståelse, og, i det omfang det med  

 rimelighed kan forventes, yde den efter omstændighederne bedst mulige bistand  

 og rådgivning med henblik på at hjælpe bistandssøgende til på egen hånd at  

 søge dennes problem(er) løst.
Med andre ord en vigtig opgave og funktion for  

 repræsentationen at yde hjælp til selvhjælp.
Medens der for bistand til søfolk på en række områder gælder særlige  

 regler, jfr.
Instruksens Bind 2, findes der ikke i dansk lovgivning generelle  

 bestemmelser om den hjælp, danske statsborgere i udlandet kan gøre krav på  

 eller kan forvente fra udenrigstjenestens side.
Repræsentationen bør som hovedregel søge at bistå i det omfang, det er  

 foreneligt med skik og brug på stedet for diplomatisk og konsulær bistand  

 samt efter de i denne instruks angivne retningslinier.
Repræsentationen må  

 under ingen omstændigheder medvirke til handlinger, der er uforenelige med  

 eller indebærer en omgåelse af opholdslandets lovgivning, og kan kun efter  

 forud indhentet bemyndigelse fra Udenrigsministeriet medvirke til handlinger  

 eller foretage skridt, som er egnede til at fremkalde et modsætningsforhold  

 til opholdslandets myndigheder.
Hvor det f.eks. drejer sig om bistand i ulykkestilfælde eller ved sygdom,  

 arrestation eller dødsfald, og hvor det af tidsmæssige grunde ikke er muligt  

 at indhente instruktion fra Udenrigsministeriet, må repræsentationen derfor  

 handle efter konduite.
I sådanne tilfælde bør repræsentationen dog straks  

 underrette Udenrigsministeriet om den ydede bistand og omstændighederne  

 herfor.
B.
Anmodninger, som bør afvises En repræsentation skal ikke yde bistand i sager, som normalt ekspederes  

 eller varetages af banker, rejsebureauer og hoteller.
Således skal en  

 repræsentation eksempelvis ikke foretage hotelreservationer for private  

 personer eller virksomheder, arrangere rejser, yde lån, bistand til  

 pengeoverførsel eller anden banklignende service bortset fra de i denne  

 instruks beskrevne tilfælde og efter de i instruksen anførte retningslinier.  

 En repræsentation er ej heller forpligtet til at bistå danske statsborgere  

 med at opnå arbejde, opholds- og arbejdstilladelse i repræsentationens  

 virksomhedsområde.
 Såfremt en repræsentation modtager en henvendelse eller anmodning om  

 bistand til varetagelse af en ikke-dansk statsborgers interesser i Danmark,  

 f.eks. de i Wienerkonventionen om konsulære forbindelser artikel 5 omtalte  

 spørgsmål, bør den pågældende henvises til eget udenrigsministerium eller  

 diplomatisk/konsulær repræsentation i Danmark.
C. Økonomisk bistand under midlertidigt ophold i udlandet En række lande vil i et vist omfang yde nødstedte udlændinge bistand,  

 selvom deres ophold kun er midlertidigt.
Bliver de syge, eller tilstøder der  

 dem en ulykke, vil de lokale myndigheder normalt drage omsorg for fornøden  

 lægehjælp og indlæggelse på hospital, men står de - selvforskyldt eller ikke  

 - pludselig uden midler til at betale kost og logi, vil opholdslandets  

 myndigheder som regel henvise dem til at søge bistand hos deres eget lands  

 repræsentation.
Nogen egentlig folkeretlig forpligtelse for opholdsstaten til  

 økonomisk at understøtte udlændinge, som midlertidigt opholder sig i landet,  

 kan næppe antages at foreligge, og i lande med en lidet udviklet offentlig  

 forsorg er den bistand, udlændinge vil kunne regne med fra myndighedernes  

 side, i hvert fald af begrænset omfang.
 Danske, der midlertidigt opholder sig i udlandet, vil derfor, hvis de  

 kommer i nød, ofte være henvist til at søge bistand hos danske diplomatiske  

 og konsulære repræsentationer.
 Økonomisk bistand - hvad enten det drejer sig om kontant bistand  

 eller udlæg til hjemrejsebillet, lægehjælp, hospitalsophold etc. - bør  

 repræsentationen kun yde under iagttagelse af følgende retningslinier:
1. Bemyndigelse fra Udenrigsministeriet Økonomisk bistand - af hvad art den end måtte være - bør principielt kun  

 ydes efter forud indhentet bemyndigelse fra Udenrigsministeriet samt med  

 henblik på hjemrejse til Danmark i forbindelse med et midlertidigt ophold i  

 udlandet.
Der ydes ikke bistand til overførsel af penge til videre rejse i udlandet,  

 medmindre ganske særlige omstændigheder og forhold måtte gøre sig gældende.  

 Anmodning om sådan overførsel bør derfor normalt henvises til at foretages  

 via pengeinstitutter.
Imidlertid varierer mulighederne for overførsel af  

 penge via pengeinstitutterne meget fra land til land, og repræsentationen bør  

 derfor altid være nøje orienteret om de muligheder, som i så henseende består  

 i opholdslandet, således at en bistandssøgende kan vejledes om den enkleste  

 og hurtigste måde for pengeoverførsel, som kan anvendes uden  

 udenrigstjenestens medvirken.
Den bistandssøgende skal ved henvendelse hos en repræsentation med udsendt  

 personale anmodes om selv at udfylde den særlige formular "Anmodning om  

 økonomisk bistand". Det påhviler repræsentationen nøje at kontrollere,  

 at samtlige de i formularen ønskede oplysninger er fyldestgørende, før sagen  

 forelægges for Udenrigsministeriet.
Det er i denne forbindelse af særlig  

 betydning for en hurtig og sikker ekspedition i Udenrigsministeriet, at den  

 bistandssøgendes CPR-nummer foreligger, bl.a. fordi en bistandssag i  

 Udenrigsministeriet bygger på og lokaliseres ved CPR-nummeret.
Det er videre  

 af betydning for en hurtig og sikker sagsbehandling, at bistandssøgende  

 opgiver alternative referencer i Danmark, såsom slægtninge, venner,  

 bankforbindelse og lign., med hvilke Udenrigsministeriet vil kunne tage  

 forbindelse med henblik på at arrangere en eller anden form for  

 garantistillelse for den ønskede bistand.
2. Bistand ved sygdom eller dødsfald Den offentlige sygesikring dækker inden for en periode på maksimalt to  

 (2) måneder efter udrejsedato fra Danmark ved ferierejser i følgende område:
 Europæiske lande - mod øst frem til Ural - Grønland, Færøerne, samtlige  

 lande med kystlinier til Middelhavet samt Jordan, De Kanariske Øer, Madeira  

 og Azorerne.
 Den offentlige sygesikring dækker ikke i forbindelse med  

 forretningsrejser eller for deltagere i faglige kongresser eller konferencer  

 eller for professionelle sportsudøvere.
 Repræsentationer, som måtte modtage henvendelse om bistand til personer,  

 der enten er dækket af den offentlige sygesikring eller måtte være forsikret  

 i Europæiske Rejseforsikring A/S, skal anmelde sagen til:
 I tilfælde af sygdom - lægebehandling, hospitalsindlæggelse,  

 sygehjemtransport - hvor den pågældende ikke måtte være omfattet af den  

 offentlige sygesikring, er det af betydning for udenrigstjenestens medvirken,  

 at repræsentationen får så nøjagtige og fyldestgørende oplysninger om, i  

 hvilket forsikringsselskab der i givet fald måtte være tegnet forsikring og i  

 bekræftende fald forsikringspolicenummer og forsikringsbeløb.
 Det bemærkes, at udgifter ved sygdom eller dødsfald forårsaget af misbrug  

 af euforiserende stoffer ikke dækkes af den offentlige sygesikring.
3. Uden bemyn- digelse fra Udenrigsministeriet I tilfælde af henvendelse om økonomisk bistand, hvor repræsentationen  

 vurderer, at der foreligger sådanne omstændigheder, at der ikke er tid til at  

 forelægge sagen for Udenrigsministeriet og indhente bemyndigelse, vil  

 repræsentationen efter eget skøn og på egen hånd kunne yde den strengt  

 nødvendige bistand.
Repræsentationen skal straks indberette herom.
4. Økonomisk bistand til ikke-danske statsborgere med fast bopæl i Danmark Nordiske statsborgere og andre udlændinge med fast bopæl i Danmark og  

 disses familiemedlemmer (ægtefælle og fælles børn) vil efter omstændighederne  

 kunne ydes bistand efter samme retningslinier, som gælder for bistand til  

 danske statsborgere.
Indehavere af dansk rejsedokument for flygtninge eller af dansk fremmedpas  

 vil kunne ydes økonomisk bistand efter samme retningslinier, som gælder for  

 danske statsborgere, dog forudsat at det udstedte rejsedokument  

 fortsat er gyldigt, at opholdet i udlandet er af midlertidig karakter,  

 samt at opholdet ikke har strakt sig eller vil komme til at  

 strække sig over mere end seks (6) på hinanden følgende måneder, idet  

 en dansk opholds/arbejdstilladelse ellers normalt bortfalder.
I visse  

 tilfælde kan et længere ophold i udlandet dog accepteres, og sådanne sager  

 skal derfor altid via Udenrigsministeriet forelægges Direktoratet for  

 Udlændinge (DFU), og i tilfælde af manglende referencer i Danmark også for de  

 sociale myndigheder i bistandssøgendes seneste opholdskommune i Danmark.
5. Bistand ydet af repræsentationer uden udsendt personale, d.v.s. honorære repræsentationer De honorære repræsentationer bør følge de ovenfor i pkt. 1-4 anførte  

 retningslinier, bortset fra anvendelsen af den særlige formular  

 "Anmodning om økonomisk bistand", idet de honorære repræsentationer  

 ved anmodning om og ydelse af økonomisk bistand skal benytte en  

 refusionserklæring af følgende ordlyd:
Undertegnede, hvis personlige data findes anført på nærværende erklæring,  

 anerkender herved, at jeg af I, the undersigned, whose personal data are listed below, hereby  

 acknowledge the receipt of loan advanced by --------------------------------------------------------------------- (repræsentationens betegnelse og sted)/ (designation and place of Consular Mission) som lån har modtaget et beløb af/ in the amount of således som nærmere specificeret nedenfor/ as specified below.
Jeg forpligter mig til at tilbagebetale repræsentationen eller Udenrigsministeriet det udlagte beløb og giver mit samtykke til, at det kan indeholdes i min fremtidige arbejdsfortjeneste.
I undertake to repay to the Consular Mission or the Ministry of Foreign Affairs the loan advanced and consent to the loan being deductible from my future wages and/or salary.
 Pas udstedt af/ Passport issued by:
 CPR-nr./ Personal Registration Number:
 Midlertidig adresse/ Temporary address:
 Adresse i hjemlandet/ Permanent address:
 Referencer i Danmark/ References in Denmark:
 Årsag til bistand/ Reason for assistance:
 Kontant udbetalt/ Disbursed in cash:
 Kost og logi/ Board and lodging:
 Billetindkøb/ Purchase of ticket:
 Andre udlæg/ Other disbursements:
 Total/ Total:
 De honorære repræsentationer kan rekvirere refusionsformularer hos  

 Udenrigsministeriets papirforvaltning.
Det er vigtigt, at samtlige de i refusionserklæringen udbedte oplysninger  

 opgives på fyldestgørende måde.
Det for Udenrigsministeriet beregnede  

 eksemplar af refusionserklæringen indsendes vedlagt en indberetning om  

 omstændighederne, som har motiveret ydelse af økonomisk bistand.
 Såfremt bistandssøgende har modtaget økonomisk bistand samt lovet at  

 tilbagebetale beløbet direkte til den bistandsydende repræsentation inden for  

 en nærmere angiven tidsfrist og dette ikke overholdes, bør repræsentationen  

 anmode Udenrigsministeriet om at forfølge sagen over for den pågældende.
D. Økonomisk bistand til danske statsborgere med fast bopæl i udlandet 1. Lovgivning og praksis En dansk statsborger med fast bopæl i udlandet, som kommer i nød, kan  

 normalt ikke påregne økonomisk bistand fra udenrigstjenesten og bør som  

 hovedregel henvises til at søge bistand hos opholdslandets myndigheder.  

 Repræsentationen bør dog, hvor det måtte være påkrævet, bistå den pågældende  

 danske statsborger til at opnå den understøttelse/bistand, som måtte være  

 hjemlet i opholdslandets sociale lovgivning.
 I lovgivning og praksis yder de fleste stater i princippet nødlidende  

 udenlandske statsborgere, der er fast bosat i landet, hjælp efter væsentlig  

 samme regler, som gælder for landets egne borgere, og opholdsstaten kan altid  

 på egen bekostning hjemsende en nødlidende udlænding til dennes hjemland.  

 Såfremt spørgsmålet om hjælp fra opholdsstaten til en dansk statsborger  

 bliver aktuelt, vil repræsentationen kunne bekræfte, at dette princip følges  

 i Danmark over for fremmede statsborgere, og at man fra dansk side forventer  

 gensidighed på dette område.
Princippet om opholdsstatens pligt til at understøtte udlændinge med fast  

 bopæl i opholdsstaten er yderligere udbygget i en række konventioner og  

 bilaterale overenskomster, som Danmark har tilsluttet sig.
Det gælder således  

 den nordiske konvention om social tryghed af 5. marts 1981 med efterfølgende  

 ændringer og den europæiske konvention af 11. december 1953 om social og  

 sundhedsmæssig hjælp.
Desuden har Danmark indgået bilaterale overenskomster  

 om social tryghed med Forbundsrepublikken Tyskland (14. august 1953),  

 Frankrig (30. juni 1951 med senere ændringer), Schweiz (21. maj 1954 og  

 tillægsoverenskomst af 15. november 1962) samt Storbritannien (27. august  

 1959).
2. Understøttelse fra danske myndigheder I lande, som ikke følger international sædvane på dette område og ikke  

 har tilsluttet sig en af de under pkt. 1 nævnte internationale konventioner  

 eller bilaterale overenskomster, eller i lande, hvor social forsorg ikke  

 findes eller er lidet udviklet, kan der dog blive tale om at søge opnået en  

 understøttelse fra den danske stat til en fastboende dansker, som savner det  

 fornødne til livets ophold, eller i givet fald at søge den pågældende  

 hjemsendt for statens regning.
Ofte vil de danske myndigheder foretrække, at  

 den nødstedte forbliver på opholdsstedet, hvor der er størst mulighed for, at  

 han kan tjene til livets ophold, således at en begrænset understøttelse kan  

 ydes som hjælp til selvhjælp, fremfor at han hjemsendes til Danmark, hvor han  

 måske udelukkende vil være henvist til social forsorg.
I tilfælde, hvor der opstår spørgsmål om at yde en regelmæssig  

 understøttelse til en i udlandet bosat dansker, bør repræsentationen  

 forelægge sagen for Udenrigsministeriet med udførlige oplysninger om  

 vedkommendes personalia.
Navnlig bør det i indberetningen oplyses, hvor og  

 hvornår den pågældende er født, hvor han har opholdt sig siden sit fyldte 18.  

 år og hvor lang tid på hvert sted; endvidere bør vedlægges en attest fra  

 myndighederne på det sted, hvor han er bosiddende, om, at han ikke har opnået  

 indfødsret i opholdslandet.
Indberetningen bør slutte med en indstilling om  

 størrelsen af den understøttelse, det efter repræsentationens skøn vil være  

 nødvendigt at yde.
E.
Bistand i straffesager 1. Alvorligere lovovertrædelser, herunder fængsling En repræsentation bør, straks efter at den har modtaget meddelelse om  

 eller har erfaret at en dansk statsborger er blevet arresteret eller tiltales  

 for en alvorligere lovovertrædelse, søge tilvejebragt følgende  

 oplysninger, som forelægges Udenrigsministeriet:
a.
Arresteredes navn, adresse og CPR-nummer.
b.
Pårørende i Danmark, som af arrestanten ønskes underrettet.
c.
Lovovertrædelsens art og omfang.
d.
Strafferamme og sandsynlig straf.
e.
Regler for offentlig beskikkelse af forsvarer og værdien af sådant  

 forsvar.
f.
Vilkårene for privat advokatbistand og salærsats.
g.
Vilkårene for anvendelse af tolk.
h.
Varetægtens formodede længde og arrestforholdene.
i.
Mulighederne for løsladelse mod eller uden kaution.
 Ifølge folkerettens regler og Wienerkonventionen af 24. april 1963 om  

 konsulære forbindelser kan opholdslandets myndigheder ikke nægte en  

 frihedsberøvet udlænding adgang til at sætte sig i forbindelse med sit lands  

 diplomatiske eller konsulære repræsentation.
 Repræsentationen bør søge udvirket, at den snarest muligt får adgang til  

 en personlig samtale med den frihedsberøvede - medmindre denne ikke måtte  

 ønske det - for at erfare, hvorvidt arrestanten måtte have særlige ønsker med  

 hensyn til juridisk (udgifter til advokatbistand skal afholdes af den  

 pågældende selv) eller anden bistand som f.eks. særlig kostforplejning,  

 medicin eller økonomisk bistand fra pårørende i Danmark.
Såfremt repræsentationen skønner, at frihedsberøvelse er sket i strid med  

 almindelig anerkendte retsprincipper, bør repræsentationen forelægge sagen  

 for Udenrigsministeriet med henblik på bemyndigelse til eventuelt at foretage  

 en demarche over for opholdslandets myndigheder.
En sådan demarche må som  

 hovedregel ikke kunne opfattes som et udtryk for mistillid til lovligheden af  

 det eller de skridt, som opholdslandets myndigheder har taget i sagen.
 Såfremt repræsentationen kan udvirke tiltalefrafald eller løsladelse på  

 betingelse af, at den pågældende hjemsendes ved repræsentationens  

 foranstaltning, skal dette forelægges Udenrigsministeriet med henblik på at  

 opnå bemyndigelse til afholdelse af hjemtransportudgifter.
 Repræsentationen bør til stadighed holde sig orienteret om sagens forløb  

 og bør videre sørge for, at den frihedsberøvede - såfremt denne måtte ønske  

 det - modtager besøg af en medarbejder ved repræsentationen eller anden  

 person, som er repræsentationen bekendt, og til hvem der kan fæstes særlig  

 tillid (f.eks. honorær konsul, dansk præst i udlandet). Spørgsmålet om  

 hyppigheden af besøg hos frihedsberøvede må bero på repræsentationens eget  

 skøn under hensyntagen til omstændighederne i hver enkelt sag og lokale  

 forhold iøvrigt (fængslets beliggenhed i forhold til repræsentationen, lokale  

 bestemmelser om besøg for frihedsberøvede m.v.).
2. Mindre forseelser Såfremt en dansk statsborger i udlandet arresteres eller tiltales for en  

 mindre forseelse eller lovovertrædelse, vil repræsentationen kunne bidrage  

 til opklaring af misforståelser (sprogvanskeligheder, ukendskab til lokale  

 forhold) og muligvis få sagen løst.
 Disse sager skal ikke indberettes til Udenrigsministeriet, medmindre  

 ganske særlige omstændigheder efter repræsentationens skøn taler herfor.
3. Løsladelse og udvisning Løslades en arrestant midlertidigt mod eller uden kaution, må  

 repræsentationen ikke over for de lokale myndigheder afgive garanti for den  

 pågældendes forbliven i landet eller for afholdelse af udgifterne ved hans  

 fortsatte ophold i landet.
Overtrædelse af opholdslandets lovgivning kan i en række lande ofte  

 medføre udvisning.
Udgifterne i forbindelse hermed er i princippet den danske  

 stat uvedkommende.
Anmoder opholdsstatens myndigheder repræsentationen om at udstede dansk  

 pas for en person, som agtes udvist, bør repræsentationen i første omgang  

 søge at fremskaffe den pågældendes pas, såfremt dette er blevet beslaglagt  

 ved arrestationen.
Er dette ikke muligt, bør repræsentationen sikre sig, at  

 den pågældende er dansk statsborger og i tvivlstilfælde forelægge sagen for  

 Udenrigsministeriet.
Når en repræsentation bringer i erfaring, at en dansk statsborger er eller  

 vil blive udvist af opholdslandet på grund af kriminelle forhold, bør de  

 lokale myndigheder anmodes om udskrift af de straffedomme, som er overgået  

 den pågældende.
Udskrifterne indsendes til Udenrigsministeriet til  

 videregivelse til Justitsministeriet.
4. Honorære repræsentationers opgaver En honorær repræsentation bør senest 24 timer efter at den har fået  

 kendskab til, at en dansk statsborger er blevet frihedsberøvet inden for  

 repræsentationens virksomhedsområde, underrette den overordnede udsendte  

 repræsentation med henblik på at indhente vejledning eller instruks.
Den  

 overordnede repræsentation træffer afgørelse om, hvorvidt sagen skal  

 forelægges Udenrigsministeriet.
 Såfremt sagen er af særlig hastende karakter, vil den honorære  

 repræsentation kunne forelægge den direkte for Udenrigsministeriet med  

 samtidig underretning til den overordnede repræsentation.
F.
Bistand ved dødsfald i udlandet 1. Generelt Den bistand og de foranstaltninger en repræsentation skal og bør udføre i  

 forbindelse med et dødsfald i udlandet varierer betydeligt, alt efter bl.a.  

 om afdøde havde fast bopæl i Danmark eller i udlandet, og om afdøde havde  

 tegnet gyldig forsikring eller ej.
En repræsentation er ofte første instans,  

 som underrettes om, at en dansk statsborger under midlertidigt ophold i  

 repræsentationens virksomhedsområde er afgået ved døden.
Tilsvarende vil en  

 repræsentation også ofte være den første, som underrettes om, at en dansk  

 statsborger med fast bopæl inden for repræsentationens virksomhedsområde er  

 afgået ved døden, men har nærmeste pårørende bosiddende i Danmark.  

 Repræsentationerne og Udenrigsministeriet har derfor en vigtig opgave med  

 henblik på hurtig underretning af pårørende.
I Danmark sker dette altid ved  

 den lokale politimyndighed efter anmodning fra Udenrigsministeriet, medmindre  

 underretning er sket ved f.eks. et forsikringsselskabs mellemkomst.
2. Dødsfald under midlertidigt ophold i udlandet Når en repræsentation erfarer eller underrettes om, at en dansk  

 statsborger eller en ikke-dansk statsborger med gyldig dansk opholds- og  

 arbejdstilladelse (fast bopæl i Danmark) under et midlertidigt ophold i  

 repræsentationens virksomhedsområde er afgået ved døden, skal  

 repræsentationen hurtigst muligt søge afdødes identitet bekræftet (f.eks.  

 afdødes pas, oplysning fra rejseledsager(e), lokal myndigheds bekræftelse) og  

 derefter pr. telex indberette til Udenrigsministeriet om dødsfaldet, herunder  

 afdødes fulde navn, adresse og CPR-nummer, dødsårsagen, tid og sted for  

 dødsfaldet samt eventuelle pårørende i Danmark.
Oplysninger om tegnet  

 forsikring og forsikringsselskab bør også indgå i indberetningen.
Såfremt der består usikkerhed med hensyn til identificering af afdøde, kan  

 repræsentationen anmode Udenrigsministeriet om at søge fremskaffet  

 oplysninger om særlige kendetegn, såsom fødselsmærker, tatovering o.lign.
I  

 vanskelige tilfælde vil f.eks. afdødes tandkort kunne være af stor betydning.
I det omfang, den offentlige sygesikring dækker (jfr. under pkt.
B, 2),  

 bør Europæiske Rejsesygeforsikring A/S underrettes.
3. Obduktion ved dødsfald i udlandet I mange lande findes der bestemmelser om at obduktion skal foretages,  

 hvis dødsfaldet indtræder uden for sygehus.
Såfremt der ikke foretages obduktion, og repræsentationen nærer mistanke  

 om, at en forbrydelse kan være årsag til dødsfaldet, eller en fejlagtig  

 angiven dødsårsag foreligger, bør repræsentationen hurtigst muligt forelægge  

 sagen for Udenrigsministeriet med henblik på instruktion, herunder  

 indhentelse af pårørendes samtykke til obduktion.
I bekræftende fald skal  

 repræsentationen sørge for indsendelse af obduktionsrapport samt rapport om  

 politiundersøgelsen.
4. Registrering og hjemsendelse af efterladenskaber a.
Registrering.
Repræsentationen bør i forståelse med de  

 stedlige myndigheder og afdødes eventuelle rejseledsager(e) søge afdødes  

 efterladenskaber registreret og hjemsendt til Danmark, idet en  

 skiftebehandling af sådanne efterladenskaber i henhold til dansk ret  

 principielt henhører under skifteretten på afdødes hjemsted.
 Registreringen bør i tilfælde af efterladenskaber af større værdi  

 foretages i overværelse af to (2) vidner, der sammen med den, der foretager  

 registreringen (stedlig myndighed eller repræsentationen) underskriver  

 fortegnelsen.
 Såfremt afdøde var ledsaget af sin ægtefælle, og efterladenskaberne består  

 af normal rejsebagage, rejsevaluta m.v., vil repræsentationen kunne afstå fra  

 registrering, men bør foreholde ægtefællen, at en registrering, specielt af  

 værdigenstande (ur, smykker o.lign.) er i dennes interesse.
 Med hensyn til afdødes pas bør repræsentationen sørge for, at dette  

 annulleres ved stempling af passets sider med oplysninger om pasindehaver  

 m.v. eller ved gennemhulning af passet og afklipning af to (2) hjørner.
b.
Hjemsendelse.
Hvis efterladenskaberne tages i forvaring  

 af stedlige myndigheder, bør repræsentationen snarest søge disse udleveret  

 med henblik på hjemsendelse til Udenrigsministeriet.
 Hvis de stedlige myndigheder ikke tager efterladenskaber i varetægt, bør  

 de opbevares af repræsentationen og af denne hjemsendes på betryggende måde.
 Forsendelser af efterladenskaber til Udenrigsministeriet skal være  

 tydeligt mærket "Værdiforsendelse - Efterladenskaber" samt referere  

 til tidligere indberetning/meddelelse om dødsfaldet.
Såfremt det efter omstændighederne måtte vise sig mest praktisk, vil  

 efterladenskaber kunne udleveres til eventuelt ledsagende ægtefælle,  

 slægtninge eller andre rejseledsagere, hvis pålidelighed repræsentationen  

 ikke har grund til at betvivle.
Der bør i så fald udfærdiges en kvittering  

 for efterladenskabernes modtagelse, eventuelt ved en påtegning herom på en  

 kopi af registreringsfortegnelsen.
5. Hjemsendelse af lig/urne Er afdøde omfattet af den offentlige sygesikring eller forsikret hos  

 Europæiske Rejsesygeforsikring A/S eller andet forsikringsselskab, vil  

 repræsentationen blive anmodet af en af sidstnævnte om at sørge for  

 hjemsendelse af afdøde.
I andre tilfælde vil hjemsendelse ske efter instruks  

 fra Udenrigsministeriet.
 Såfremt lokal begravelse kan blive aktuel, skal sagen hurtigst muligt  

 forelægges for Udenrigsministeriet med henblik på instruktion.
I tilfælde af kremering af afdøde bør de pårørendes ønsker som regel være  

 afgørende.
Askeurner skal adresseres enten til Udenrigsministeriet eller en  

 bedemandsforretning i Danmark eller kontoret ved den kirkegård, hvor  

 bisættelse skal finde sted.
Askeurnen skal være ledsaget af en af en  

 kompetent myndighed udstedt dødsattest samt en ligbrændingsattest.
Der er  

 ingen indklareringsformaliteter i Danmark for askeurner.
 Danmark har endnu ikke tiltrådt den europæiske konvention af 26. oktober  

 1973 om transport af lig (tiltrådt af Belgien, Cypern, Grækenland, Island,  

 Luxembourg, Nederlandene, Norge, Portugal, Schweiz, Sverige, Tyrkiet og  

 Østrig), men gældende danske bestemmelser (Indenrigsministeriets bkg. nr. 152  

 af 14. april 1983 og Sundhedsstyrelsens cirk. af 26. september 1983 om  

 transport af lig til og fra udlandet) opfylder konventionens forskrifter.
 Ligkister, som skal være ledsaget af et af en kompetent myndighed udstedt  

 ligpas, kan ligeledes frit indføres og udleveres uden  

 indklareringsformaliteter.
Kisten skal være af en vis beskaffenhed.
Den skal være udført i et  

 materiale, som er uigennemtrængeligt for fugt samt indeholde et  

 væskeopsugende materiale (f.eks. tørvesmuld eller trækulspulver). Kisten skal  

 bestå enten af en udvendig trækiste (mindst 20 mm sider) og en  

 indvendig kiste af omhyggeligt sammenloddet zink eller af en enkelt  

 trækiste, hvis sider er mindst 30 mm tykke og foret med et lag zink.
Ved  

 transport af kisten med fly skal endvidere medfølge en balsameringsattest.
 Ifølge en uformel overenskomst mellem de nordiske lande skal  

 Europarådskonventionens bestemmelser med visse modifikationer finde  

 anvendelse.
 I de lande, som ikke er tilsluttet Europarådskonventionen om transport af  

 lig, eller hvor der ikke måtte findes kompetent myndighed, må  

 repræsentationen selv udfærdige det fornødne ligpas med sålydende tekst:
Efter at samtlige bestemmelser vedrørende emballering og transport af lig i kiste nøje er iagttaget, skal liget af (navn) født den Samtlige autoriteter i de lande, hvorigennem transporten finder sted, anmodes om, at liget passerer frit og uhindret.
 Ovennævnte erklæringer skal vedhæftes ligpasset.
 Sundhedsstyrelsen modsætter sig ikke, at den amerikanske kistetype  

 anvendes.
6. Fast bopæl i udlandet En repræsentation bør altid indberette pr. telex, så snart den erfarer,  

 at en i repræsentationens virksomhedsområde fastboende dansk statsborger er  

 afgået ved døden, og at afdødes nærmeste slægtninge bor i Danmark og ikke ad  

 anden vej kan forventes at blive underrettet om dødsfaldet.
 Foranstaltes begravelse af afdøde ikke af slægtninge eller pårørende, og  

 træffer de stedlige myndigheder ikke på eget initiativ foranstaltning til  

 begravelsen, bør repræsentationen anmode de lokale myndigheder om at drage  

 omsorg for passende begravelse.
 Udgifter i forbindelse med begravelsen, som i princippet er den danske  

 stat uvedkommende, bør afholdes af afdødes efterladte midler eller, i det  

 omfang disse måtte være utilstrækkelige, af de stedlige myndigheder.
 Begravelse ved repræsentationens foranstaltning bør normalt kun finde sted  

 efter instruktion fra Udenrigsministeriet eller i tilfælde, hvor stedlige  

 religiøse eller kulturelle forhold bevirker, at begravelse ikke bør foretages  

 ved de stedlige myndigheders foranstaltning.
7. Honorære repræsentationers opgaver Såfremt en honorær konsulær repræsentation erfarer, at en i Danmark bosat  

 person eller en inden for repræsentationens distrikt bosiddende dansk  

 statsborger er afgået ved døden, skal den overordnede myndighed straks  

 underrettes med henblik på instruktion om videre foranstaltninger.
G.
Bistand ved naturkatastrofer, flyulykker m.v.
Ved naturkatastrofer og ulykker, hvori danske er impliceret, skal  

 repræsentationen yde enhver mulig bistand.
Udenrigsministeriet skal hurtigst  

 muligt underrettes om navn og adresse på implicerede danske statsborgere med  

 henblik på underretning af pårørende.
Repræsentationen bør i samme  

 forbindelse søge indhentet så korrekte oplysninger som muligt om situationen  

 samt træffe de foranstaltninger, som ulykken måtte give anledning til.  

 Repræsentationen bør herefter holde Udenrigsministeriet løbende underrettet  

 om udviklingen.
I forbindelse med naturkatastrofer er det af særlig  

 betydning, at repræsentationen i størst muligt omfang søger kontakt med  

 danske statsborgere, som måtte være bosiddende inden for repræsentationens  

 virksomhedsområde, og indberette herom til Udenrigsministeriet.
 Repræsentationen er bemyndiget til at afholde alle nødvendige udgifter,  

 men bør, hvis tiden tillader det, forud indhente Udenrigsministeriets  

 godkendelse.
 Specielt ved flyulykker vil der være behov for en hurtig og effektiv  

 indsats fra den stedlige repræsentation over for de lokale myndigheder bl.a.  

 for at forhindre, at omkomne danske bliver begravet på stedet, og for at  

 muliggøre hurtig identifikation og eventuel hjemtransport af døde og sårede.
 Da der ved flyulykker ofte er tale om betydelige  

 identifikationsvanskeligheder på grund af ligenes tilstand, kan der blive  

 tale om at udsende en ekspertgruppe fra Danmark, der på grundlag af medbragte  

 identifikationsoplysninger, herunder især tandkort, er i stand til at  

 gennemføre identifikationen, hvor de lokale myndigheder på forhånd ville anse  

 det for umuligt.
H.
Spørgsmål om værnepligt 1. Værnepligt i Danmark a.
Generelt.
Ifølge lov om værnepligt nr. 213 af 30. maj  

 1980 omfatter værnepligten enhver dansk mand.
Den, der tillige er statsborger  

 i en fremmed stat, kan dog være fritaget for værnepligten i medfør af  

 international overenskomst eller bilaterale aftaler med andre lande, jfr.  

 nedenfor under pkt. 2. Endvidere kan personer, der har gjort  

 værnepligtstjeneste eller har gennemgået uddannelse i en fremmed stats  

 forsvar, af Værnepligtsnævnet helt eller delvis fritages for dansk  

 værnepligtstjeneste.
Ansøgning indsendes til Værnepligtsstyrelsen, Taastrup  

 Stationscenter, Selsmosevej 2, Postbox 76, 2630 Tåstrup.
 Værnepligtsstyrelsen kan tillade udenlandske mænd at gøre  

 værnepligtstjeneste, når særlige omstændigheder taler for det, og dette ikke  

 strider mod overenskomst med fremmed stat.
b.
Registrering.
De værnepligtige registreres på grundlag  

 af Det Centrale Personregister (CPR).
c.
Møde for sessionen.
Pligten til at møde for sessionen  

 indtræder i det år, hvori den værnepligtige fylder 18 år, medmindre  

 Værnepligtsstyrelsen bestemmer, at den først skal indtræde senere.
Det er en  

 forudsætning for mødepligten, at den værnepligtige har fast bopæl i Danmark.  

 Mødepligten indtræder ikke ved midlertidigt ophold under tre måneder.
Der kan  

 gives værnepligtige udsættelse med at møde på session indtil udgangen af det  

 år, hvori de fylder 25 år, hvis det godtgøres, at en sådan udsættelse af  

 hensyn til deres uddannelse eller af andre grunde vil være af særlig  

 betydning.
Det kan på sessionen pålægges en værnepligtig, der ikke er tilstrækkeligt  

 udviklet eller lider af en midlertidig svaghed eller sygdom, at møde for en  

 senere session.
Værnepligtige, der ikke er blevet endeligt sessionsbehandlede  

 inden deres fyldte 30 år, kan ikke udskrives.
d.
Aftjening af værnepligten.
De værnepligtige, der er  

 udskrevet på sessionen, indkaldes til aftjening af værnepligten inden for  

 forsvarets forskellige grene.
Aftjening af værnepligten kan imidlertid også  

 ske inden for Civilforsvaret, eller hvis indkaldelse til værnepligt måtte  

 stride mod den pågældendes samvittighed, kan der søges om overførsel til  

 civilt arbejde (militærnægtertjeneste) eller under særlige omstændigheder ved  

 bistandsarbejde i udviklingslande.
Ansøgning om disse alternative  

 aftjeningsmuligheder skal rettes til Værnepligtsstyrelsen.
 Der kan gives værnepligtige udsættelse med indkaldelsen indtil udgangen af  

 det år, hvori de fylder 26 år, når det godtgøres, at en sådan udsættelse af  

 hensyn til deres uddannelse eller af andre grunde vil være af særlig  

 betydning for dem.
Yderligere udsættelse kan kun gives værnepligtige, der godtgør, at en  

 udsættelse er af væsentlig betydning for deres eller deres pårørendes  

 velfærd.
Udsættelse ud over udgangen af det år, hvori den værnepligtige  

 fylder 26 år, meddeles for indtil 1 år ad gangen og kan, såfremt de nævnte  

 forhold stadig foreligger, gives for i alt tre (3) år.
Herefter kan  

 værnepligtige, hvis en fritagelse har afgørende betydning for deres  

 eller deres pårørendes velfærd, helt fritages for aftjening af værnepligt.
 Værnepligtige, der ikke inden deres 32. år har påbegyndt  

 værnepligtstjenesten, kan ikke indkaldes.
e.
Særlige regler for søfarende.
Værnepligtige, der er  

 forhyrede på skibe, der sejler i udenrigsfart, herunder fart på Færøerne og  

 Grønland, skal, første gang de kommer til Danmark efter det halvår, i hvilket  

 deres fødselsårgang møder for session, henvende sig til Værnepligtsstyrelsen  

 for at blive sessionsbehandlede.
f.
Danske statsborgere med fast bopæl i udlandet.
Som det  

 fremgår af ovenstående, er værnepligtige, der har fast bopæl uden for  

 Danmark, ikke pligtige til at møde for sessionen i Danmark.
Såfremt en dansk statsborger, der har fast bopæl i udlandet, ønsker at  

 gøre dansk værnepligtstjeneste, vil han efter aftale med Værnepligtsstyrelsen  

 kunne møde for sessionen på et af landets sessionssteder.
Ved fremmødet for  

 sessionen skal der medbringes lægeattester vedrørende eventuelle lidelser,  

 der kan have betydning for den pågældendes egnethed.
Hvis den fremmødte  

 findes egnet eller begrænset egnet, vil der kunne ansøges om hurtig  

 indkaldelse til aftjening af værnepligt.
Omkostningerne ved den pågældendes  

 rejse i forbindelse med mødet for sessionen afholdes af den pågældende selv,  

 hvorimod rejsen i Danmark til vedkommende tjenestested i forbindelse med  

 indkaldelsen sker på fribillet.
2. Værnepligt i udlandet Da danske, der er bosat i udlandet, er underkastet opholdslandets love,  

 vil de - i det omfang den pågældende lovgivning i opholdslandet pålægger også  

 de der bosatte udlændinge værnepligt - ikke kunne unddrage sig denne pligt,  

 medmindre de er fritaget for værnepligten i henhold til en mellem Danmark og  

 opholdslandet afsluttet overenskomst.
Danmark har indgået bilaterale aftaler med en række lande, som gensidigt  

 tilsikrer det ene lands statsborgere fritagelse for værnepligt i det andet  

 land samt overenskomster, som sikrer, at personer med dobbelt statsborgerret  

 ikke undergives værnepligt i mere end eet land, hvilket normalt er det land,  

 hvor den pågældende har fast bopæl.
Endvidere har Danmark ratificeret den  

 europæiske konvention af 6. maj 1963 med efterfølgende ændringer om  

 begrænsning af tilfælde af dobbelt statsborgerret og værnepligt for personer  

 med dobbelt statsborgerret.
 Forespørgsler om værnepligtsforhold bør i tvivlstilfælde forelægges  

 Udenrigsministeriet eller direkte for Indenrigsministeriet.
Kapitel VIII Bistand i civilretlige og strafferetlige anliggender A.
Bistand til inddrivelse af fordringer 1. Sagen forelægges for debitor 2. Henvisning til advokat eller inkassobureau 3. Tvangsinddrivelse ad rettens vej I.
Overførelse af domfældte Bistand i civilretlige og strafferetlige anliggender A.
Bistand til inddrivelse af fordringer 1. Sagen forelægges for debitor Når en repræsentation modtager en anmodning om bistand til inddrivelse af  

 en fordring i repræsentationens distrikt, skal repræsentationen mundtligt  

 eller i et anbefalet brev forelægge sagen for debitor og anmode ham om at  

 indbetale modværdien af beløbet til repræsentationen eller eventuelt overvise  

 beløbet til kreditor.
Har repræsentationen grund til at nære tvivl om  

 fordringens rigtighed, bør den dog, inden sagen forelægges for debitor,  

 indhente nærmere dokumentation fra kreditor.
Drejer det sig om offentlige fordringer (skatterestancer, forskudsvis  

 udbetalte underholdsbidrag m.v.) under 2.000 kr., eller drejer det sig om  

 kommercielle fordringer under dette beløb, er repræsentationen dog efter  

 omstændighederne bemyndiget til at besvare kreditors anmodning derhen, at  

 udenrigstjenesten ikke ser sig i stand til at yde bistand til inddrivelse af  

 fordringer under 2.000 kr., og at repræsentationen derfor beklager at måtte  

 henvise kreditor til at søge fordringen inddrevet ad anden vej, i hvilken  

 forbindelse skal opgives navn og adresse på inkassobureauer eller advokater,  

 som kan anbefales, og de skønsmæssige omkostninger ved fordringens  

 inddrivelse.
Ved kommercielle fordringer forstås krav, der fremkommer mellem  

 to virksomheder.
Den nævnte beløbsgrænse gælder ikke ikke-kommercielle  

 fordringer, hvilket vil sige krav mellem private personer eller mellem en  

 virksomhed og en privatperson.
Hvis der træffes en ordning, hvorefter debitor indbetaler det skyldige  

 beløb til repræsentationen i rater, kan repræsentationen, hvor det drejer sig  

 om mindre beløb, og der ikke skønnes nogen kursrisiko forbundet dermed, vente  

 med at afregne med kreditor, indtil samtlige rater er indbetalt.
Strækker  

 betalingerne sig over mere end et halvt år, skal repræsentationen dog afregne  

 halvårligt pr. 1. april eller 1. oktober.
2. Henvisning til advokat eller inkassobureau Reagerer debitor ikke på repræsentationens henvendelse, skal  

 repræsentationen sende ham en fornyet henvendelse i anbefalet brev, hvori  

 meddeles, at repræsentationen, hvis debitor ikke svarer eller ikke kan eller  

 vil betale, agter at henvise kreditor til at søge fordringen inddrevet gennem  

 et inkassobureau eller en advokat på stedet.
 Fører heller ikke denne fornyede henvendelse til resultat, skal  

 repræsentationen underrette kreditor herom og samtidig redegøre for de  

 muligheder, der måtte bestå for at inddrive fordringen ad anden vej, og  

 opgive navn og adresse på inkassobureauer eller advokater, som  

 repræsentationen mener at kunne anbefale, samt de med sådan inkasso  

 skønsmæssigt forbundne omkostninger og den tid, der må påregnes at hengå,  

 inden et resultat foreligger.
3. Tvangsinddrivelse ad rettens vej Uanset om en fordring er fastsat ved dansk dom eller administrativ  

 beslutning (f.eks. underholdsbidrag), vil det over for debitors vægring ved  

 at betale normalt være nødvendigt at søge dom over ham i opholdslandet, inden  

 tvangsinddrivelse kan finde sted.
 Udenlandske domstole er ikke bundet af en dansk retsafgørelse eller  

 administrativ beslutning, men vil selvstændigt bedømme retsforholdet,  

 medmindre internationale overenskomster foreskriver andet.
 Danmark har indgået følgende konventioner, som gør det muligt at inddrive  

 visse kategorier af fordringer på grundlag af en dansk dom eller  

 administrativ beslutning:
 Herudover findes der i dansk speciallovgivning enkelte bestemmelser om  

 anerkendelse og umiddelbar fuldbyrdelse af udenlandske domme.
B.
Forkyndelse i civilsager Forkyndelse kan foretages enten gennem opholdslandets myndigheder eller  

 ved direkte forkyndelse af repræsentationen, afhængigt af opholdslandets lov.
Forkyndelser af stævninger og andre retslige dokumenter i udlandet kan  

 ifølge retsplejelovens § 158 bl.a. ske på den måde, der er foreskrevet ved  

 konvention eller vedkommende lands lov.
Da forkyndelse foretaget af  

 udenlandske repræsentationer som hovedregel ikke er en gyldig  

 forkyndelsesmåde efter opholdslandets lovgivning, kan direkte forkyndelse  

 normalt kun anvendes, hvor dette er hjemlet ved traktat, jfr. nedenfor i pkt.  

 3, eller hvis rekvirenten, uanset retsplejelovens bestemmelse, i særlige  

 tilfælde begærer denne fremgangsmåde anvendt, f.eks. hvor de stedlige  

 myndigheders medvirken erfaringsmæssigt ikke kan påregnes.
 Medmindre der foreligger udtrykkelig anmodning om direkte forkyndelse, bør  

 repræsentationen søge gennemført forkyndelse gennem de stedlige myndigheder.
 I lande, der har tiltrådt Haagercivilproceskonventionen, eller med hvem  

 Danmark har indgået særaftaler, bør der dog søges gennemført en direkte  

 forkyndelse, navnlig over for danske statsborgere, jfr. nedenfor pkt. 3.c.
1. Forkyndelse gennem opholdslandets myndigheder Den danske myndighed eller advokat, som ønsker et dokument forkyndt for  

 en person, der er bosat i udlandet, skal fremsende dokumentet i original og  

 genpart til den overordnede diplomatiske eller konsulære repræsentation i den  

 stat, hvor forkyndelsen skal finde sted.
Dokumentet skal være ledsaget af to  

 autoriserede oversættelser, der begge er legaliserede af Industriministeriet,  

 Udenrigsministeriet og ofte det pågældende lands ambassade.
Er der tale om en  

 stævning, bør denne endvidere af retten være påført en  

 omberammelsesbemyndigelse.
Repræsentationen fremsender hurtigst muligt de  

 modtagne dokumenter til den kompetente myndighed og anmoder om, at  

 forkyndelsen må blive foretaget og dokumentets original tilbagesendt med  

 påtegning om tid og sted for den foretagne forkyndelse eller, hvis  

 forkyndelse ikke har kunnet finde sted, om årsagen dertil.
Repræsentationen  

 bør ved fremsendelse af stævningen gøre opmærksom på den seneste dato for  

 rettidig forkyndelse.
Er det på forhånd klart, at forkyndelse ikke kan finde  

 sted inden denne dato, skal repræsentationen straks omberamme sagen og  

 underrette rekvirenten om det nye tidspunkt for retsmødet.
Når forkyndelsen  

 har fundet sted, returnerer repræsentationen dokumentet med de eventuelle  

 bevisligheder for forkyndelsen, der måtte være modtaget, og med anmodning om  

 betaling af repræsentationens eventuelle udlæg og gebyr.
2. Direkte forkyn- delse gennem repræsentationen (Frivillig Direkte forkyndelse bør kun søges gennemført, hvor der foreligger  

 udtrykkelig anmodning herom.
Fremgangsmåden forudsætter den pågældendes  

 frivillige medvirken.
Forkyndelsen er foretaget, når sagsøgte erklærer at  

 have modtaget den.
Direkte forkyndelse kan foretages af enhver diplomatisk eller konsulær  

 repræsentation, forudsat at denne forkyndelsesmåde accepteres af  

 opholdslandet, evt. med hjemmel i traktat.
Ambassadens påtegning om, at  

 forkyndelse er foretaget, er tilstrækkeligt bevis, men det vil være  

 hensigtsmæssigt at søge at opnå sagsøgtes kvittering, eventuelt på den  

 originale stævning.
Direkte forkyndelse sker derved, at den, for hvem dokumentet skal  

 forkyndes, opfordres til at indfinde sig på repræsentationen, hvor han får  

 overgivet en genpart af dokumentet.
I lande med pålidelig postbesørgelse kan  

 forkyndelsen ske ved brev, idet den pågældende anmodes om at returnere den  

 originale stævning med underskrift for tid og sted for forkyndelsen.
 Derefter tilbagesendes dokumentet til rekvirenten med anmodning om at  

 betale eventuelle udlæg og gebyr.
 I tilfælde, hvor sagsøgte forstår dansk, og stævningen er udformet på  

 dette sprog, kan repræsentationen efter egen vurdering oplyse den pågældende  

 om, at stævningen må forventes at blive oversat, legaliseret og forkyndt via  

 de lokale myndigheder, hvis sagsøgte ikke vil medvirke ved frivillig  

 forkyndelse, hvorved sagsomkostningerne vil blive væsentligt øget.
 Hvis den person, forkyndelsen skal foretages overfor, ikke efter gentagne  

 opfordringer indfinder sig på repræsentationen, eller hvis han nægter at  

 modtage forkyndelsen, tilbagesendes samtlige dokumenter til rekvirenten med  

 bemærkning herom.
3. Fremgangsmåden ved forkyndelser i lande, med hvilke Danmark har ind- gået traktat herom.
Haager- konventionerne Haagercivilproceskonventionen af 17. juli 1905 (bkg. nr. 119 af  

 19. maj 1909) gælder nu kun over for DDR.
Direkte forkyndelse kan ske for  

 danske statsborgere.
 Haagercivilproceskonventionen af 1. marts 1954  

 (Udenrigsministeriets bekendtgørelse nr. 33 af 7. juni 1960):
 1954-konventionens art. 1-7 om forkyndelse er i forhold til stater, der  

 har ratificeret 1965-konventionen, afløst af denne, således at  

 1954-konventionen nu kun gælder i forholdet til Argentina, Jugoslavien,  

 Libanon, Marokko, Polen, Rumænien, Schweiz, Sovjetunionen, Suriname, Ungarn,  

 Vatikanstaten og Østrig.
 Forkyndelser kan enten ske gennem de stedlige myndigheder eller foretages  

 direkte af et medlemslands diplomatiske eller konsulære repræsentanter.
 Haagerkonventionen af 15. november 1965 om forkyndelse i udlandet af  

 retslige og udenretslige dokumenter i sager om civile eller kommercielle  

 spørgsmål. (Udenrigsministeriets bekendtgørelse nr. 15 af 13. februar  

 1970):
 Konventionen af 1965 gælder i forholdet til Amerikas Forenede Stater,  

 Antigua/Barbuda, Barbados, Belgien, Botswana, Canada, Cypern, Egypten,  

 Finland, Frankrig, Grækenland, Israel, Italien, Japan, Luxembourg, Malawi,  

 Nederlandene, Norge, Pakistan, Portugal, Seychellerne, Spanien,  

 Storbritannien, Sverige, Tjekkoslovakiet, Tyrkiet og Forbundsrepublikken  

 Tyskland.
 Ifølge denne konvention udpeger hver kontraherende stat en central  

 myndighed, til hvilken de øvrige medlemslandes myndigheder direkte kan  

 fremsende anmodninger om forkyndelse.
 Konventionen opretholder dog adgangen til ad konsulær eller diplomatisk  

 vej at fremsende dokumentet til forkyndelse gennem de stedlige myndigheder,  

 ligesom forkyndelser kan foretages direkte af et medlemslands diplomatiske  

 eller konsulære repræsentanter.
a.
Direkte fremsendelse af anmodninger om forkyndelse til den  

 centrale myndighed.
Anmodningen udfærdiges af vedkommende danske domstol  

 på en formular, der er optrykt som bilag til Haagerkonventionen af 1965, og  

 sendes i to eksemplarer direkte til den centrale myndighed bilagt det  

 dokument, der skal forkyndes, med en genpart heraf og 2 legaliserede  

 oversættelser.
I øvrigt henvises til Justitsministeriets vejledning af 28.  

 januar 1970. (Lovt.A).
b.
Fremsendelse af anmodninger om forkyndelse ad konsulær  

 eller diplomatisk vej.
Dokumentet fremsendes til den danske ambassade i  

 det pågældende land, jfr.
Justitsministeriets bekendtgørelse nr. 167 af 20.  

 maj 1932 og cirkulære af 14. november 1960, hvor den nærmere fremgangsmåde er  

 beskrevet.
c.
Direkte forkyndelse gennem dansk repræsentation.
Hvis  

 rekvirenten udtrykkeligt har anmodet om direkte forkyndelse, bør  

 repræsentationerne i lande, der har tiltrådt Haagerkonventionen, eller med  

 hvem Danmark har indgået særaftaler, selv søge forkyndelsen gennemført,  

 navnlig over for danske statsborgere.
 En stat kan modsætte sig direkte forkyndelse over for andre end  

 udsenderstatens egne statsborgere.
 Danmark har afsluttet følgende særaftaler om direkte forkyndelse:
Konventionen er senere blevet udvidet til at omfatte en række lande og  

 områder inden for det britiske statssamfund.
Flere af disse områder er dog  

 senere blevet selvstændige stater.
 Konventionen gælder herefter med sikkerhed i forholdet til Storbritannien  

 og Nordirland, Canada, Australien, New Zealand, Lesotho, Fiji, Tonga,  

 Bahamaøerne, Nauru, Swaziland, Nigeria og Dominica.
 Ifølge konventionen kan direkte forkyndelse foretages over for alle andre  

 end statsborgere i det land, på hvis område forkyndelse skal finde sted.
 Konventionen hjemler ligeledes forkyndelse gennem de stedlige myndigheder.
d.
Fremsendelse af anmodninger om forkyndelse direkte til den  

 ju- dicielle myndighed.
Med Forbundsrepublikken Tyskland og Luxembourg  

 samt med Finland, Island, Norge og Sverige har Danmark afsluttet følgende  

 aftaler, hvorefter anmodninger fra danske domstole om forkyndelser kan  

 fremsendes direkte til de kompetente judicielle myndigheder i det andet land:
C.
Bevisoptagelse, herunder syn og skøn, for domstol i udlandet 1. Den danske domstols kendelse om bevisoptagelse i udlandet Hvis en af parterne i en dansk retssag ønsker bevis optaget for en  

 udenlandsk domstol, kan han ifølge retsplejelovens § 342 begære, at  

 vedkommende danske domstol udfærdiger en anmodning til den kompetente  

 udenlandske domstol om at foretage den ønskede bevisoptagelse.
For at begæringen kan tages til følge, må parten give de oplysninger, som  

 kræves til anmodningens udfærdigelse. Ønskes således vidner ført, skal deres  

 navn og bopæl angives og de særlige forhold, hvorom deres forklaring ønskes,  

 samt de dokumenter, der ønskes forelagt dem, eller som de skal opfordres til  

 at fremlægge.
Der skal så vidt muligt stilles bestemte spørgsmål til  

 vidnerne. Ønskes skøn afgivet, skal skønsmændenes egenskaber samt de  

 forudsætninger, der skal lægges til grund for skønnet, nærmere angives.
2. Den danske domstols anmodning til den udenlandske domstol Anmodningen skal på grundlag af det i kendelsen oplyste indeholde en kort  

 fremstilling af det forhold, der ligger til grund for sagen, samt en nøjagtig  

 gengivelse af, hvad der begæres foretaget, med formulering af de spørgsmål,  

 der ønskes stillet.
Endvidere skal anmodningen oplyse, hvorvidt nogen af  

 parterne skal varsles til forretningen og i bekræftende fald varslets længde.
Anmodningen og eventuelle bilag skal, når ikke andet er aftalt, være  

 affattet enten i det lands sprog, til hvilket begæringen rettes, eller være  

 ledsaget af oversættelsen til dette sprog.
Oversættelsen skal bekræftes af en  

 autoriseret translatør, hvis underskrift skal legaliseres af  

 Industriministeriet, Udenrigsministeriet og ofte af det pågældende lands  

 ambassade.
3. Anmodningens fremsendelse til den udenlandske domstol 4. Repræsentationens medvirken til anmodningens gennemførelse Når repræsentationen fra en dansk domstol modtager en anmodning om  

 bevisoptagelse, skal den snarest videresende anmodningen til den kompetente  

 myndighed og anmode om, at bevisoptagelsen må blive foretaget i  

 overensstemmelse med de i opholdsstaten gældende regler.
 Når den begærede bevisoptagelse har fundet sted, og repræsentationen har  

 modtaget de af domstolen udfærdigede dokumenter herom, fremsendes de til den  

 danske myndighed, fra hvilken repræsentationen modtog anmodningen.
D.
Erklæringer og forklaringer for repræsentationen 1. Generelle regler Efter folkerettens almindelige regler er der ikke tillagt diplomatiske  

 eller konsulære repræsentationer særlig kompetence til at indhente  

 erklæringer eller modtage forklaringer fra personer, bosat i deres distrikt.  

 Dette gælder også, hvor det drejer sig om en person, der er statsborger i det  

 land, repræsentationen repræsenterer.
 Repræsentationens bistand på dette område forudsætter derfor, at den  

 person, som ønskes afæsket en erklæring eller forklaring, frivilligt  

 medvirker hertil.
2. Tilvejebringelse af erklæringer Når en dansk myndighed, advokat eller privatperson anmoder  

 repræsentationen om at tilvejebringe en erklæring fra en person, der opholder  

 sig i dens distrikt, kan repræsentationen alt efter sagens karakter anmode  

 ham om at indfinde sig på repræsentationen eller i anbefalet brev anmode ham  

 om at afgive erklæringen.
 Hvis den pågældende går ind på at afgive den ønskede erklæring, attesteres  

 hans underskrift af repræsentationen, og erklæringen fremsendes derefter til  

 den danske rekvirent.
 Hvis han ikke reagerer på gentagne henvendelser fra repræsentationen eller  

 afslår at afgive den ønskede erklæring, underrettes rekvirenten herom.
 Om tilvejebringelse af erklæringer i ægteskabssager og i faderskabssager  

 henvises til kapitel IX.
3. Afgivelse af forklaringer Hvis en dansk myndighed anmoder repræsentationen om at søge en person i  

 repræsentationens distrikt afæsket en forklaring, opfordres den pågældende  

 til at indfinde sig på repræsentationen.
Efterkommer han opfordringen, gøres  

 han bekendt med sagen, hvorefter repræsentationen stiller ham spørgsmål i  

 overensstemmelse med de i anmodningen fra den danske myndighed angivne  

 retningslinier.
Spørgsmål og svar nedfældes i et dokument, der undertegnes  

 både af den pågældende og af den embedsmand, der har modtaget forklaringen.  

 Dokumentet fremsendes derefter til vedkommende danske myndighed.
 Hvis den person, der skal afgive forklaring, trods gentagne opfordringer  

 ikke indfinder sig på repræsentationen, eller hvis han indfinder sig men  

 afslår at udtale sig, underrettes vedkommende danske myndighed herom.
 For så vidt angår fremgangsmåden ved afhøringer i faderskabssager,  

 henvises til kapitel IX, afsnit F. pkt. 2.
E.
Fritagelse for sikkerhedsstillelse for retsomkostninger Ved Haagercivilproceskonventionerne er fritagelse for sikkerhedsstillelse  

 for retsomkostninger gensidigt indrømmet deltagerlandenes statsborgere.
En  

 lignende gensidig fritagelse indeholdes i den dansk-britiske  

 Civilproceskonvention af 29. november 1932, dog kun hvis sagsøgeren er bosat  

 i det land, hvor sagen anlægges.
F.
Gratis retshjælp I enhver af de stater, der har tiltrådt Haagercivilproceskonventionerne,  

 har danske samme adgang til gratis retshjælp som opholdsstatens egne borgere.  

 En lignende gensidig adgang til gratis retshjælp indeholdes i den  

 dansk-britiske Civilproceskonvention af 29. november 1932. Om formidling af  

 ansøgninger om retshjælp findes den europæiske overenskomst af 27.1.1977  

 (UM's bkg. af 11.11.1986).
G.
Forkyndelser og afhøringer i straffesager Begæringer til et fremmed lands myndigheder om retshjælp i straffesager,  

 f.eks. forkyndelse af en stævning eller en dom eller afhøring af et vidne,  

 skal normalt fremsættes ad diplomatisk vej.
En mere direkte fremgangsmåde er  

 dog hjemlet ved følgende overenskomster:
H.
Eftersøgning og udlevering af lovovertrædere 1. Efterlysning og anholdelse En person, der i Danmark er sigtet eller dømt for en alvorlig forbrydelse  

 og er flygtet til udlandet, vil blive eftersøgt gennem den internationale  

 politiorganisation INTERPOL, som har hovedkvarter i Paris, eller i et direkte  

 samarbejde mellem danske og udenlandske politimyndigheder.
Såfremt  

 eftersøgningen fører til anholdelse af den flygtede person, vil denne blive  

 tilbageholdt, indtil spørgsmålet om udlevering er afgjort.
 Såfremt en repræsentation måtte erfare, at en i Danmark efterlyst person  

 opholder sig i repræsentationens virksomhedsområde, bør dette indberettes pr.  

 telex til Udenrigsministeriet med henblik på instruktion.
2. Udlevering Begæring om udlevering fremsættes normalt ad diplomatisk vej, medmindre  

 der er truffet aftale om anden fremgangsmåde.
Begæringen ledsaget af fornødne dokumenter videresendes snarest efter  

 modtagelsen af repræsentationen til opholdslandets eller det  

 sideakkrediterede lands udenrigsministerium, og repræsentationen bør derefter  

 følge sagen og med jævne mellemrum bringe den i erindring over for det  

 pågældende udenrigsministerium bl.a. for at indhente oplysning om, hvorvidt  

 yderligere materiale er påkrævet for sagens behandling og for at sikre sig,  

 at denne behandling ikke udsættes for unødvendig forsinkelse.
Når resultatet  

 af begæringen om udlevering foreligger, indberetter repræsentationen pr.  

 telex.
Gives der samtykke til udlevering, vil den pågældende sædvanligvis  

 blive afhentet af danske politifolk, efter at der er truffet aftale om tid og  

 sted for udleveringen.
Det bemærkes i denne forbindelse, at en dansk  

 politibetjent ikke i fremmede stater har politibeføjelser.
Flertallet af staterne udleverer ikke egne borgere.
Udlevering forudsætter  

 normalt, at den udleverede kun tiltales eller straffes for den eller de i  

 udleveringsbegæringen angivne forhold.
3. Folkeretlige regler Under Europarådets auspicier er afsluttet en europæisk konvention af 13.  

 december 1957 om udlevering af lovovertrædere (UM's bkg. nr. 36 af 28.  

 september 1963). Konventionen er ratificeret af Danmark samt af følgende  

 lande: Cypern, Finland, Frankrig, Grækenland, Irland, Island, Israel,  

 Italien, Liechtenstein, Luxembourg, Nederlandene, Norge, Schweiz, Spanien,  

 Sverige, Forbundsrepublikken Tyskland, Tyrkiet og Østrig.
 Samtlige bilaterale udleveringstraktater mellem Danmark og andre lande  

 blev opsagt efter vedtagelsen af lov nr. 249 af 9. juni 1967 om udlevering af  

 lovovertrædere, som bygger på Europarådskonventionens principper, bortset fra  

 Danmarks bilaterale udleveringsaftaler med Belgien (25. marts 1876), og  

 Storbritannien (31. marts 1873). Endvidere foreligger nu bilaterale  

 udleveringsaftaler med Canada (30. november 1977) og U.S.A. (22. juni 1972).
4. Udlevering mellem de nordiske lande Mellem de fem nordiske lande finder udlevering sted på grundlag af en  

 koordineret lovgivning, som foreskriver direkte samarbejde mellem landenes  

 kompetente myndigheder.
 På grundlag af koordineret lovgivning mellem de fem nordiske lande kan  

 straf idømt i et af landene fuldbyrdes i et andet nordisk land, hvor  

 lovovertræderen måtte have statsborgerret eller fast bopæl.
I.
Overførelse af domfældte I henhold til den europæiske konvention af 21. marts 1983 om overførelse  

 af domfældte (UM's bkg. nr. 30 af 14. maj 1987) kan domfældte overføres til  

 afsoning i deres hjemland, forudsat at domslandet, fuldbyrdelseslandet samt  

 strafafsoneren selv samtykker i overførelsen.
 Foruden af Danmark er konventionen ratificeret af Canada, Cypern, Finland,  

 Frankrig, Grækenland, Luxembourg, Nederlandene, Schweiz, Spanien,  

 Storbritannien, Sverige, Tyrkiet, U.S.A. og Østrig.
Den europæiske konvention af 28. maj 1970 om straffedommes internationale  

 retskraft (UM's bkg. nr. 64 af 18. juni 1975) åbner mulighed for overførelse,  

 men er i praksis sjældent blevet anvendt.
Foruden af Danmark er konventionen  

 ratificeret af Cypern, Nederlandene, Norge, Sverige, Tyrkiet og Østrig.
Med Forbundsrepublikken Tyskland har Danmark foretaget en noteveksling af  

 19. august 1983 og 5. september 1983, som åbner mulighed for overførelse af  

 domfældte.
Med Jugoslavien har Danmark indgået en aftale af 28. oktober 1988  

 om overførelse af domfældte med henblik på strafafsoning.
Kapitel IX Bistand i familieretlige anliggender A.
Indgåelse af ægteskab i Danmark I.
Registreret partnerskab Bistand i familieretlige anliggender A.
Indgåelse af ægteskab i Danmark 1. Generelle bestemmelser Udlændinge kan kun indgå ægteskab i Danmark, såfremt de opfylder den  

 danske lovgivnings ægteskabsbetingelser, og såfremt de har lovligt ophold i  

 Danmark.
For en finsk, islandsk, norsk eller svensk statsborger gælder det dog i  

 medfør af artikel 1 i den nordiske konvention af 6. februar 1931 om ægteskab,  

 adoption og værgemål, som ændret ved overenskomst af 20. november 1973, at  

 spørgsmålet om, hvorvidt den pågældende opfylder betingelserne for at indgå  

 ægteskab, afgøres efter hjemlandets lovgivning, med mindre en af parterne er  

 bosat i Danmark.
Selv i så fald kan den pågældende i øvrigt kræve spørgsmålet  

 afgjort efter hjemlandets lovgivning.
 Om registreret partnerskab - der i væsentlige henseender sidestilles med  

 ægteskab - se nedenfor under afsnit I.
2. Dansk lovgivnings ægteskabs- betingelser Lov nr. 256 af 4. juni 1969 om ægteskabs indgåelse og opløsning med  

 senere ændringer fastsætter følgende betingelser for indgåelse af ægteskab:
a.
Den, som er under 18 år, må ikke indgå ægteskab uden  

 statsamtets tilladelse.
 Parterne skal fremlægge fødsels- eller dåbsattest eller, hvis sådan ikke  

 kan skaffes, forevise offentlige dokumenter, hvoraf fulde navn og alder  

 fremgår.
b.
Den, der er under 18 år og ikke tidligere har været gift, må  

 ikke indgå ægteskab uden forældrenes eller adoptantens samtykke.
Er den ene  

 af forældrene død eller sindssyg eller åndssvag, eller er han uden del i  

 forældremyndigheden, eller ville hans erklæring ikke kunne indhentes uden  

 særlig vanskelighed eller forsinkelse, skal den andens samtykke være  

 tilstrækkeligt.
Gælder dette begge forældre, kræves samtykke til ægteskabet  

 fra værgen.
Nægtes samtykke, kan statsamtet give tilladelse til ægteskabet,  

 hvis der ikke er rimelig grund til nægtelsen.
Hvis samtykke kræves, skal det  

 godtgøres, at samtykke er givet eller statsamtets tilladelse meddelt.
 c. Ægteskab må ikke indgås mellem:
 Parterne skal skriftligt erklære, at de ikke er så nært beslægtede som  

 angivet under 1), at der ikke består det under 2) nævnte svogerskab mellem  

 dem, eller hvis dette er tilfældet, forevise den fornødne tilladelse fra  

 Civilretsdirektoratet, og at den ene ikke er adopteret af den anden.
d.
Ingen må indgå nyt ægteskab, så længe det tidligere ægteskab  

 består.
Den, hvis ægteskab er opløst ved dom, må ikke indgå nyt ægteskab  

 forinden udløbet af ankefristen (8 uger), medmindre den tidligere ægtefælle  

 har givet afkald på anke eller begrænser anken til at gælde vilkårene for  

 skilsmisse eller omstødelse.
Enhver af parterne skal afgive skriftlig erklæring om, hvorvidt han eller  

 hun tidligere har indgået ægteskab.
Har den pågældende tidligere indgået  

 ægteskab, skal der fremlægges bevis for, at ægteskabet er opløst ved  

 skilsmisse eller omstødelse eller for, at den tidligere ægtefælle er død.
Er det tidligere ægteskab opløst ved dom afsagt i et af de andre nordiske  

 lande, må der forevises domsudskrift forsynet med bevidnelse om, at dommen er  

 retskraftig.
Er ægteskabet opløst ved skilsmissebevilling, må bevillingen  

 fremvises i original eller bekræftet genpart.
 Er det tidligere ægteskab opløst i udlandet på anden måde end ovenfor  

 nævnt, må sagen forelægges for statsamtet.
e.
Den, som har været gift, må ikke indgå nyt ægteskab, medmindre  

 det kan dokumenteres, at 1) offentligt skifte er påbegyndt, eller 2) privat  

 skifte er afsluttet, eller 3) der bestod fuldstændigt særeje mellem  

 ægtefællerne, eller 4) fritagelse for skifte er særlig hjemlet.
Statsamtet  

 kan tillade, at de under 1) og 2) nævnte bestemmelser fraviges, såfremt  

 særlige grunde taler derfor.
f.
Hver af parterne skal afgive skriftlig erklæring om, hvorvidt  

 den pågældende har eller venter børn med en anden mand eller kvinde.  

 Oplysningspligten omfatter også adoptivbørn, men ikke børn som er  

 bortadopterede.
g.
Den, som er umyndiggjort, må ikke indgå ægteskab uden værgens  

 samtykke.
Nægtes sådant samtykke, kan statsamtet give tilladelse, hvis der  

 ikke er rimelig grund til nægtelsen.
h.
Den, som er sindssyg eller åndssvag, må ikke indgå ægteskab  

 uden Civilretsdirektoratets tilladelse.
Hvis der er grund til at antage, at  

 nogen af parterne lider af en af de anførte mangler, skal der enten  

 fremlægges en lægeattest om, at den pågældende lidelse ikke kan påvises hos  

 vedkommende, eller tilladelse fra Civilretsdirektoratet til ægteskabets  

 indgåelse.
B.
Indgåelse af ægteskab for dansk repræsentation i udlandet I medfør af lov nr. 256 af 4. juni 1969 § 22, stk. 2, er der fastsat  

 følgende regler for foretagelse af vielser for diplomatiske eller konsulære  

 embedsmænd i udlandet.
1. Embedsmandens kompetence til at foretage vielser Diplomatiske og konsulære embedsmænd kan kun foretage vielser i henhold  

 til særlig bemyndigelse fra Udenrigsministeriet i det enkelte tilfælde.
 En sådan særlig bemyndigelse kan kun gives, såfremt opholdslandet tolerer,  

 at andre landes diplomatiske eller konsulære embedsmænd foretager vielser, og  

 såfremt i hvert fald den ene af parterne er dansk statsborger.
 Det er endvidere en forudsætning for, at bemyndigelse gives, at vielse for  

 de stedlige myndigheder af den ene eller anden grund ikke kan finde sted,  

 eller at parterne ikke opholder sig tilstrækkelig længe til, at  

 formaliteterne med henblik på vielse for de stedlige myndigheder kan bringes  

 i orden, eller at et ægteskab indgået for sådan myndighed ikke vil blive  

 anerkendt i Danmark.
 Der består ikke nogen ret eller almindelig adgang til at blive gift på en  

 dansk repræsentation, idet adgang til sådan vielse hovedsagelig tager sigte  

 på personer, der varigt er forhindret i at indgå ægteskab i Danmark eller for  

 stedlig myndighed, i praksis oftest søfolk i udenrigsfart.
 Den embedsmand, der af Udenrigsministeriet bemyndiges til at foretage  

 vielsen, kan bemyndige en anden embedsmand ved repræsentationen, eller en  

 repræsentationen underlagt konsul eller vicekonsul til at foretage vielsen.
 2. Prøvelsesattest.
Ægteskabsattest a.
En af parterne bor eller opholder sig i Danmark.
Inden  

 vielsen foretages, skal der for repræsentationen foreligge en af vedkommende  

 myndighed i Danmark udfærdiget prøvelsesattest af følgende ordlyd:
Er prøvelsesattest ikke tilvejebragt, opfordrer repræsentationen den i  

 udlandet bosatte part til at udfylde og underskrive sin del af omstående  

 ægteskabserklæring og sende erklæringen til sin forlovede i Danmark, som  

 derefter må sørge for at tilvejebringe prøvelsesattesten.
Med erklæringen  

 skal følge den pågældendes dåbs- eller fødselsattest.
Har den pågældende  

 tidligere indgået ægteskab, vedlægges dokumentation for, at dette ægteskab er  

 ophørt.
I øvrigt henvises til den vejledning, som er trykt på erklæringen.
Blanketter til ovenstående erklæring kan rekvireres fra  

 Udenrigsministeriet på dansk, engelsk, tysk og fransk.
Kan parterne fremlægge  

 attest fra en islandsk, norsk eller svensk myndighed om, at der ikke  

 foreligger hindringer for ægteskabets indgåelse, eller attest fra en finsk  

 myndighed om, at der er foretaget lysning, er en dansk prøvelsesattest  

 ufornøden.
Attesten, der ikke må være mere end 4 måneder gammel, skal være  

 bekræftet af en repræsentant for vedkommende nordiske land.
b.
Begge parter bor eller opholder sig i udlandet.
Inden  

 vielsen foretages, skal der for repræsentationen foreligge en af vedkommende  

 myndighed i Danmark udfærdiget ægteskabsattest af følgende ordlyd:
Er ægteskabsattest ikke tilvejebragt, anmoder repræsentationen hver af  

 parterne om at udfylde og underskrive den ovenfor under pkt. a. gengivne  

 ægteskabserklæring og tilvejebringe de ifølge den erklæringen vedføjede  

 vejledning krævede bevisligheder (parternes dåbs- eller fødselsattester,  

 bevis for et eventuelt tidligere ægteskabs ophør etc.). Repræsentationen  

 indsender derpå ægteskabserklæringen tillige med de tilvejebragte  

 bevisligheder til Udenrigsministeriet.
Parternes seneste bopæl i Danmark bør  

 samtidig oplyses.
Forudsat at betingelserne for ægteskabets indgåelse er  

 opfyldt, vil repræsentationen derefter fra ministeriet modtage en  

 ægteskabsattest eller meddelelse om, at betingelserne er opfyldt.
Hvis en finsk, islandsk, norsk eller svensk statsborger kan fremlægge en  

 ægteskabsattest fra sit hjemland, er dansk ægteskabsattest ufornøden.  

 Attesten skal være bekræftet af en repræsentation for vedkommende nordiske  

 land.
Dansk ægteskabsattest er ligeledes ufornøden, såfremt der fremlægges  

 attest fra en islandsk, norsk eller svensk myndighed om, at der ikke  

 foreligger hindringer for ægteskabets indgåelse, eller attest fra en finsk  

 myndighed om, at lysning er foretaget, jfr. pkt. a. in fine.
3. Prøvelsen af ægteskabs- betingelserne Det påhviler ikke repræsentationen at påse, at parterne opfylder  

 betingelserne for at indgå ægteskab.
Den embedsmand, der af  

 Udenrigsministeriet bemyndiges til at foretage vielsen, skal alene sikre sig,  

 at der foreligger en prøvelsesattest eller ægteskabsattest fra Danmark eller  

 en tilsvarende attest fra et andet nordisk land, jfr. pkt. 2 a og b.
I  

 særlige tilfælde kan prøvelse af ægteskabsbetingelserne dog foretages af en  

 diplomatisk eller konsulær tjenestemand, der af Udenrigsministeriet er blevet  

 bemyndiget dertil, jfr. ægteskabslovens § 22, stk. 3.
 Viser en part tegn på sindssyge eller åndssvaghed eller giver de afgivne  

 erklæringer eller attester grund til at formode en sådan tilstand hos den  

 pågældende, bør repræsentationen dog kræve en lægeattest, der indsendes til  

 Udenrigsministeriet.
 Forinden prøvelsesattest eller ægteskabsattest udstedes, påser vedkommende  

 myndighed i Danmark, at parterne opfylder dansk lovgivnings betingelser for  

 at indgå ægteskab, jfr. afsnit A. pkt. 2, dog med følgende modifikationer:
Samtykke fra forældre eller værge skal ikke indhentes, såfremt sådant  

 samtykke ikke kræves ifølge lovgivningen i den pågældendes hjemland.
Er en af  

 parterne statsborger i det land, hvor ægteskabet indgås, må de ikke være  

 beslægtede eller besvogrede i en grad, som efter dette lands lovgivning er  

 til hinder for ægteskabs indgåelse.
 Oplysning om disse forhold skal i givet fald af repræsentationen indsendes  

 til Udenrigsministeriet.
4. Anmeldelse om antagelse eller ændring af giftenavn Såfremt parterne ønsker at bære samme efternavn efter vielsen, skal  

 repræsentationen bede parterne udfylde og underskrive nedenstående  

 "Anmeldelse om antagelse eller ændring af giftenavn", jfr. i øvrigt  

 vejledningen på bagsiden af blanketten, der kan rekvireres fra  

 Udenrigsministeriet.
 Den ægtefælle, der har antaget den anden ægtefælles efternavn som  

 giftenavn i forbindelse med indgåelse af ægteskab, kan ved anmeldelse til  

 repræsentationen genantage det efternavn, den pågældende bar ved ægteskabets  

 indgåelse, eller det efternavn den pågældende senest har båret, som ikke er  

 erhvervet på grundlag af ægteskab.
Den på side 156 gengivne blanket finder også anvendelse i sådanne  

 tilfælde.
Kopi af anmeldelsen indsendes til Udenrigsministeriet.
5. Ægteskabets gyldighed Et ægteskab, der indgås for dertil bemyndiget embedsmand ved en dansk  

 repræsentation i udlandet, har efter dansk ret samme gyldighed som et  

 ægteskab indgået for de kompetente myndigheder i Danmark.
Kan ægteskabet ikke  

 indgås i det land, hvor parterne har statsborgerret eller bopæl, på grund af  

 et almindeligt forbud mod fraskiltes indgåelse af ægteskab, skal  

 repræsentationen vejlede parterne om, at det må anses for usikkert, i hvilket  

 omfang ægteskabet vil blive anerkendt i udlandet.
 Hvis det land, hvor vielsen foretages, ikke anerkender gyldigheden af  

 vielser foretaget af andre landes diplomatiske eller konsulære embedsmænd,  

 bør parterne udtrykkelig gøres bekendt hermed.
6. Vielsen Tid og sted for vielsen bør såvidt muligt fastsættes i overensstemmelse  

 med parternes ønske.
 Når parterne er mødt, og mindst to vidner er til stede, opfordrer  

 embedsmanden, efter at deres identiteter er fastslået, parterne til at træde  

 frem og tiltaler dem således:
»Da De over for mig har oplyst, at De ønsker at indgå ægteskab med  

 hinanden, spørger jeg, om De NN (mandens fulde navn) vil have HH (kvindens  

 fulde navn) til ægtefælle?».
Når manden har svaret »ja«,  

 spørges kvinden: »På samme måde spørger jeg Dem HH (kvindens fulde  

 navn), om De vil have NN (mandens fulde navn) til ægtefælle?».
Når  

 kvinden har svaret »ja«, udtaler den, der foretager vielsen:  

 »Efter at De nu har erklæret at ville ægte hinanden, forkynder jeg Dem  

 herved at være ægtefolk«.
 Fremsætter nogen over for embedsmanden indsigelse mod ægteskabets  

 indgåelse, bør nærmere instruktion indhentes fra Udenrigsministeriet, inden  

 vielsen foretages.
7. Registrering og indberetning Den embedsmand, der foretager vielsen, skal på sagens akter registrere  

 følgende oplysninger om det indgåede ægteskab:
 Embedsmanden overleverer derefter ægtefællerne en vielsesattest af  

 følgende ordlyd:
Undertegnede (stilling og navn) i (sted) bevidner herved, at jeg, dertil bemyndiget, den (dato) i (stedet, hvor vielsen foregik) har ægteviet (brudgommens fulde navn efter vielsen, jfr.
ægteskabserklæringens pkt. 5, stilling og bopæl) og (brudens fulde navn efter vielsen, jfr. ægteskabserklæringens pkt. 2, stilling og Undertegnede (stilling og navn) i (sted) bevidner herved, at (stedfortræderens stilling og navn) den (dato) i (stedet, hvor vielsen foregik) i medfør af den mig givne bemyndigelse har ægteviet (brudgommens fulde navn efter vielsen, jfr. ægteskabserklæringens pkt. 5, stilling og bopæl) og (brudens fulde navn efter vielsen, jfr.
 ægteskabserklæringens pkt. 2, stilling og bopæl).
 Det påhviler embedsmanden snarest at indberette til Udenrigsministeriet om  

 ægteskabets indgåelse og samtidig indsende genpart af de registrerede  

 oplysninger samt et eksemplar af vielsesattesten.
 Når indberetningen er modtaget, indfører Udenrigsministeriet de  

 registrerede oplysninger i ministeriets ægteskabsbog.
C.
Indgåelse af ægteskab for dansk præst i udlandet Danske præster kan efter bemyndigelse fra Kirkeministeriet foretage  

 vielser i udlandet.
På steder, hvor der er en dansk sømandspræst eller  

 ambassadepræst, vil repræsentationerne over for danske, der retter  

 henvendelse til dem om vielse, kunne henlede opmærksomheden på denne adgang  

 til kirkelig vielse, forudsat at opholdslandet tolererer, at fremmede præster  

 foretager vielser.
 Inden vielsen foretages, skal der for præsten foreligge en dansk  

 prøvelsesattest.
 Repræsentationen bør i påkommende tilfælde yde en part, hvis forlovede bor  

 eller opholder sig i Danmark, den i afsnit B. pkt. 2.a. nævnte bistand til at  

 fremskaffe en prøvelsesattest fra Danmark.
Hvis begge parter bor eller opholder sig i udlandet, må der først  

 tilvejebringes den i afsnit B. pkt. 2.b. nævnte ægteskabsattest fra Danmark.  

 På grundlag af ægteskabsattesten udfærdiger repræsentationen derpå en  

 prøvelsesattest, der gives præsten.
Blanketter til prøvelsesattesten kan  

 rekvireres fra Udenrigsministeriet.
D.
Indgåelse af ægteskab for udenlandsk myndighed 1. Ægteskabets gyldighed i Danmark Ægteskaber indgået i udlandet for stedets kompetente myndigheder vil  

 normalt blive anset for gyldige i Danmark uanset ægtefællernes nationalitet.
2. Attest til brug ved indgåelse af ægteskab i udlandet Når en dansk statsborger ønsker at indgå ægteskab i udlandet for stedets  

 kompetente myndighed, vil det i nogle lande være nødvendigt at fremskaffe en  

 attest fra en dansk myndighed om, at ægteskabet vil blive anerkendt som  

 gyldigt i Danmark, blot parterne har opfyldt ægteskabsbetingelserne efter  

 gældende lovgivning på det sted, hvor ægteskabet agtes indgået.
Anmoder en  

 dansk statsborger om sådan attest, vil repræsentationen uden forudgående  

 bemyndigelse fra Udenrigsministeriet kunne udstede den undtagen i tilfælde:
 Attesten skal have følgende ordlyd:
--------------------------------------------------------------------- I anledning af, at dansk statsborger (fulde navn, stilling og ægteskab for (myndighedens navn) med (nationalitet) statsborger (fulde navn, stilling og bopæl), som er født den (fødselsdato) i gyldigt i Danmark, blot ægteskabsbetingelserne er opfyldt efter den i (landets navn) gældende lovgivning.
 Efter dansk ret kræves lysning ikke foretaget.
3. Egentlig ægteskabsattest Når en dansk statsborger ønsker at indgå ægteskab i udlandet for  

 vedkommende lands myndigheder, kræver nogle lande en attest om, at der ikke  

 efter dansk ret er noget til hinder for ægteskabs indgåelse, dvs. at  

 andrageren opfylder den danske lovgivnings ægteskabsbetingelser.
Anmoder en dansk statsborger, der bor eller opholder sig i udlandet, om  

 repræsentationens bistand til tilvejebringelse af en sådan egentlig  

 ægteskabsattest fra Danmark, skal repræsentationen opfordre den pågældende  

 samt dennes tilkommende til at udfylde og underskrive den i afsnit B. pkt.  

 2.a. gengivne ægteskabserklæring.
Repræsentationen indsender derpå  

 erklæringen tillige med de ifølge den vedføjede vejledning krævede  

 bevisligheder til Udenrigsministeriet.
Den pågældendes seneste bopæl i  

 Danmark skal oplyses.
Repræsentationen angiver, om den ønskede  

 ægteskabsattest skal sendes til repræsentationen eller direkte til andrageren  

 eller til nogen anden.
Er det klart for repræsentationen, hvilken myndighed i Danmark der er  

 kompetent til at udstede ægteskabsattesten, bør erklæringen dog sendes  

 direkte til denne myndighed.
Kompetent er borgmesteren i den kommune, hvor  

 andrageren har bopæl eller senest har boet eller opholdt sig; i København:  

 borgmesteren for magistratens 1. afdeling.
E.
Separation og skilsmisse i Danmark 1. De vigtigste separations- og skilsmissegrunde a.
En ægtefælle, som ikke mener at kunne fortsætte samlivet, har  

 ret til separation.
b.
Separationens virkninger bortfalder for fremtiden, hvis  

 ægtefællerne genoptager eller fortsætter samlivet.
c.
En ægtefælle har ret til skilsmisse efter 1 års separation.
 Ægtefæller har ret til skilsmisse efter 6 måneders separation, hvis de er  

 enige om skilsmisse.
d.
En ægtefælle har ret til skilsmisse, når ægtefællerne på grund  

 af uoverensstemmelser har levet adskilt i de sidste 2 år.
e.
En ægtefælle har i almindelighed ret til skilsmisse, når den  

 anden ægtefælle har gjort sig skyldig i ægteskabsbrud.
f.
Andre skilsmissegrunde er bl.a. bigami og vold.
Separation eller skilsmisse kan efter dansk ret opnås enten ved dom eller  

 bevilling.
Separation eller skilsmisse kan kun gives ved bevilling, når  

 parterne er enige om denne fremgangsmåde, samt om vilkårene for  

 forældremyndighed, ægtefællebidrag, overtagelse af lejemål for bolig, samt  

 evt. ægtefællepension og godtgørelse ved særeje.
2. Tilvejebringelse af erklæringer i separations- eller skilsmissesager Når repræsentationen fra en dansk myndighed eller advokat modtager  

 anmodning om at søge indhentet erklæringer eller oplysninger fra en person i  

 sager om skilsmisse eller separation, f.eks. til brug ved afholdelse i  

 Danmark af vilkårsforhandling, skal den anmode vedkommende om personlig at  

 give møde for repræsentationen og afgive de begærede erklæringer eller  

 oplysninger.
Hvis den pågældende ikke vil eller kan møde personligt, vil  

 erklæringen kunne indhentes pr. brev.
Vilkårsforhandling kan undlades med en ægtefælle, der opholder sig i  

 udlandet, hvis han skriftligt tiltræder vilkårene for separationen eller  

 skilsmissen på grundlag af en udskrift af den vilkårsforhandling, der er  

 foretaget med den anden ægtefælle.
Tiltrædelsen skal ske ved underskrift for  

 en repræsentation eller en stedlig notar eller anden stedlig myndighed, som  

 repræsentationen i det pågældende land kan godkende.
 Repræsentationen bør ikke imødekomme anmodninger af den omhandlede art fra  

 private personer, men henvise vedkommende til at rette henvendelse til  

 Udenrigsministeriet.
3. Separation og skilsmisse ved dom Retssag til opnåelse af separation og skilsmisse ved dom kan anlægges i  

 Danmark:
Sagen anlægges ved sagsøgtes hjemting eller, hvis sagsøgte ikke har  

 hjemting i Danmark, ved sagsøgerens hjemting.
Kan intet andet værneting  

 påvises, anlægges sagen ved den ret, som justitsministeren bestemmer.
 Når en person henvender sig til repræsentationen om separation eller  

 skilsmisse, bør repræsentationen gøre ham bekendt med, at en dansk dom ikke  

 eo ipso er gyldig uden for de nordiske lande og de lande, der er medlem af  

 Haagerkonventionen af 1. juni 1970. Ønsker den pågældende herefter at anlægge  

 retssag i Danmark, henvises han til at rette henvendelse til en dansk  

 advokat.
 Haagerkonventionen af 1. juni 1970 om anerkendelse af skilsmisser og  

 separationer (UM's bkg. nr. 83 af 24. juli 1975) gælder i forholdet til  

 Australien, Cypern, Egypten, Finland, Italien, Nederlandene, Norge, Portugal,  

 Schweiz, Sverige, Storbritannien og Nordirland, samt Tjekkoslovakiet.
Konventionen pålægger medlemslandene at anerkende skilsmisser og  

 separationer, der er afsagt på officielt anerkendt måde og har fået  

 retskraft.
Den omfatter ikke afgørelse af skyldspørgsmål eller accessoriske  

 afgørelser, herunder afgørelse om økonomiske forpligtelser eller  

 forældremyndighed.
4. Separation og skilsmisse ved bevilling Bevilling til separation eller skilsmisse kan meddeles i Danmark, når:
 Henvender en dansk statsborger sig til repræsentationen om separation  

 eller skilsmisse ved bevilling, bør repræsentationen gøre ham bekendt med, at  

 en dansk bevilling ikke eo ipso er gyldig uden for de nordiske lande og de  

 lande, der er medlem af Haagerkonventionen af 1. juni 1970, se ovenfor.  

 Ønsker den pågældende alligevel at ansøge om bevilling, gælder følgende  

 regler:
 Ansøgning om separations- eller skilsmissebevilling stiles og indsendes af  

 andrageren til overpræsidiet i København, når ingen af ægtefællerne har bopæl  

 eller ophold i Danmark, ellers til vedkommende statsamt, (i København  

 overpræsidiet). Om ønsket af andrageren, kan repræsentationen indsende  

 ansøgningen direkte til den respektive myndighed.
 Ansøgningen skal være behørigt begrundet og indeholde:
a.
Forslag til separationens eller skilsmissens vilkår, herunder  

 bestemmelse om:
 Ansøgning om skilsmisse skal tillige indeholde oplysning om ægtefællernes  

 aftale vedrørende retten til eventuel ægtefællepension.
Søges der skilsmisse på grundlag af en dansk separationsdom, skal  

 ansøgningen alene indeholde oplysning om ægtefællernes aftale vedrørende  

 ovennævnte ret til ægtefællepension.
Er der ved separationsdommen truffet  

 bestemmelse om, at afgørelsen om bidragspligt kun skal gælde for  

 separationstiden, skal ansøgningen dog tillige indeholde oplysning om  

 parternes aftale om dette spørgsmål.
b.
Oplysning om begge ægtefællers bopæl.
c.
Erklæring om, at andrageren ønsker afgørelsen truffet ved  

 bevilling.
d.
Når skilsmisse søges, vil ansøgningen kunne indeholde erklæring  

 om, hvorvidt separation subsidiært måtte ønskes, hvis skilsmisse ikke kan  

 bevilges.
Ansøgningen underskrives for repræsentationen, der attesterer andragerens  

 underskrift.
Såfremt store afstande eller andre forhold gør personligt  

 fremmøde særlig bekosteligt, vil ansøgningen kunne underskrives for en  

 stedlig offentlig myndighed, hvis underskrift skal legaliseres af  

 repræsentationen.
 Opholder begge ægtefæller sig i repræsentationens distrikt og er enige om  

 at søge separation eller skilsmisse og om vilkårene for denne, bør  

 ansøgningen underskrives af begge.
 Ansøgningen skal så vidt muligt være bilagt:
F.
Separation og skilsmisse i udlandet Et i udlandet af dertil kompetent myndighed i overensstemmelse med  

 landets love udstedt separations- eller skilsmissedekret vil som regel blive  

 anset for gyldigt i Danmark, medmindre den udenlandske myndigheds behandling  

 af sagen er åbenbart uforenelig med dansk rets grundlæggende principper.  

 Opstår spørgsmålet, ligger afgørelsen hos domstolene.
Hvis en part ønsker at  

 indgå nyt ægteskab i Danmark, er det dog statsamtet, der i første instans  

 afgør, om en udenlandsk skilsmisse kan anerkendes.
G.
Faderskabssager 1. Generelle bestemmelser Når sagsøgte i en faderskabssag opholder sig i udlandet, vil vedkommende  

 danske domstol normalt anmode repræsentationen om bistand i sagen.
 Dommeren vil i de fleste tilfælde anmode repræsentationen om at tilsige  

 sagsøgte til afhøring for repræsentationen, men kan også anmode  

 repræsentationen om at foranledige sagsøgte afhørt for en domstol i  

 opholdslandet.
 I tilfælde, hvor der ikke ved domstolene er anlagt faderskabssag, kan et  

 statsamt anmode repræsentationen om at afhøre en person, der er udlagt som  

 fader til et uden for ægteskab født barn.
 De nedenfor under pkt. 2 givne forskrifter for afhøring for  

 repræsentationen af sagsøgte gælder ligeledes for afhøring af en person, der  

 ikke er sagsøgt, men kun udlagt som barnefader.
2. Afhøring for repræsentationen Når repræsentationen modtager anmodning om at tilsige en sagsøgt til  

 afhøring, skal den snarest muligt opfordre den pågældende til at give  

 personligt møde for repræsentationen.
Henvendelsen bør om muligt ske på en  

 sådan måde, at vedkommendes pårørende og andre ikke bliver bekendt dermed og  

 i hvert fald således, at de ikke får kendskab til sagens karakter.
Dette  

 hensyn bør dog ikke udelukke, at sagsøgtes adresse eftersøges, eventuelt med  

 de lokale myndigheders bistand.
a.
Når sagsøgte møder.
Når sagsøgte indfinder sig på  

 repræsentationen, gøres han bekendt med sagen, idet han samtidig udtrykkelig  

 gøres opmærksom på de vigtigste retsvirkninger, der efter dansk lovgivning  

 indtræder ved faderskabets anerkendelse, nemlig at barnet bliver berettiget  

 til at bære hans navn, jfr. lov nr. 193 af 29. april 1981 om personnavne § 1,  

 stk. 2, at barnet, hvis hans bo til sin tid skal skiftes efter dansk ret,  

 arver på lige fod med ægtebørn, jfr. lov nr. 215 af 31. maj 1963 om arv § 74  

 sammenholdt med § 1, og at det efter statsamtets nærmere bestemmelse vil  

 kunne pålægges ham at svare bidrag til barnets underhold, jfr. lov nr. 200 af  

 18. maj 1960 om børns retsstilling § 14 og § 15, samt til udgifterne ved  

 moderens barselsfærd og hendes underhold to måneder før og een måned efter  

 fødslen, jfr. sidstnævnte lovs § 19.
 Sagsøgte bør endvidere gøres bekendt med:
 Hvis sagsøgte kan anerkende faderskabet, opfordres han til at underskrive  

 en sålydende erklæring:
Undertegnede (fulde navn, stilling, fødselsdato og -sted) for tiden boende (sted) og med fast bopæl: (adresse) erklærer herved, at jeg har haft samleje med (barnemoderens fulde navn, fødselsdato og -sted) boende (sted) på en sådan tid, at jeg kan være fader til det af hende den (dato og år) fødte barn, og at jeg anerkender faderskabet og er villig til at svare bidrag til moderen og barnet efter nærmere bestemmelse af vedkommende dansk statsamt.
Jeg erklærer ligeledes, at jeg er gjort bekendt med og har forstået retsvirkningerne af at anerkende faderskabet med hensyn til bidragspligten, barnets arveret og ret til at bære mit navn, jfr.
lovene nr. 200 af 18. maj 1960, nr. 215 af 31. maj 1963 og nr. 193 af 29. april 1981.
 Underskriften skal attesteres af repræsentationen.
 Nægter den sagsøgte at anerkende faderskabet, anmodes han om for  

 repræsentationen at afgive en skriftlig redegørelse om sit forhold til  

 barnets moder, herunder navnlig hvorvidt han erkender at have stået i  

 kønsligt forhold til hende i og omkring avlingstiden samt om grundene til, at  

 han ikke kan anerkende faderskabet.
Domstolene vil ofte anmode repræsentationen om at søge foranlediget, at  

 der udtages en blodprøve til bestemmelse af sagsøgtes blodtype, såfremt han  

 nægter at anerkende faderskabet.
Domstolenes anmodning til repræsentationen  

 vil i så fald indeholde de fornødne anvisninger om fremgangsmåden.
b.
Hvis sagsøgte ikke møder.
Dersom det ikke er muligt at  

 formå sagsøgte til at møde for repræsentationen eller store afstande eller  

 andre forhold gør personligt fremmøde særlig bekosteligt eller besværligt,  

 bør erklæringsblanketten tilsendes ham i anbefalet brev med fornøden  

 forklaring i overensstemmelse med det ovenfor anførte og med opfordring til  

 at underskrive den.
Hvis han ikke mener at kunne underskrive erklæringen,  

 afæskes han en skriftlig redegørelse for sit forhold til barnets moder og om  

 grundene til, at han ikke mener at kunne anerkende faderskabet.
Eventuelt  

 opfordres han til at medvirke til en blodtypebestemmelse, hvilket kun kan  

 være i hans egen interesse, idet en blodtypebestemmelse aldrig vil kunne  

 bevise faderskabet, men eventuelt kan udelukke, at han kan være barnets  

 fader.
c.
Meddelelse om, hvad der passerer i sagen, sendes  

 snarest muligt til den dommer eller det statsamt, der har anmodet  

 repræsentationen om at foretage afhøringen.
3. Afhøring for opholdslandets domstole Afhøring i faderskabssager for opholdsstatens domstole, hvorom henvises  

 til kapitel VIII, afsnit C, vil som regel kun blive begæret, hvis sagsøgte  

 opholder sig i et land, der traktatmæssigt er forpligtet til at yde Danmark  

 sådan retshjælp.
4. Børnelovens § 11,  stk. 3 Civilretsdirektoratet kan i medfør af § 11 stk. 3, i lov nr. 200 om børns  

 retsstilling med senere ændringer ligestille en anerkendelse, der under en  

 dansk faderskabssag, som behandles i statsamtet, er afgivet over for en dansk  

 myndighed i udlandet, med en anerkendelse, der er afgivet her i landet.
H.
Adoption 1. Fremmede stats- borgeres adoption af dansk barn Hvis repræsentationen modtager henvendelse fra fremmede statsborgere om  

 bistand til adoption af et dansk barn, bør de gøres opmærksom på, at dansk  

 adoptionsbevilling kun vil kunne meddeles, hvis adoptanten har fast bopæl i  

 Danmark.
2. Danske statsborgeres adoption af udenlandsk barn Såfremt danske statsborgere med fast bopæl i udlandet ønsker at  

 adoptere udenlandsk barn, bør de henvises til at søge adoptionen gennemført  

 efter opholdslandets ret.
En adoption, der er stiftet i overensstemmelse med  

 opholdslandets lovgivning, vil almindeligvis blive anerkendt som gyldig i  

 Danmark, når adoptanten var domicileret i vedkommende land på tidspunktet for  

 adoptionen.
Efter dansk ret stilles ret strenge krav for at antage, at en  

 dansker har opgivet sit danske domicil og erhvervet domicil i et andet land.  

 Til konstatering af, hvor ansøgeren må antages at have domicil, foretages en  

 samlet vurdering af ansøgerens tilknytningsforhold til henholdsvis Danmark og  

 vedkommende opholdsland.
Ved denne vurdering lægges navnlig vægt på:
a. om ansøgerne ønsker at bevare dansk statsborgerskab, b. om ansøgerne ejer fast ejendom i Danmark, c. om ansøgerne definitivt har opgivet dansk arbejde, d. i hvilket omfang ansøgerne har besøgt Danmark under opholdet i  

 udlandet, e. hvorledes ansøgerne har indrettet sig boligmæssigt i udlandet  

 (fast ejendom/registreret af opholdslandets myndigheder/varigheden af  

 opholds- og arbejdstilladelse m.v.).
På grund af den nævnte usikkerhed omkring domicilbegrebet må det tilrådes  

 adoptanter, som har gennemført en adoption i udlandet, at søge klarlagt, om  

 adoption tillige skal gennemføres i Danmark.
Dette gælder naturligvis særligt  

 i tilfælde, hvor de pågældende senere ønsker at vende tilbage til Danmark.  

 Det tilrådes danske statsborgere, der har opnået adoption i udlandet, men som  

 er i tvivl om adoptionens gyldighed i Danmark, at forelægge sagen for  

 Civilretsdirektoratet i Danmark for at få klarlagt, om også dansk  

 adoptionsbevilling bør søges.
Spørgsmålet om en adoptions gyldighed henhører  

 i sidste instans under domstolene.
Danske repræsentationer i udlandet bør ikke yde bistand til  

 formidling af kontakt mellem danske adoptionssøgende og enkeltpersoner  

 eller institutioner i udlandet, der ønsker at bortadoptere, da sådan bistand  

 vil kunne indebære en overtrædelse af adoptionslovens regler om formidling.  

I stedet bør repræsentationen henvise de pågældende til at  

 rette henvendelse til de danske organisationer, der med  

 Civilretsdirektoratets tilladelse yder bistand ved adoptioner af børn, der  

 ikke er statsborgere i de fem nordiske lande.
Justitsministeriet har for  

 tiden godkendt nedennævnte organisationer til formidling af udenlandske børn  

 til adoption i Danmark:
3. Opnåelse af dansk adoptions- bevilling Til en dansk adoption kræves, at de i adoptionsloven (lov nr. 279 af 7.  

 juni 1972 med senere ændringer) angivne betingelser er opfyldt, herunder at  

 der foreligger samtykke til adoptionen fra den eller de, der har  

 forældremyndigheden over barnet.
Endvidere er det en betingelse, at parterne  

 er godkendt som adoptivforældre.
Godkendelse kræves dog ikke ved adoption af  

 ægtefælles barn eller adoptivbarn, barnebarn, søskendebarn eller barn af  

 forældre, som ansøgeren gennem nært og længerevarende bekendtskab er særlig  

 nært knyttet til.
Henvendelse om adoption af et udenlandsk barn ved dansk  

 adoptionsbevilling kan ske til de ovenfor nævnte organisationer, til de  

 amtskommunale socialcentre (i København til Københavns Magistrat og på  

 Frederiksberg til det sociale udvalg) og til statsamterne og Københavns  

 Overpræsidium.
4. Om opholds- tilladelse til uden- landske børn, der ønskes adopteret af danske statsborgere Ifølge § 36 i Justitsministeriets bekendtgørelse nr. 19 af 18. januar  

 1984, udlændingebekendtgørelsen, skal opholdstilladelse til et barn, der  

 ønskes her til landet med henblik på adoption, være opnået inden indrejsen.  

 Ansøgning skal indgives til en dansk repræsentation i barnets hjemland eller  

 i det land, hvor barnet har haft fast ophold i de sidste 6 måneder.
 Repræsentationen bør ikke på egen hånd udstede visum til besøgsophold for  

 børn, der må formodes at skulle adopteres eller anbringes i pleje i Danmark,  

 ligesom repræsentationen bestemt bør fraråde, at udenlandske børn, der efter  

 deres nationalitet kan indrejse uden visum, medtages til landet med henblik  

 på adoption eller plejeforhold.
5. Udenlandske børns adgang til erhvervelse af dansk statsborgerret, når adoptiv- forældrene er danske statsborgere Ifølge lov om dansk indfødsret § 2 A bliver et udenlandsk barn under 12  

 år, der adopteres ved dansk adoptionsbevilling, dansk statsborger ved  

 adoptionen, hvis barnet adopteres af et ægtepar, der begge er danske  

 statsborgere, eller af en ugift dansk statsborger, og barnet bor her i riget  

 sammen med adoptivforældrene (adoptanten).
 Såfremt ovenfor anførte betingelser ikke er opfyldt, kan dansk indfødsret  

 kun tillægges efter ansøgning, jf. adoptionsbekendtgørelsens § 23, stk. 2.
I.
Registreret partnerskab Lov nr. 372 af 7. juni 1989 om registreret partnerskab, i det følgende  

 benævnt LP, trådte i kraft den 1. oktober 1989.
 Lov nr. 373 af 7. juni 1989 om ændring af ægteskabsloven, arveloven,  

 straffeloven og lov om afgift af arv og gave trådte i kraft samme dag.
 De to love er optrykt som bilag til A-oversigt 12/1989.
 Ifølge LP § 1 kan to personer af samme køn lade deres partnerskab  

 registrere.
Der stilles ingen nærmere krav til partnerskabets karakter; der behøver  

 ifølge motiverne bag LP end ikke at foreligge bofællesskab.
Dog kræves det  

 efter LP § 2, stk. 2, at mindst den ene partner er dansk statsborger og har  

 bopæl i Danmark.
To udlændinge eller to i udlandet boende personer kan  

 således ikke få deres partnerskab registreret i Danmark.
 Registreringen foregår i den borgerlige vielses former, jfr. afsnit A.
Bopælskommunen skal efter ansøgning udfærdige en prøvelsesattest, før  

 registrering kan finde sted.
Registreringen kan kun finde sted på rådhuset og  

 således ikke i en kirke.
 Af særlig betydning for udenrigstjenesten er den omstændighed, at  

 registrering ikke kan foretages af diplomatiske og konsulære embedsmænd.
Det fremgår af bemærkningerne til lovforslaget »at forslagsstillerne  

 finder det betænkeligt med regler, der tillader danske diplomater at foretage  

 registreringer i udlandet, således som det ved en overførsel af  

 ægteskabslovgivningen vil være muligt efter ægteskabslovens § 22.  

 Forudsætningen er, at det pågældende land tillader, at fremmede myndigheder  

 foretager registreringer af homoseksuelle på dets territorium.
En sådan  

 tilladelse vil formentlig ikke kunne opnås.« Hovedsigtet med LP er, at registrerede partnere skal opnå samme  

 retsstilling som ægtefæller.
Efter LP § 3 skal regler i dansk lovgivning om  

 ægteskab og om ægtefæller finde tilsvarende anvendelse på registrering af  

 partnerskab og på registrerede partnere.
Bl.a. skal således også reglerne om stemmeafgivning ved valg og  

 folkeafstemning, jfr.
Kap.
IV D, anvendes på registrerede partnere.
Fra ovennævnte hovedregel gælder den væsentlige undtagelse, at  

 registrerede partnere ikke kan adoptere, hverken tredjeparts barn eller  

 hinandens særbørn, jfr.
LP § 4, stk. 1.
Registrerede partnere kan heller ikke få fælles forældremyndighed over den  

 enes barn, jfr.
LP § 4, stk. 2.
Et registreret partnerskab opløses efter reglerne om opløsning af  

 ægteskaber, jfr.
LP § 5. Opløsning af registreret partnerskab kan altid finde  

 sted i Danmark.
 Vilkårsforhandling med en registreret partner forud for skilsmisse eller  

 separation kan finde sted ved en dansk repræsentation, hvor vedkommende har  

 ophold, jfr. afsnit E.
Kapitel X Bistand i arvesager Bistand i arvesager A.
Særlige regler for repræsentationens befatning med arvesager 1. En embedsmand i udenrigstjenesten kan normalt ikke være eksekutor eller administrator Udenrigstjenestens embedsmænd kan ikke påtage sig hvervet som eksekutor  

 eller administrator uden forud indhentet tilladelse fra Udenrigsministeriet.
 Denne tilladelse vil som hovedregel ikke blive givet, fordi en eksekutor  

 eller administrator skal varetage ikke blot danske, men alle arvingers  

 interesser, og fordi han i udførelsen af sit hverv som eksekutor eller  

 administrator vil være underkastet opholdslandets lovgivning.
Hvis det er den til enhver tid værende repræsentationschef som sådan, der  

 i testamentet er indsat som eksekutor, vil tilladelse som altovervejende  

 hovedregel blive nægtet, medens det, hvor en navngiven embedsmand er indsat  

 som eksekutor, vil bero på en konkret overvejelse, om tilladelse kan gives,  

 herunder om eksekutorindsættelsen er naturligt begrundet ved slægtskab,  

 langvarigt bekendtskab eller venskab mellem testator og den pågældende  

 embedsmand eller lignende forhold.
Personer, som måtte ønske at indsætte en  

 af udenrigstjenestens embedsmænd som eksekutor i deres testamente, bør gøres  

 bekendt hermed.
2. Overlevering af korrespondance m.v.
ved chefskifte Når en repræsentationschef fratræder, skal han til sin efterfølger  

 overlevere korrespondance, dokumenter, pengemidler og effekter, der vedrører  

 bosager, som han har behandlet, og til Udenrigsministeriet indsende  

 efterfølgerens specificerede kvittering for modtagelsen af de boet tilhørende  

 værdier.
3. Substitution af skiftefuldmagter ved chefskifte Repræsentationschefen skal, i det omfang det er påkrævet, til  

 efterfølgeren substituere eventuelle skiftefuldmagter og i tilfælde, hvor  

 tilvejebringelsen af nye skiftefuldmagter er nødvendig, såvidt muligt  

 varetage fuldmagtsgiverens interesser i samråd med efterfølgeren, indtil  

 fuldmagt for efterfølgeren foreligger.
4. Traktater Danmark har med andre lande afsluttet følgende traktater og aftaler, der  

 indeholder bestemmelser om arv og skiftebehandling:
 Såfremt arvingerne er fraværende eller testamentseksekutorerne ikke er  

 tilstede, er repræsentationen berettiget til i samvirke med de stedlige  

 myndigheder at foretage alle skridt, der er nødvendige for at bevare og  

 forvalte efterladenskaberne til beskyttelse af arvingernes interesser.
 Endvidere følger det af bestemmelsen, at registrering af en i Frankrig  

 afdød dansk statsborgers efterladenskaber skal foretages i overværelse af  

 vedkommende danske konsularembedsmand, når arvingerne er umyndige, eller når  

 de er fraværende og ikke har nogen befuldmægtiget repræsentant på stedet.
 Repræsentationen er derhos beføjet til uden fuldmagt at varetage  

 fraværende danske statsborgeres interesser, idet fuldmagt dog er nødvendig  

 for at erholde penge udbetalt eller effekter overleveret.
 Efterlader en afdød sig formuegenstande inden for repræsentationens  

 distrikt, og en dansk statsborger, der hverken er bosat eller lovligt  

 repræsenteret i distriktet, har eller gør krav på at have en ret til  

 efterladenskaberne, f.eks. i egenskab af arving, eksekutor eller kreditor, er  

 repræsentationen bemyndiget til at repræsentere den pågældende, som om denne  

 havde udstedt gyldig fuldmagt til repræsentationen.
 Efter konventionen er testamenter som hovedregel gyldige, for så vidt  

 angår formen, hvis de opfylder formkravene på nærmere opregnede steder.
5. Gebyr i arvesager a.
Til dækning af udenrigstjenestens udlæg ved varetagelsen af  

 danske arvingers interesser i udlandet erlægges et gebyr efter gældende  

 regler.
B.
Varetagelse af danske arvingers interesser under skiftebehandling i repræsentationens distrikt 1. Repræsenta- tionens pligter ex officio Når en repræsentation bringer i erfaring, at en i distriktet fast bosat  

 person er afgået ved døden efterladende danske arvinger bosat uden for  

 landet, skal repræsentationen snarest forhøre sig hos den lokale skifteret,  

 under hvis forretningsområde bobehandlingen henhører, om hvorledes der  

 forholdes med boet.
Om fornødent bør repræsentationen sende en medarbejder  

 til afdødes bopæl for at overvære eller foretage registrering af boets  

 værdier og sikre deres forsvarlige opbevaring.
 Viser det sig, at skiftebehandlingen ikke er påbegyndt, skal  

 repræsentationen opfordre rette vedkommende på stedet (f.eks. skifteretten,  

 den offentlige administrator, den i et eventuelt efterladt testamente  

 udpegede eksekutor eller slægtning til afdøde) til at tage de fornødne skridt  

 til skiftebehandlingens påbegyndelse og påse, at skifteretten (administrator,  

 eksekutor) snarest muligt tager efterladenskaberne i besiddelse samt  

 indberette til Udenrigsministeriet.
a.
Tilvejebringelse af oplysninger.
Er skiftebehandling  

 påbegyndt, bør repræsentationen anmode skifteretten (administrator,  

 eksekutor) om at oplyse:
b.
Indberetning.
Så snart repræsentationen har modtaget de  

 fornødne oplysninger, indberettes til Udenrigsministeriet.
Indberetningen bør  

 foruden oplysninger om de ovennævnte forhold indeholde oplysning om afdødes  

 navn, fødselsdata og dødsdag, hvilken skifteret eller eksekutor der behandler  

 boet, og hvorvidt der ønskes tilvejebragt skiftefuldmagter fra arvinger eller  

 legatarer, i hvilket tilfælde fuldmagtsformular vedlægges indberetningen,  

 hvis teksten ikke allerede er ministeriet bekendt.
 Drejer det sig om testamentsarvinger, bør det oplyses, om eventuel  

 descendens efter en testamentsarving, der måtte vise sig at være afgået ved  

 døden før arvelader, i henhold til stedets lovgivning vil træde i  

 testamentsarvingens sted.
 Skal der tilvejebringes arvebevis for personer, der kan være arvinger i  

 medfør af de stedlige arvefølgebestemmelser, må indberetningen indeholde  

 oplysning om de fordringer, der stilles til beviset, herunder navnlig, om en  

 almindelig politirapport om eventuelle arvingers slægtsskabsforhold til  

 arveladeren er tilstrækkelig, eller om rapporten skal være dokumenteret ved  

 dåbs-, vielses- og dødsattester m.v. og forsynet med legaliseret erklæring  

 om, at de i rapporten indeholdte oplysninger efter de underskrivende  

 politifolks overbevisning er korrekte og udtømmende (egentlig arveerklæring).  

 Endvidere bør indberetningen oplyse de relevante stedlige  

 arvefølgebestemmelser, herunder hvorvidt børn født uden for ægteskab og  

 adoptivbørn tager arv efter stedets lovgivning, og hvorvidt halvbyrdigt  

 slægtskab (d.v.s. slægtskab mellem halvsøskende og afkom) begrunder arveret.
 Fremdeles bør i indberetningen oplyses, hvorvidt repræsentationen, såfremt  

 udenrigstjenestens bistand ønskes, mener det nødvendigt at antage  

 advokatbistand, og i så fald på hvilke økonomiske vilkår sådan bistand vil  

 kunne opnås.
 For så vidt angår amerikanske dødsboer bør det af indberetningen fremgå,  

 hvilken advokat der i givet fald skal repræsentere de danske arvinger over  

 for den stedlige skiftemyndighed, ligesom advokatens salærbetingelse skal  

 anføres.
 Hvis det er tvivlsomt, om boet er solvent, eller om de danske arvinger vil  

 blive anerkendt, bør repræsentationen oplyse, hvorvidt tilvejebringelse af  

 egentlig arveerklæringsrapport og af skiftefuldmagter vil kunne udsættes,  

 indtil disse forhold er klarlagt.
 Såfremt tilvejebringelsen af de ovenfor under pkt. a. 1) til 6) nævnte  

 oplysninger vil tage betydelig tid eller særlige omstændigheder bevirker, at  

 sagen bør forelægges for Udenrigsministeriet snarest muligt, bør  

 repræsentationen så hurtigt som muligt indsende en foreløbig beretning om  

 boet og arveforholdene.
c.
Meddelelse til skifteretten.
Når repræsentationen har  

 indberettet til Udenrigsministeriet om boet, bør den underrette vedkommende  

 skifteret (administrator, eksekutor) om, at den har anmodet  

 Udenrigsministeriet om at undersøge, hvorvidt arvingerne ønsker deres  

 interesser i boet varetaget af udenrigstjenesten, og - hvor det kræves -  

 gennem Rigspolitichefens eftersøgningstjeneste i København at tilvejebringe  

 arveerklæring eller arvebevis for de danske arvinger.
d.
Udsættelse af vigtige afgørelser.
I det tidsrum, der  

 hengår, inden repræsentationen modtager underretning om, hvorvidt de  

 pågældende arvinger ønsker deres interesser i boet varetaget af  

 udenrigstjenesten, bør den følge bobehandlingens forløb og så vidt muligt  

 udvirke, at afgørelser i spørgsmål, der er af betydning for de danske  

 arvinger, udsættes, indtil de har mulighed for at tage stilling.
I givet fald  

 bør repræsentationen handle på arvingernes vegne, idet den dog så vidt muligt  

 telegrafisk bør indhente Udenrigsministeriets instruktion i tilfælde, hvor  

 det drejer sig om mere betydningsfulde afgørelser.
e.
Specielt om direkte henvendelser fra arvinger.
Modtager  

 repræsentationen direkte anmodning fra arvinger eller legatarer i Danmark om  

 at varetage deres interesser i et bo, bør repræsentationen svare, at  

 brevveksling må finde sted gennem Udenrigsministeriet, og samtidig indberette  

 til ministeriet.
2. Repræsenta- tionens pligter som befuld- mægtiget for danske arvinger Når arvingerne har anmodet udenrigstjenesten om at varetage deres  

 interesser, gælder følgende retningslinier for repræsentationens videre  

 behandling af sagen:
a.
Fremsendelse af arvebevis og skiftefuldmagter.
I det  

 omfang stedets lovgivning kræver det, skal repræsentationen snarest til  

 vedkommende skifteret, administrator eller eksekutor fremsende arvingernes  

 fuldmagter til repræsentationen og fornøden dokumentation for deres arveret.
b.
Tilvejebringelse af registrerings- og  

 vurderingsforretning.
Hvis repræsentationen ikke allerede har modtaget  

 bekræftet genpart af boets registrerings- og vurderingsforretning, bør sådant  

 dokument snarest tilvejebringes og indsendes til Udenrigsministeriet.
c.
Indhentelse af arvingernes samtykke til afgørelser af  

 væsentlig betydning.
Forinden repræsentationen tager stilling til  

 spørgsmål af væsentlig betydning for arvingerne, f.eks. salg af aktiver til  

 priser betydeligt under vurderingssummen, retssager og appel af kendelser og  

 domme, indgåelse af forlig etc., bør instruktion på grundlag af en motiveret  

 indstilling indhentes fra Udenrigsministeriet, eventuelt telegrafisk.
d.
Advokatbistand.
Efter at danske arvinger i boer uden  

 for USA har anmodet udenrigstjenesten om at varetage deres interesser, skal  

 repræsentationen, hvis det skønnes nødvendigt at antage en advokat, forelægge  

 spørgsmålet for Udenrigsministeriet med oplysning om honorarets størrelse og  

 de anslåede omkostninger i øvrigt.
Ministeriet vil derefter søge arvingernes  

 godkendelse.
 Forinden arvinger i boer uden for USA har anmodet udenrigstjenesten om at  

 varetage deres interesser under skiftet, bør repræsentationen søge  

 advokatbistand, såfremt der skulle opstå situationer, hvor sådan bistand  

 skønnes absolut påkrævet for at beskytte arvingernes interesser i boet.  

 Advokatens bistand bør indskrænkes til det nødvendige, og hvis der ikke har  

 været tid til forud at indhente Udenrigsministeriets bemyndigelse, bør  

 repræsentationen straks indberette og oplyse de med bistanden forbundne  

 omkostninger.
e.
Indberetning om bobehandlingens forløb.  

 Repræsentationen skal regelmæssigt holde Udenrigsministeriet underrettet om  

 bobehandlingens forløb, medmindre den har særlig instruktion om at brevveksle  

 direkte med arvingerne eller deres repræsentant.
f.
Foreløbig udlodning.
I tilfælde, hvor boets afslutning  

 trækker ud (f.eks. fordi en fast ejendom eller en fordring ikke fordelagtigt  

 kan realiseres), bør repræsentationen eller arvingernes stedlige advokat søge  

 udvirket, at der foretages en foreløbig udlodning.
g.
Boets afregning.
Når boet er afsluttet, skal  

 repræsentationen med de fornødne forklaringer indsende bekræftede eksemplarer  

 af boregnskabet og udlodningsdekretet samt genparter af de vigtigste øvrige  

 dokumenter enten til Udenrigsministeriet eller til arvingernes her i landet  

 udpegede fællesrepræsentant.
Er der i et testamente kun tillagt den eller de  

 danske arvinger konkret specificerede beløb eller andre formueværdier, som  

 boet er i stand til at udrede, er det tilstrækkeligt, at udlodningsdekretet  

 indsendes.
 Hvis slutregnskabet afviger væsentligt fra tidligere indberettede  

 oplysninger, bør repræsentationen forklare årsagerne hertil.
Arvingernes andele bør som hovedregel overføres af den antagne stedlige  

 advokat direkte til arvingerne ad bankvejen.
I tilfælde, hvor andelene  

 indbetales til repræsentationen, eller hvor bankoverførsel ikke er mulig, bør  

 repræsentationen indhente tilladelse til at overføre beløbet via  

 mellemregnskabet.
Modtager repræsentationen arvelodderne i form af checks til  

 arvingernes ordre, som repræsentationen ikke har kunnet indløse på grundlag  

 af foreliggende skiftefuldmagter, indsendes disse checks til  

 Udenrigsministeriet.
C.
Skifte af formueværdier i udlandet efter arvelader med fast bopæl i  

 Danmark 1. Skiftebehand- lingen henhører principielt under skifteretten på afdødes hjemsted Efter dansk ret skal skifte finde sted i Danmark i alle tilfælde, hvor  

 arvelader var fast bosat i Danmark uden hensyn til nationalitet  

 (domicilprincippet), og under skiftet skal inddrages alle værdier, som afdøde  

 efterlod sig, uanset om disse værdier befinder sig i Danmark eller i  

 udlandet.
2. Hvor tillægsskifte er nødvendigt En række lande følger imidlertid det princip, at skiftebehandling skal  

 foretages i det land, hvor formueværdierne befinder sig (lex rei sitæ),  

 uanset hvor arveladeren var bosat, eller hvor han afgik ved døden.
Hvis en i Danmark bosat person afgår ved døden efterladende sig  

 formueværdier i et land, som følger lex rei sitæ, og det pågældende lands  

 myndigheder ikke vil bøje sig for dansk rets domicilprincip og udlevere de  

 pågældende formueværdier til den danske skifteret eller eksekutor, men  

 insisterer på at foretage skifte på stedet, bliver der tale om et  

 tillægsskifte af de pågældende formueværdier sideløbende med  

 skiftebehandlingen i Danmark.
I sådanne tilfælde vil Udenrigsministeriet  

 normalt instruere repræsentationen for det distrikt, hvor tillægsskifte  

 finder sted, om at varetage arvingernes interesser på bedst mulig måde, og  

 repræsentationen bør i så fald følge de forskrifter, som er givet under  

 afsnit B. for skiftebehandling efter arvelader, der var fast bosat i  

 distriktet.
3. Indberetning Normalt vil det, når en i Danmark bosat person afgår ved døden, af de  

 efterladte papirer fremgå, hvorvidt afdøde havde formueværdier i udlandet.  

 Dette er dog ikke altid tilfældet.
Hvis repræsentationen skulle bringe i  

 erfaring, at en i Danmark bosat person er afgået ved døden og har efterladt  

 sig formueværdier inden for repræsentationens distrikt, bør repræsentationen  

 derfor indberette herom til Udenrigsministeriet, som vil underrette den  

 skifteret eller eksekutor, der behandler afdødes bo.
Kapitel XI Erhvervsbistandsarbejde på honorære repræsentationer Erhvervsbistandsarbejde på honorære repræsentationer A.
Opgaver vedrørende generel eksportfremme m.v.
 Retningslinierne i dette kapitel er et uddrag af instruktionen til  

 repræsentationer med udsendte medarbejdere.
 Honorære konsulater kan følge retningslinierne i muligt omfang.
 Spørgsmål bør forelægges den tilsynsførende repræsentation eller  

 Udenrigsministeriet.
1. Generel orientering om afsætningsmarkedet Repræsentationen bør holde sig orienteret om forhold på stedet, som  

 generelt er af betydning for besvarelsen af kommercielle henvendelser.
 Repræsentationen bør holde kontakt med myndigheder, importorganisationer,  

 handelskamre, brancheforeninger o.l., som anses for at være af betydning for  

 dansk eksports adgang til og placering på markedet.
 Ønsker og forslag om besøg i Danmark af eksempelvis erhvervs-, branche- og  

 fagbladsdelegationer bør altid forelægges den overordnede repræsentation  

 eller Udenrigsministeriet til godkendelse, før repræsentationen over for de  

 pågældende bekræfter arrangementets gennemførelse.
2. Eksport- stipendiater Som et led i bestræbelserne for at fremme dansk eksport udsender  

 Industri- og Handelsstyrelsen et antal yngre danske forretningsfolk som  

 eksportstipendiater.
Eksportstipendiaterne påtager sig i stipendieperioden at  

 virke for at skabe forbindelser mellem danske eksportører og importører i  

 opholdslandet.
Med deres udsendelse er det også tanken at lette deres  

 eventuelle selvstændige etablering på markedet efter kontraktudløbet.
Repræsentationen bør sikre, at eksportstipendiaten holdes underrettet om  

 de sager af handelsmæssig karakter, som behandles af repræsentationen, og som  

 må formodes at være af interesse for eksportstipendiatens funktion.
I øvrigt  

 bør stipendiaten og repræsentationen på den efter de stedlige forhold mest  

 formålstjenlige måde bistå hinanden i løsningen af foreliggende opgaver.
3. EF-samarbejde Hvor EF-Kommissionen har et informationskontor, bør ambassader og  

 konsulater holde kontakt for til stadighed at være informeret.
Under et dansk formandskab af EF har honorære konsulater ingen særskilte  

 opgaver.
Spørgsmål bør forelægges den overordnede repræsentation.
B.
Varetagelse af danske erhvervsinteresser 1. Generelle retningslinier En af de vigtigste og mest krævende opgaver for udenrigstjenesten er på  

 bedst mulig måde at varetage, beskytte og udbygge danske erhvervsinteresser,  

 og i dette arbejde ligger hovedvægten på den bistand, repræsentationen kan  

 yde til fremme af dansk eksport i almindelighed og til den individuelle  

 eksportør i særdeleshed.
Repræsentationen bør derfor efter bedste evne  

 medvirke til at skabe interesse for danske varer, og repræsentationen bør i  

 den stedlige forretningsverden kendes som det centrale sted for oplysninger  

 om danske varer, hvor statistikker, brochurer og andre publikationer om dansk  

 erhvervsliv står til rådighed for eller kan fremskaffes til alle  

 interesserede. "Denmark Review/Business News from Denmark",  

 fælleskataloger for eksportgrupper og lignende publikationer bør være  

 tilgængelige for besøgende.
 Udenrigsministeriet samarbejder med KRAK om udgivelsen af "Export  

 Directory of Denmark", og denne bør benyttes som primær reference i  

 firmaformidlingsarbejdet.
 Hvor der måtte være tvivl om anvendelse af andre handelskalendere, bør  

 repræsentationen rette forespørgsel til den overordnede repræsentation eller  

 Udenrigsministeriets handelsafdeling.
Opmærksomheden henledes på de til enhver tid gældende regler for  

 betaling for tjenestehandlinger i udenrigstjenesten, herunder  

 erhvervsbistand, jfr. kap.
III, afsnit J.
2. Bistand til danske eksportører a.
Bistandens omfang.
Der bør principielt ydes bistand  

 til alle danske eksportører.
Bistandens omfang bør imidlertid afpasses efter  

 afsætningsmulighederne for de pågældende varer og det danske firmas  

 kapacitet, idet udførlige oplysninger om varerne og om firmaet må forudsættes  

 at være til rådighed, før et egentligt formidlingsarbejde påbegyndes af  

 repræsentationen.
Medmindre der foreligger anden instruktion fra Udenrigsministeriet, vil  

 repræsentationen kunne korrespondere direkte med de forespørgende firmaer.  

 Såfremt der er tvivl om et firmas soliditet eller forretningsmoral, bør sagen  

 forelægges Udenrigsministeriet, om fornødent pr. telex.
Oplysninger om de i  

 KRAK's "Export Directory of Denmark" opførte firmaer bliver før  

 optagelsen indhentet af Udenrigsministeriet.
Giver en henvendelse efter sit indhold eller sin form (f.eks. generel  

 rundspørge til en række repræsentationer) anledning til tvivl om eksportørens  

 mulighed for at udnytte de udbedte oplysninger, bør sagen efter  

 omstændighederne forelægges Udenrigsministeriet.
Hvis en henvendelse fra en  

 for repræsentationen ubekendt eksportør mangler væsentlige oplysninger til  

 brug for opgaveløsningen, vil sagen ligeledes kunne forelægges  

 Udenrigsministeriet.
 Også i tilfælde, hvor henvendelser fra danske konsulentbureauer måtte give  

 anledning til tvivl med hensyn til sagsbehandlingen, vil sådanne henvendelser  

 med henblik på afklaring kunne forelægges den overordnede repræsentation.
Anmodninger til repræsentationen om at foretage mere omfattende  

 markedsundersøgelser skal forelægges den overordnede repræsentation, inden  

 undersøgelsen iværksættes.
Formålet hermed er at sikre, at eksportørens  

 muligheder for at udnytte det indsamlede materiale står i rimeligt forhold  

 til det involverede arbejde for udenrigstjenesten.
Samtidig vil det ved  

 ministeriets mellemkomst blive søgt afklaret, hvor stor en del af  

 undersøgelsen der kan gennemføres ved hjælp af materiale, som allerede er  

 beroende i handelsafdelingen, ligesom ministeriet vil kunne gennemgå  

 forespørgslen med det pågældende firma.
Beslutter Udenrigsministeriet, at  

 undersøgelsen bør iværksættes, vil repræsentationen blive instrueret herom,  

 eventuelt således at undersøgelsen foretages på en bredere basis til fordel  

 for branchen som helhed eller for en gruppe af virksomheder.
b.
Principielle regler for besvarelse af henvendelser fra  

 danske eksportører.
Det er udenrigstjenestens opgave at sætte danske  

 eksportører i stand til at vurdere, hvilke eksportmuligheder der frembyder  

 sig for deres produkter på de udenlandske markeder.
Selv om en henvendelse  

 kun går ud på at få opgivet en egnet lokal forretningsforbindelse, bør  

 repræsentationen derfor i sin besvarelse tilstræbe en almindelig bedømmelse  

 af afsætningsmulighederne.
På tilsvarende måde bør repræsentationerne, hvis  

 forespørgslen alene drejer sig om afsætningsmulighederne for en given vare,  

 og sådanne muligheder skønnes at foreligge, i sin besvarelse ikke blot belyse  

 afsætningsmulighederne, men også opgive navn og adresse på passende lokale  

 forretningsforbindelser (se i øvrigt pkt. d). Endelig bør repræsentationen,  

 når lokale forretningsforbindelser opgives, tilbyde at tilvejebringe  

 soliditetsoplysninger om de pågældende firmaer med angivelse af de dermed  

 forbundne omkostninger og eventuelt give sin egen bedømmelse af det eller de  

 opgivne firmaers almindelige omdømme og egnethed som forretningsforbindelse.
 Såfremt en skriftlig forespørgsel ikke fyldestgørende kan besvares inden  

 for en rimelig frist (ca. 2 uger), bør repræsentationerne straks anerkende  

 modtagelsen og stille en besvarelse i udsigt inden for et nærmere angivet  

 tidsrum.
Hvis der ikke foreligger tilstrækkelige oplysninger til en forsvarlig  

 behandling af sagen, bør den søges yderligere belyst ved direkte henvendelse  

 til den danske opdragsgiver.
Såfremt dette ikke bringer en afklaring eller en  

 kommunikation med opdragsgiveren ikke skønnes hensigtsmæssig, vil  

 forespørgslen kunne forelægges Udenrigsministeriet.
c.
Undersøgelse af afsætningsmulighederne.
Ofte må  

 repræsentationen søge at sætte sig i eksportørens sted for at bedømme, hvilke  

 oplysninger om markedet forespørgeren faktisk behøver.
Følgende  

 markedsforhold vil som hovedregel være relevante:
 Repræsentationen skal afholde sig fra at give oplysninger om konkurrerende  

 danske firmaer på markedet, medmindre oplysningerne er umiddelbart offentligt  

 tilgængelige.
d.
Opgivelse af adresser på egnede  

 forretningsforbindelser.
Viser den under pkt. c. omhandlede undersøgelse,  

 at der skulle være afsætningsmuligheder for varen, bringer repræsentationen  

 et begrænset antal egnede forretningsforbindelser i forslag.
Repræsentationen  

 bør altid sikre sig, at opgivne emner fortsat eksisterer på den angivne  

 adresse.
Som hovedregel bør det yderligere fastslås - ved forudgående  

 henvendelse, eventuelt telefonisk - at de opgivne forretningsemner er egnede  

 til forhandling af varer af den pågældende art og i princippet er  

 interesserede i at træde i forretningsforbindelse med den danske eksportør.
Repræsentationen bør undgå at opgive firmaer, der i forvejen forhandler et  

 konkurrerende dansk produkt.
Opgives som emne en forhandler af et  

 konkurrerende lokalt eller udenlandsk produkt, bør dette tydeligt anføres  

 over for den danske eksportør med en samtidig begrundelse for, hvorfor det  

 danske produkt alligevel skønnes at være af interesse (f.eks. kvalitet,  

 leveringstid, pris, etc.).
Hvis et af de opgivne firmaer ikke er i stand til på tilfredsstillende  

 måde at varetage den danske eksportørs interesser på hele markedet, men blot  

 på et udsnit af dette, bør eksportøren underrettes herom.
Om fornødent bør  

 firmaer inden for markedets forskellige områder bringes i forslag.
 Har et firma, som kan komme i betragtning, på den ene eller den anden måde  

 tilknytning til danske eller andre nordiske interesser, skal repræsentationen  

 give nærmere oplysning herom.
Endvidere bør det tilstræbes, at repræsentationen giver en nærmere  

 beskrivelse af de foreslåede udenlandske forretningsforbindelser (f.eks.  

 varesortiment, markedsdækning, størrelse). Finder repræsentationen, at  

 forespørgslen ikke berettiger, at der foretages en nærmere undersøgelse af  

 afsætningsmulighederne og af stedlige firmaers konkrete interesse i de  

 omtalte danske varer, vil repræsentationen kunne indskrænke sin besvarelse  

 til at opgive navne og adresser på nogle lokale firmaer inden for den  

 pågældende branche, der skønnes egnede som forretningsforbindelser.
Også i  

 sådanne tilfælde bør repræsentationen sikre sig, at de opgivne emners  

 adresser er korrekte.
Samtidig bør det i besvarelsen anføres, at repræsentationen, når det  

 danske firma gennem direkte korrespondance når frem til et firma, som det  

 eventuelt kunne tænke sig at træde i forbindelse med, er villig til at  

 fremskaffe nærmere oplysninger om det pågældende firma.
Endvidere kan  

 henvises til lokale blade og fagtidsskrifter, der er egnede til annoncering.
 Hvor det måtte vise sig praktisk, kan repræsentationen eventuelt anmode  

 brancheorganisationer, handelskamre eller lokale handelspublikationer om at  

 formidle det interesserede danske firmas forespørgsel.
e.
Bank- og andre soliditetsoplysninger.
Hvis de opgivne  

 firmaer er repræsentationen bekendt, kan repræsentationen i sin besvarelse  

 give oplysning om deres almindelige anseelse, soliditet og kapacitet.  

 Repræsentationen bør, hvor de stedlige forhold tillader det, tilbyde at  

 tilvejebringe oplysninger om de i betragtning kommende firmaer og angive de  

 dermed forbundne omkostninger.
Ved videregivelse af en bankoplysning må bankens navn normalt ikke  

 anføres.
Hvis det drejer sig om rapporter fra egentlige oplysningsbureauer,  

 bør eksportøren gøres klart, at en væsentlig del af, om ikke hele rapporten,  

 formentlig beror på oplysninger indhentet fra det opgivne firma.
 Når repræsentationen udtaler sig om udenlandske firmaers soliditet og  

 almindelige anseelse eller videregiver sådanne oplysninger, skal det  

 tilkendegives, at oplysningerne er fortrolige og uden ansvar for  

 repræsentationen.
f.
Anmodning om underretning om bistandsydelsens resultat.  

 Besvarelsen bør som hovedregel indeholde en anmodning til eksportøren om at  

 underrette repræsentationen om resultatet af den ydede bistand og et tilbud  

 om opfølgning og eventuel yderligere bistand, såfremt resultatet ikke opnås i  

 første omgang.
g.
Indsendelse af genparter til Udenrigsministeriet.
Som  

 hovedregel skal repræsentationen kun indsende genparter af sine  

 svarskrivelser til danske eksportører, såfremt der foreligger særlig instruks  

 herom.
Hvis repræsentationen imidlertid skønner, at en svarskrivelse  

 indeholder oplysninger af interesse for en videre kreds, bør sagen enten  

 gøres til genstand for særskilt indberetning, eller en genpart af besvarelsen  

 med fremhævelse af de relevante afsnit indsendes til Udenrigsministeriet.
h.
Licitationer.
Meddelelser om internationale  

 licitationer omfattes i erhvervslivet med en udtalt interesse.
Det skyldes  

 først og fremmest de forretningsmuligheder, som licitationen frembyder, men  

 hertil kommer også, at erhvervslivet ofte gennem licitationsmeddelelser kan  

 få nyttig information om, hvad der rører sig på de enkelte markeder.  

 Fremgangsmåden ved indberetning om licitationer er fastsat i en særskilt  

 instruktion til repræsentationer med udsendte medarbejdere.
 Honorære konsulater, der dækker områder, hvor dansk deltagelse i  

 licitationer findes væsentlig, kan få tilsendt instruktionen af den  

 tilsynsførende repræsentation eller Udenrigsministeriet.
i.
Projekter.
Danske eksportører har gennem de seneste år  

 i stadig stigende grad rettet opmærksomheden mod mulighederne for eksport af  

 eller til projekter.
Det drejer sig typisk om tre kategorier af eksportører:  

 1) firmaer, der ønsker at eksportere et helt projekt eller blive partner i et  

 sådant, 2) firmaer, der er interesserede i delleverancer til  

 projektindehavere og 3) rådgivende firmaer, der ønsker at komme i betragtning  

 til forundersøgelsesstudier og andre tekniske ydelser.
 En afgørende forudsætning for, at danske firmaer kan komme i betragtning i  

 forbindelse med eksport af projekter eller af dele til disse er, at de på et  

 så tidligt tidspunkt som muligt modtager så omfattende og korrekte  

 oplysninger som muligt om projektplaner, udviklingsplaner m.v.
j.
Bistand til inddrivelse af kommercielle fordringer.
Når  

 en repræsentation modtager anmodning om bistand til inddrivelse af en  

 kommerciel fordring, skal sagen mundtligt eller i et anbefalet brev  

 forelægges for debitor med anmodning om inden for et anført tidspunkt at  

 indbetale beløbet til repræsentationen eller eventuelt overføre beløbet til  

 kreditor.
Denne bør samtidigt underrettes om repræsentationens henvendelse  

 til debitor og forespørges, om sagen ønskes overdraget til  

 advokat/inkassobureau i tilfælde af udeblivende eller negativ reaktion fra  

 debitor.
I den foreløbige besvarelse til kreditor bør opgives omkostningerne  

 ved en sådan inkasso og eventuelt også navn og adresse på  

 advokat/inkassobureau for det tilfælde, at kreditor måtte foretrække en  

 direkte henvendelse.
 Har repræsentationen grund til at nære tvivl om fordringens rigtighed, bør  

 den dog, inden sagen forelægges for debitor, indhente nærmere dokumentation  

 fra kreditor.
 Er fordringen under kr. 2.000, kan repræsentationen efter omstændighederne  

 svare kreditor, at udenrigstjenesten ikke ser sig i stand til at yde bistand  

 til inddrivelse af kommercielle fordringer under nævnte beløb.  

 Repræsentationen bør samtidig opgive navn og adresse på inkassobureauer eller  

 advokater, som kan anbefales, og de skønsmæssige omkostninger ved fordringens  

 inddrivelse.
 Hvis der træffes en ordning, hvorefter debitor indbetaler det skyldige  

 beløb til repræsentationen i rater, bør repræsentationen afregne snarest  

 muligt med henblik på undgåelse af kursændringer.
3. Bistand til danske importører Henvendelse fra danske importører om leveringsmuligheder for en given  

 vare bør gives en så udførlig besvarelse, som omstændighederne tillader.
4. Bistand til udenlandske importører a.
Bistandens omfang.
Udenlandske importører, som ønsker  

 at blive sat i forbindelse med danske eksportører, bør af hensyn til de  

 potentielle afsætningsmuligheder nyde en lige så effektiv bistand fra  

 repræsentationens side som danske eksportører, der ønsker at blive sat i  

 forbindelse med udenlandske importører.
Omfanget af repræsentationens bistand  

 afpasses efter importørens almindelige anseelse på stedet, soliditet og  

 importkapacitet, samt de foreliggende danske leveringsmuligheder og  

 eksportinteresser.
Såfremt repræsentationen ikke selv måtte være i stand til  

 at lokalisere en dansk eksportør, vil forespørgslen kunne forelægges  

 Udenrigsministeriet for videre undersøgelser.
b.
Fremskaffelse af oplysninger om den udenlandske  

 importør.
Da bistand alene bør ydes udenlandske firmaer, som kan anses  

 for velegnede forretningsforbindelser, skal repræsentationen som et første  

 skridt almindeligvis anmode importøren om, til brug for repræsentationens  

 akter, at udfylde et fortroligt spørgeskema specielt for udenlandske  

 forretningsforbindelser.
Repræsentationen skal altid ligge inde med et  

 passende oplag af spørgeskemaer, der kan rekvireres fra Udenrigsministeriet.
Hvis repræsentationen skønner, at en anmodning om at udfylde spørgeskemaet  

 vil kunne vække anstød eller modvilje, eller hvis firmaets gode omdømme er  

 alment kendt, kan repræsentationen dog undlade at søge et sådant spørgeskema  

 udfyldt.
I så fald skal repræsentationen blot meddele importøren, at sagen er  

 optaget til behandling og derefter søge at skaffe sig oplysninger om firmaet  

 på anden måde, f.eks. gennem sine bankforbindelser.
Når et spørgeskema i udfyldt stand er modtaget tilbage, indhentes  

 oplysninger om firmaet fra de i skemaet opgivne bankforbindelser.
Hvis et  

 spørgeskema ikke inden for en rimelig tid returneres, bør repræsentationen,  

 såfremt den skønner, at det er i dansk interesse at forfølge sagen, søge  

 oplysninger om firmaet ad anden vej.
 Er de indhentede oplysninger tilfredsstillende, og finder repræsentationen  

 i øvrigt, at der skulle være et godt afsætningsmarked og gode danske  

 leveringsmuligheder, bør repræsentationen, når omstændighederne taler for  

 det, telefonisk eller ved personlig henvendelse, søge kontakt med firmaet med  

 henblik på at få uddybet sit kendskab til dette og om nødvendigt få  

 forespørgslen nærmere belyst.
c.
Besvarelse af den udenlandske importørs henvendelse.  

 Alt efter de indhentede oplysninger om importøren, sagens mere eller mindre  

 hastende karakter samt repræsentationens skøn over afsætningsmulighederne,  

 herunder konkurrencesituationen og leveringsmulighederne, besvares  

 forespørgslen enten direkte eller forelægges for Udenrigsministeriet.
I almindelighed bør repræsentationen højst opgive fire eller fem  

 eksportører for hver varegruppe og fortrinsvis firmaer, som i henseende til  

 størrelse og eksportkapacitet skønnes passende forbindelser for den  

 udenlandske importør.
Besvarelserne bør så vidt muligt varieres således, at  

 samtlige egnede eksportfirmaer inden for hver enkelt branche i det lange løb  

 bringes ligeligt i forslag.
Går henvendelsen ud på etablering af et agentur,  

 bør fortrinsvis opgives eksportører, som endnu ikke er repræsenteret inden  

 for området.
 I særlige tilfælde vil repræsentationen kunne sende forespørgeren et  

 eksemplar af "Export Directory of Denmark" eller ved personlig  

 henvendelse lade ham gennemse de relevante adresselister.
Drejer henvendelsen sig om et betydeligt antal danske eksportvarer, eller  

 skønner repræsentationen det i øvrigt hensigtsmæssigt, vil ministeriet  

 formidle forespørgslen gennem EKSPORT/Udenrigsministeriets Tidsskrifts  

 "Sidste Nyt" under rubrikken "Udenlandske  

 forretningsforbindelser", som de danske eksportører erfaringsmæssigt  

 nøje følger.
Til dette formål anvendes særlige formularer, som kan rekvireres  

 fra Udenrigsministeriets handelsafdeling.
 Dersom repræsentationen anser det for hensigtsmæssigt, at forespørgslen  

 gives en mere individuel behandling, bør relevante oplysninger om firma,  

 produkt og afsætningspotentiale indberettes.
d.
Anmodning om oplysning fra den udenlandske importør om  

 bistandsydelsens resultat.
I svarskrivelsen til den udenlandske importør  

 bør som hovedregel tilføjes, at repræsentationen vil sætte pris på at blive  

 underrettet om, hvorvidt den ydede bistand fører til resultat, og at  

 repræsentationen i modsat fald vil være rede til at undersøge, om der kan  

 opgives andre eksportøremner.
Hører repræsentationen ikke fra den udenlandske  

 importør, bør sagen følges op, hvis betydelige danske eksportinteresser er  

 involveret.
e.
Underretning til danske eksportvirksomheder, hvis navn er  

 blevet opgivet.
Besvares et udenlandsk firmas henvendelse direkte af  

 repræsentationen uden at forelægges for Udenrigsministeriet, skal de danske  

 eksportører, hvis navne og adresser opgives, samtidig underrettes herom og  

 gøres bekendt med de foreliggende fortrolige oplysninger om den udenlandske  

 importør, dog uden kildeangivelse og med bemærkning, at heller ikke  

 udenrigstjenesten må opgives som kilde.
Foreligger der ikke fortrolige  

 oplysninger, bør repræsentationen tilbyde at fremskaffe dem mod refusion af  

 de dermed forbundne omkostninger.
I skrivelsen til de danske eksportører bør repræsentationen tilkendegive,  

 at den vil sætte pris på at blive underrettet om, hvorvidt  

 forretningsforbindelse med den udenlandske importør kommer i stand.
Skønner  

 repræsentationen, at der foreligger betydelige afsætningsmuligheder for de  

 omhandlede danske varer, kan repræsentationen samtidig tilbyde eksportøren at  

 fremskaffe yderligere adresser på importører i branchen og nærmere  

 oplysninger om markedsforholdene.
f.
Indsendelse af kopier.
Medmindre repræsentationens  

 direkte besvarelse til udenlandske importører indeholder oplysninger af  

 generel interesse for den pågældende branche eller dansk eksport i  

 almindelighed, skal repræsentationen ikke indsende genpart af sin besvarelse  

 til Udenrigsministeriet.
5. Bistand til udenlandske eksportører a.
Anmodning om bistand til etablering af  

 forretningsforbindelse med danske importører.
En udenlandsk eksportør,  

 der anmoder om bistand til at blive sat i forbindelse med danske importører,  

 bør som hovedregel henvises til at søge bistand hos sit eget lands  

 myndigheder.
I tilfælde, hvor opholdslandet ikke har officiel repræsentation  

 i Danmark, og/eller hvor det i øvrigt måtte være hensigtsmæssigt for danske  

 interesser at bistå lokale eksportører, vil repræsentationen kunne yde  

 bistand, eventuelt ved indsendelse til Udenrigsministeriet af relevante  

 oplysninger om eksportør og omhandlede varer.
b.
Anmodning om soliditetsoplysninger om danske firmaer.  

 Udenlandske firmaer, der anmoder om tilvejebringelse af soliditetsoplysninger  

 om danske firmaer, bør som hovedregel henvises til deres eget lands  

 udenrigstjeneste eller deres egne bankforbindelser, dog vil repræsentationen  

 efter omstændighederne kunne udtale sig om en dansk virksomheds størrelse og  

 almindelige omdømme, f.eks. på grundlag af oplysninger i kalendere som  

 "Kraks firmaregister" og "Kompass".
6. Klager over danske firmaer a.
Formidling af klager.
Fremsættes der overfor  

 repræsentationen klage over en dansk erhvervsvirksomhed, vil repræsentationen  

 højst kunne tilbyde at formidle klagen, hvilket udtrykkeligt bør  

 tilkendegives klageren og det danske firma.
Repræsentationens eventuelle  

 formidling af klager bør bero på en vurdering af de danske interesser i  

 sagen, herunder navnlig hensynet til danske firmaers almindelige omdømme i  

 udlandet.
Som hovedregel bør formidlingen finde sted gennem  

 Udenrigsministeriet og indberetningen om sagen indeholde alle relevante  

 oplysninger bl.a. om klageren.
Såfremt klagen vedrører en egentlig  

 misligholdelse, skal sagen i givet fald altid forelægges Udenrigsministeriet,  

 der på sin side vil sætte sig i forbindelse med det danske firma med henblik  

 på at give dette mulighed for at bringe forholdene i orden.
Der består  

 derimod ikke mulighed for udenrigstjenesten til at foretage videregående  

 retslige skridt, hvorfor sådanne sager i givet fald vil blive tilbagesendt  

 repræsentationen med henstilling om, at det udenlandske firma om ønsket tager  

 sagen op gennem sit eget lands udenrigstjeneste.
Er klagen uberettiget eller  

 tvivlsom, bør repræsentationen straks henvise det udenlandske firma til at  

 tage sagen op gennem sit eget lands udenrigstjeneste.
b.
Regler for voldgift, syn og skøn samt besigtigelse.  

 Repræsentationen bør under ingen omstændigheder tage stilling til en  

 klagesags realitet.
Som følge heraf vil hverken repræsentationens chef eller  

 medarbejdere kunne påtage sig hvervet som voldgifts-, vurderings- eller syns-  

 og skønsmand.
Repræsentationen vil kun efter aftale med den involverede  

 danske erhvervsvirksomhed kunne bringe egnede personer i forslag som  

 voldgiftsmænd eller syns- og skønsmænd.
Såfremt repræsentationen ikke selv  

 måtte kende personer, der vil kunne påtage sig sådanne hverv, vil den f.eks.  

 ved henvendelse til et handelskammer eller en domstol på stedet kunne få  

 opgivet navne på egnede personer.
 Repræsentationen vil dog kunne optræde som observatør ved en syns- eller  

 skønsforretning; den vil ligeledes, hvor særlige forhold taler for det, kunne  

 besigtige et vareparti, såfremt det udtrykkelig tilkendegives, at  

 besigtigelsen er uforbindende.
7. Våbeneksport Udførsel af våben, ammunition og andet krigsmateriel kræver  

 Justitsministeriets tilladelse.
Tilladelse til udførsel af jagtvåben og  

 ammunition hertil til Færøerne og Grønland samt til Finland, Island, Norge og  

 Sverige gives dog af de lokale politimyndigheder.
 Repræsentationen bør hverken over for myndigheder eller firmaer i  

 opholdslandet eller over for danske eksportører give udtryk for en vurdering  

 af, om en dansk våbeneksporttilladelse kan forventes givet.
 Repræsentationen bør ikke selv hverken over for myndigheder eller firmaer  

 i opholdslandet eller over for danske eksportører tage initiativet til at  

 formidle en dansk våbeneksport.
Kapitel XII Repræsentationernes informationsvirksomhed A.
Generelle retningslinier B.
Repræsentationernes informationsformidling C.
Besvarelse af forespørgsler D.
Journalistbesøg E.
Informationsmateriale 1. Generelt informationsmateriale 2. Handelsafdelingens materiale 3. DANIDA's informationsmateriale 4. Forespørgsler om billedmateriale 5. Udlån af film og videoer 6. Bestilling af nye kopier 7. Spillefilm 8. Repræsentationernes musikbeholdning Repræsentationernes informationsvirksomhed A.
Generelle retningslinier Et vigtigt led i repræsentationernes daglige arbejde er  

 informationsvirksomheden.
Den har til formål at udbrede kendskabet til  

 Danmark og til danske forhold i udlandet samt skaffe forståelse for danske  

 synspunkter.
Informationsvirksomheden har meget stor betydning for Danmarks almindelige  

 omdømme i udlandet og sigter direkte eller indirekte på at fremme dansk  

 eksport.
Fejlagtige eller ufyldestgørende meddelelser, der skønnes til skade  

 for dansk omdømme i opholdslandet, bør straks berigtiges på den efter  

 forholdene mest hensigtsmæssige måde.
B.
Repræsentationernes informationsformidling Tilrettelæggelsen af repræsentationernes generelle informationsvirksomhed  

 må afpasses efter forholdene på stedet.
Det informationsmateriale,  

 repræsentationerne modtager fra Udenrigsministeriet og andre danske  

 myndigheder, organisationer eller institutioner, bør benyttes, medens  

 indholdet er aktuelt.
Det er af stor betydning, at materialet målrettes mod  

 de kredse i opholdslandet, der påvirker eller skaber den offentlige mening,  

 såsom medier, kulturinstitutioner og erhvervskredse.
 Informationsmateriale produceret af Udenrigsministeriet kan vederlagsfrit  

 benyttes og gengives i opholdslandets massemedier.
C.
Besvarelse af forespørgsler Forespørgsler om danske forhold eller anmodninger om oplysningsmateriale  

 skal imødekommes i det omfang, det er muligt og rimeligt.
Er en forespørgsel  

 af en så speciel karakter, at repræsentationen ikke er i stand til at give en  

 fyldestgørende besvarelse, forelægges den for den overordnede repræsentation  

 eller Udenrigsministeriet.
Hvis repræsentationen anmodes om udtalelser af  

 opholdslandets presse eller andre om forhold i opholdslandet eller i Danmark,  

 bør den afholde sig fra at fremsætte udtalelser, der kan opfattes som kritik,  

 og undgå at udtale sig på en måde, der kan opfattes som en stillingtagen til  

 kontroversielle spørgsmål.
 Danske kommentarer til dagsaktuelle politiske spørgsmål kan indhentes ved  

 kontakt til Udenrigsministeriets pressesekretariat.
 Modtager repræsentationen forespørgsler fra den danske presse eller fra  

 anden side om danske, der f.eks. er forulykket eller arresteret i  

 opholdslandet, bør den udvise fornøden forsigtighed og diskretion ved  

 besvarelsen.
D.
Journalistbesøg Som hovedregel skal udenlandske medierepræsentanter, som ønsker at besøge  

 Danmark, henvises til Det Internationale Pressecenter i København (Snaregade  

 14, 1205 K, telefon nr. 33 131615). Medierepræsentanterne bør oplyses om, at  

 IPC i samarbejde med Udenrigsministeriets pressesekretariat kan stå til  

 rådighed med besøgstilrettelæggelse og professionel journalistisk bistand.  

 Medierepræsentanter skal anmodes om at rette henvendelsen om besøget direkte  

 til IPC.
Repræsentationen indberetter samtidig kort om henvendelsen.
Efter repræsentationens skøn kan vigtige pressebesøg i Danmark indberettes  

 direkte til Udenrigsministeriet.
Indberetningen bør indeholde de fornødne  

 oplysninger om de pågældendes data, mediets position og størrelse i  

 opholdslandet, formålet med besøget samt en indstilling om, hvilken bistand  

 repræsentationen skønner der skal ydes de pågældende.
Elektroniske medier,  

 der ønsker teknisk assistance under besøget i Danmark, kan fra  

 Udenrigsministeriets pressesekretariat få oplysning om samarbejdspartnere på  

 radio-, video-, film- og TV-området.
Principielt vil alle udgifter for besøgende mediefolk skulle afholdes af  

 de pågældende selv under ophold i Danmark.
Repræsentationerne kan i ganske  

 særlige tilfælde indstille til Udenrigsministeriet om særbehandling.
E.
Informationsmateriale 1. Generelt informations- materiale Udenrigsministeriet råder over informationsmateriale, der dækker  

 områderne generel information, kultur, handel, politik, økonomi og  

 udviklingsbistand.
Af økonomiske og praktiske grunde er det kun muligt i  

 begrænset omfang at forsyne de enkelte repræsentationer med en beholdning af  

 dette materiale, som derfor efter behov må rekvireres fra Udenrigsministeriet  

 og fra den overordnede repræsentation.
Udenrigsministeriets pressesekretariat fremstiller et basalt  

 informationsmateriale om Danmark og danske anliggender.
Materialet  

 fremstilles som regel i sprogversionerne engelsk, spansk, fransk og tysk.
Udelukkende på dansk fremstilles der en daglig nyhedsoversigt, der kan  

 benyttes over for andre dansktalende i repræsentationens område.
En ugentlig  

 engelsksproget News Summary kan benyttes som materiale over for blandt andre  

 opholdslandets presse.
Af andre periodiske publikationer udgives kvartalsvis  

 et nyhedsbrev.
2. Handelsafde- lingens materiale Udenrigsministeriets handelsafdeling udgiver på dansk  

 EKSPORT/Udenrigsministeriets Tidsskrift, der ugentligt bringer  

 markedsinformation specielt med henblik på danske eksportørers behov.
Det er  

 bladets mål at bringe en kort, klar og operativ information fra  

 udenrigstjenestens medarbejdere over hele verden.
 Hver anden uge bringes i ØSTNYT markedsinformation om statshandelslande og  

 Jugoslavien.
 Der udgives endvidere Markedsorienteringer indeholdende en grundlæggende  

 introduktion til vore vigtigste eksportmarkeder.
 Markedsorienteringerne bliver af de enkelte repræsentationer ajourført  

 regelmæssigt.
Kontaktkalenderen er en fortegnelse over Udenrigsministeriets  

 erhvervstjeneste i udlandet.
Den udkommer hvert år i januar.
 To gange årligt - i januar og juli - udsendes en oversigt over samtlige  

 publikationer i handelsafdelingens publikationscentral samt over  

 varerapporter og markedsundersøgelser i Udenrigsministeriets bibliotek.
Kvartalsvis udgives på engelsk eksportmagasinet Denmark Review/Business  

 News from Denmark med det formål at informere en kvalificeret læserkreds i  

 udlandet om danske forhold, herunder især dansk erhvervsliv.
Bladet  

 distribueres af den stedlige repræsentation i overensstemmelse med dets  

 tema(er) samt til en mindre fast modtagerkeds.
Dekorations- og udstillingsmateriale kan rekvireres ved henvendelse til  

 Erhvervenes Eksportfremme Sekretariat (EES), Gl.
Torv 22, 1457 København K.  

 Tlf.: 33 321711.
3. DANIDA's infor- mationsmateriale DANIDA's informationskontor udgiver "Denmark's Development  

 Assistance", Danmarks årlige Country Memorandum til OECD's komite for  

 udviklingsbistand (engelsk).
 Engelsksproget Fact Sheet om dansk udviklingsbistand.
 Publikationen Danida Nyt (dansk). Udkommer månedligt og registrerer  

 Danidas aktiviteter herhjemme, i u-landene og i internationale fora.
 Økonomisk politiske oversigter over de fire hovedmodtagerlande Indien,  

 Bangladesh, Kenya og Tanzania (dansk).
 Projektbeskrivelser (dansk).
Tidsskriftet Udvikling, Danmark og u-landene.
Udkommer med otte årlige  

 udgaver (dansk).
Alt materiale er gratis.
Tidsskriftet Udvikling sælges dog i abonnement  

 (kr. 85 for otte udgaver).
Udenrigsministeriets pressesekretariat udsender hvert år i januar måned en  

 oversigt over tilgængeligt informationsmateriale.
De enkelte repræsentationer  

 kan ud fra disse lister bestille det nødvendige materiale.
4. Forespørgsler om billedmateriale Udenrigsministeriet råder over sort/hvide billeder og farvedias af  

 regentfamilien og af stats- og udenrigsministrene, som efter anmodning  

 vederlagsfrit kan stilles til disposition for dag- og ugeblade, tidsskrifter,  

 forlag o.lign.
Hvis repræsentationerne får forespørgsler om andet billedmateriale, bedes  

 de pågældende om for egen regning at rette direkte henvendelse til danske  

 billedbureauer eller til disses agenter på stedet, hvorfra de fleste billeder  

 kan rekvireres.
Pressesekretariatet vil kunne anvise de rette bureauer.
 Det billedmateriale, der allerede findes i pressesekretariatets fotoarkiv,  

 kan stilles gratis til rådighed, ligesom pressesekretariatet vil være  

 behjælpelig med research.
5. Udlån af film og videoer Til brug for repræsentationernes informationsvirksomhed råder  

 Udenrigsministeriet over en række kortfilm, der er nærmere beskrevet i  

 ministeriets filmkatalog.
Filmene kan benyttes med følgende begrænsninger: De  

 kan udlånes vederlagsfrit til universiteter, folkeoplysende institutioner,  

 foreninger m.v.
Lånerne skal erklære sig indforstået med, at filmene kun  

 benyttes ved ikke-kommercielle forevisninger, samt at de ikke gøres til  

 genstand for beklipning, forkortelse eller rekopiering.
Hvad kommerciel  

 visning angår - det vil som oftest være ved visning i TV - gælder, at  

 anmodning herom skal stiles til rettighedshaveren, som er anført i kataloget.  

 Hvor intet er anført, kan filmene stilles gratis til rådighed; det drejer sig  

 især om Udenrigsministeriets videoproduktioner og eksportfremmefilm  

 produceret af Landbrugsrådet, Industrirådet og Mejeriernes  

 Fællesorganisation.
For sidstnævnte film påhviler det repræsentationerne  

 årligt, senest med udgangen af februar at indberette til Udenrigsministeriet  

 om antallet af udlån, herunder også i TV, og så vidt muligt om, hvor mange  

 tilskuere/TV-seere der har set filmene.
Udenrigsministeriets filmkatalog indeholder - ud over en beskrivelse af  

 filmene - også en omtale af de forskellige, relevante tekniske data.  

 Kataloget er en fortegnelse i form af løsblade, der fungerer som  

 originalmateriale/Master, og som repræsentationerne kan kopiere i det omfang,  

 der er behov for det; på denne måde kan hver enkelt repræsentation  

 sammensætte et katalog svarende til den beholdning af film, som  

 repræsentationen ligger inde med.
Kataloget findes på engelsk og fransk og  

 bliver løbende ajourført.
6. Bestilling af nye kopier Ved bestilling af filmkopier, der sendes til Udenrigsministeriet, bedes  

 repræsentationerne anføre sprogversion og format, dvs. 16 mm eller video.  

 Hvis video ønskes, skal tillige videosystem (VHS, BETAMAX, U-matic lowband,  

 og til TV-brug U-matic highband, også kaldet BVU), og det pågældende lands  

 videostandard (PAL, SECAM, NTSC) angives.
 Ud over de i kataloget nævnte film er der mulighed for gennem  

 Udenrigsministeriet til specielle arrangementer at låne kortfilm fra Statens  

 Filmcentral, hvis kataloger sendes til repræsentationerne, og endelig kan  

 privatproducerede film fremskaffes i et vist omfang.
7. Spillefilm Det er ikke umiddelbart muligt at låne spillefilm fra Det danske  

 Filminstitut, idet Instituttet i relation til udlandet kun kan udlåne til  

 internationale festivaler og filmuger.
Repræsentationerne må derfor kontakte  

 spillefilmproducenterne direkte og indgå aftaler med dem om fremvisning af  

 film.
Det skal nævnes, at producenterne imidlertid normalt betragter alle  

 fremvisninger fra en kommerciel synsvinkel.
Publikationen DANISH FILMS, som  

 hvert år udgives af Filminstituttet og distribueres til repræsentationerne,  

 indeholder oplysninger om danske spillefilm, herunder også om producenterne.
8. Repræsenta- tionernes musik- beholdning Udenrigsministeriet kan i begrænset omfang efter anmodning udsende  

 grammofonplader, compact discs og båndoptagelser samt nodemateriale med dansk  

 musik til repræsentationerne.
Dette sker i snævert samarbejde med Dansk Musik  

 Informations Center.
 Repræsentationerne vil kunne finde oplysninger om dansk musik og dansk  

 musikliv i Det Danske Selskabs publikation "Music in Denmark" og  

 tidsskriftet "Musical Denmark", der udkommer en gang om året.
Fra repræsentationer, der disponerer over en pladebeholdning, vil pladerne  

 kunne udlånes eller gives til fremmede radiostationer.
Spørgsmålet om  

 betaling af afgifter til komponister må afgøres efter den nationale  

 lovgivning i det pågældende land.
Kapitel XIII Luftfart Luftfart A.
Dansk nationalitetsmærke og registreringsmærke Ethvert luftfarttøj, der er indregistreret i Danmark, skal være forsynet  

 med det danske nationalitetsmærke OY samt et registreringsmærke bestående af  

 en gruppe på 3 bogstaver.
B.
Scandinavian Airlines System (SAS) Den 8. februar 1951 undertegnede Det Danske Luftfartselskab A/S (DDL),  

 oprettet i 1918, det Norske Luftfartselskab A/S (DNL), oprettet i 1927, og  

 det svenske luftfartselskab Aktiebolaget Aerotransport (ABA), oprettet i  

 1924, en aftale om dannelsen af konsortiet Scandinavian Airlines System  

 (SAS). I henhold til aftalen, der godkendtes af de tre skandinaviske landes  

 regeringer ved overenskomst af 20. december 1951, udgør DDL's, DNL's og ABA's  

 andele i SAS henholdsvis 2/7, 2/7 og 3/7.
SAS's anliggender varetages af et styre bestående af repræsentanter for de  

 tre luftfartsselskaber.
Den daglige ledelse af konsortiet, hvis hovedkontor  

 ligger i Stockholm, forestås af en administrerende direktør.
I Danmark, Norge  

 og Sverige findes regionalkontorer under ledelse af hver sin direktør.
 I de bilaterale luftfartsaftaler, som de skandinaviske lande har afsluttet  

 efter dannelsen af SAS, har Danmark, Norge og Sverige opnået ret til at  

 beflyve de ruter, aftalerne omfatter, med luftfartøjer, besætninger og  

 materiel, der disponeres af SAS i henhold til konsortieaftalen.
C.
Internationale overenskomster 1. Chicago- konventionen og Transit- overenskomsten Den 7. december 1944 undertegnede en række lande i Chicago en konvention  

 om international civil luftfart (Chicago-konventionen) og en dertil knyttet  

 overenskomst om transitrettigheder for international ruteflyvning  

 (Transitoverenskomsten). Begge overenskomster er senere tiltrådt af Danmark.
 Ved de to overenskomster, der bygger på principppet om statens  

 fuldstændige og udelukkende højhedsret over luftrummet over deres  

 territorier, indrømmer parterne hinanden ret til overflyvning og teknisk  

 mellemlanding.
 For charter-, taxa- og privatflyvning er disse rettigheder hjemlet i  

 Chicago-konventionen, for ruteflyvning i Transitoverenskomsten.
 Chicago-konventionen fastlagde endvidere rammerne for det internationale  

 luftfartssamarbejde på det tekniske område og oprettede Organisationen for  

 International Civil Luftfart (ICAO). ICAO har til formål at udvikle  

 principperne og teknikken for den internationale luftfart og at fremme  

 planlægningen og udviklingen af international lufttrafik.
2. Bilaterale aftaler om ruteflyvning Da det ikke på Chicago-konferencen lykkedes at nå frem til en  

 videregående international aftale om de fornødne rettigheder for driften af  

 international ruteflyvning, har de enkelte stater måtte skaffe sig disse  

 rettigheder gennem bilaterale aftaler.
Sådanne bilaterale aftaler giver som  

 hovedregel gensidig ret til trafikflyvning for de luftfartsselskaber, som de  

 to stater udpeger i aftalen.
 De luftfartsrettigheder - "luftens friheder" - der sædvanligvis  

 indgår i forhandlingerne om bilaterale luftfartsaftaler, er følgende:
 1. frihed: Retten til at overflyve den anden stats  

 territorium.
 2. frihed: Retten til at foretage teknisk (d.v.s.  

 ikke-kommerciel) landing i den anden stat.
 3. frihed: Retten til i den anden stat at afsætte  

 passagerer, gods eller post fra den stat, i hvilken luftfartsselskabet er  

 hjemmehørende.
 4. frihed: Retten til i den anden stat at optage  

 passagerer, gods eller post bestemt for den stat, i hvilken  

 luftfartsselskabet er hjemmehørende.
 5. frihed: Retten til i den anden stat at afsætte og  

 optage passagerer, gods eller post, der er optaget i, henholdsvis bestemt  

 for, et hvilket som helst tredjeland.
D.
Udenlandsk luftfart med civile luftfartøjer til, fra eller over  

 dansk territorium (Danmark, Grønland og Færøerne) 1. Almindelige bestemmelser Civil luftfart, som berører dansk territorium, skal udføres i  

 overensstemmelse med gældende danske bestemmelser om civil luftfart.
Disse  

 bestemmelser svarer i det væsentlige til de standardbestemmelser og  

 rekommandationer den internationale civile luftfartsorganisation (ICAO) har  

 udfærdiget.
 Første landing og sidste start fra dansk territorium skal ske på eller fra  

 toldflyveplads.
 Pr. november 1988 har nedennævnte flyvepladser status som  

 toldflyvepladser:
A.
Danmark Aalborg, Århus/Tirstrup, Billund, Esbjerg, Haderslev, Herning,  

 Kruså/Padborg, København/Kastrup, København/Roskilde, Lindtorp, Maribo,  

 Nakskov, Odense/Beldringe, Randers, Rø, Rønne, Sindal, Skive, Stauning,  

 Sydfyn/Tåsinge, Sønderborg, Tønder, Vamdrup, Viborg, Ærø.
B.
Grønland Ilulissat/Jacobshavn, Kangerlussuaq/Sdr.
Strømfjord, Kulusuk,  

 Narssarssuaq, Nerlerit Inaat/Constable Pynt, Nuuk/Godthåb.
C.
Færøerne Vagar 2. Overflyvning af dansk territorium og tekniske mellemlandinger Civile luftfartøjer, registreret i en stat, der har tilsluttet sig  

 Chicago-konventionen og Transitoverenskomsten, må uden særlig tilladelse  

 overflyve dansk territorium samt foretage tekniske mellemlandinger (landinger  

 uden afsætning eller optagelse af passagerer og gods).
 For luftfartøjer, registreret i en stat, der ikke har tiltrådt  

 Chicago-konventionen og Transitoverenskomsten, og med hvem Danmark ikke har  

 afsluttet særskilt aftale om beflyvning, herunder overflyvning, kræves  

 overflyvnings- og/eller landingstilladelse.
Ansøgning til Statens Luftfartsvæsen skal indgives ad diplomatisk vej og  

 være Udenrigsministeriet i hænde senest 5 døgn før det beregnede tidspunkt  

 for passage af de danske FIR-grænser (Flight Information Region). I denne  

 tidsfrist må ikke indregnes lørdage og søndage samt danske helligdage.
En  

 ansøgning skal indeholde følgende oplysninger:
a.
Luftfartøjets type samt nationalitets- og registreringsbetegnelse.
b.
Luftfartsforetagendets eller ved privatflyvning, luftfartøjets ejer og  

 fartøjschefens navn, adresse, telefonnummer og telexnummer.
c.
Flyvevej og bestemmelsessted med angivelse af dato, tid og sted for  

 passage af de danske FIR-grænser.
d.
I tilfælde af landing: Angivelse af flyveplads samt dato og beregnet  

 tidspunkt for ankomst og afgang.
3. Regelmæssig lufttrafik Luftfart i regelmæssig lufttrafik (ruteflyvning) må ikke udføres i eller  

 til og fra dansk territorium uden tilladelse.
 Ansøgningen om at påbegynde ruteflyvning til og fra Danmark indsendes til  

 Trafikministeriet eller, hvor det er påbudt i overenskomst, til  

 Udenrigsministeriet.
 Ansøgning om godkendelse af fartplaner indsendes senest 30 dage før  

 fartplanens ikrafttræden til Statens Luftfartsvæsen.
 Ansøgningen skal indeholde oplysning om antallet af ugentlige frekvenser,  

 destinationer, der beflyves, med angivelse af tidspunkterne samt fartøjets  

 type og kapacitet.
4. Ikke-regelmæssig lufttrafik (charter- og taxaflyvning) Luftfart i ikke-regelmæssig lufttrafik (charter- og taxaflyvning) må ikke  

 udføres til og fra dansk territorium uden tilladelse, medmindre andet fremgår  

 af BL 10-1.
 For luftfartøjer, registreret i en stat, der har tilsluttet sig  

 Chicago-konventionen, skal ansøgning indgives til Statens Luftfartsvæsen.
 For andre luftfartøjer skal ansøgning indgives ad diplomatisk vej til  

 Statens Luftfartsvæsen og være Udenrigsministeriet i hænde senest 5 døgn før  

 det beregnede tidspunkt for passage af de danske FIR-grænser (Flight  

 Information Region). I denne tidsfrist må ikke indregnes lørdage og søndage  

 samt danske helligdage.
 Ansøgningen skal være udformet som foreskrevet i BL 10-1.
 Charter- og taxaflyvning til og fra Danmark skal udføres i  

 overensstemmelse med Bestemmelser for Civil Luftfart, BL 10-1, der kan  

 rekvireres ved henvendelse til Statens Luftfartsvæsen,  

 Luftfartsinformationstjenesten.
5. Privatflyvning Privatflyvning til, fra eller over dansk territorium med udenlandske  

 civile luftfartøjer, registreret i en stat, der har tilsluttet sig  

 Chicago-konventionen, må udføres uden særlig tilladelse.
 Privatflyvning til, fra eller over dansk territorium med udenlandske  

 civile luftfartøjer, registreret i en stat, som ikke har tilsluttet sig  

 Chicago-konventionen, må ikke udføres uden særlig tilladelse.
 Ansøgning til Statens Luftfartsvæsen skal indgives ad diplomatisk vej og  

 være Udenrigsministeriet i hænde senest 5 dage før det beregnede tidspunkt  

 for passage af de danske FIR-grænser (Flight Information Region). I denne  

 tidsfrist må ikke indregnes lørdage og søndage samt danske helligdage.
 Ansøgningen skal indeholde følgende oplysninger:
a.
Luftfartøjets type samt nationalitets- og registreringsbetegnelse.
b.
Navn, nationalitet og adresse for luftfartøjets ejer og fartøjschefen.
c.
Flyvevej og bestemmelsessted med angivelse af tid og sted for passage  

 af de danske FIR-grænser.
d.
Angivelse af flyveplads samt dato og beregnet tidspunkt for ankomst og  

 afgang.
e.
Antal ombordværende.
E.
Militære luftfartøjer 1. Generelle bestemmelser De generelle bestemmelser om militære luftfartøjers adgang til dansk  

 område i fredstid indeholdes i kgl. anordning nr. 73 af 27. februar 1976, der  

 i § 7 kræver en ad diplomatisk vej indhentet tilladelse for fremmede militære  

 luftfartøjers adgang til dansk område i fredstid.
2. Særligt for NATO-lande og Sverige For militære luftfartøjer fra lande, der er tilsluttet Den Nordatlantiske  

 Traktats Organisation (NATO), kan tilladelse til overflyvning af og landing  

 på dansk territorium - med undtagelse af Færøerne - i henhold til praksis  

 indhentes gennem de danske flyvekontrolmyndigheder, såfremt flyvningerne er  

 led i en godkendt fællesøvelse, eller såfremt de har individuelle  

 træningsformål, transport- og forsyningsformål eller eftersøgnings- og  

 redningsformål.
I alle andre tilfælde gælder det også for militære  

 luftfartøjer fra NATO-lande, at tilladelsen skal indhentes ad diplomatisk  

 vej, således som foreskrevet i anordningen af 27. februar 1976. For militære  

 svenske luftfartøjer gælder det, at tilladelse altid skal indhentes gennem de  

 militære kanaler.
Kapitel XIV Orlogsskibe Orlogsskibe A.
Danske orlogsskibes besøg i udlandet 1. Ankomst Ved en dansk flådestyrkes eller et enkelt dansk orlogsskibs første  

 ankomst til en udenlandsk havn, hvor der findes en dansk repræsentation, vil  

 der som regel snarest efter ankomsten møde en officer fra skibet hos  

 repræsentationschefen for at underrette ham om ankomsten og træffe aftale om  

 aflæggelse af officielle visitter hos de stedlige myndigheder m.m.
2. Officielle visitter Chefen for flådestyrken eller orlogsskibet (i det følgende kaldet  

 skibschefen) aflægger først visit hos diplomatisk repræsentationschef af  

 højere rang end Charge d'Affaires.
Iøvrigt skal skibschefen og  

 repræsentationschefen aflægge hinanden officielle visitter, således at den,  

 der i nedenstående fortegnelse står lavest i rækkefølgen, først aflægger  

 besøg hos den, der er opført foran ham:
 Officielle visitter bør som regel gengældes inden 24 timer.
 Hvis repræsentationschefen er fraværende, behandles hans stedfortræder med  

 hensyn til reglerne for officielle visitter som repræsentationschefen selv.
3. Salut Ifølge honnørreglement for søværnet tilkommer der repræsentationschefer,  

 der i uniform aflægger officiel visit ombord, følgende salut: Ambassadør 19  

 skud, Gesandt 15 skud, Ministerresident 13 skud, Charge d'Affaires 11 skud,  

 Generalkonsul 9 skud, Konsul 7 skud og Vicekonsul 5 skud.
 Ambassadører saluteres ved enhver officiel visit ombord og såvel ved  

 ankomsten, som når de går fra borde.
 Andre repræsentationschefer saluteres kun ved ankomsten på første  

 officielle visit ombord og kun een gang på samme togt; dog saluteres de også,  

 når de efter en tjenstlig rejse med dansk orlogsskib går fra borde i en anden  

 havn inden for deres distrikt.
 Salut afgives normalt ikke, når skibet er fortøjet ved kaj.
4. Repræsenta- tionens opgaver Repræsentationen bør yde danske orlogsskibe, som anløber en havn i dens  

 distrikt, al fornøden bistand, og bør således underrette skibschefen om  

 havneforholdene og de sundhedsmæssige og sanitære forhold på stedet samt om  

 de for fremmede orlogsskibe gældende forskrifter og sædvaner.
Repræsentationen bør endvidere efter skibschefens anmodning yde bistand  

 ved indkøb af skibsproviant og andre varer og, såfremt det ønskes, attestere  

 betalinger for indkøb til orlogsskibet og attestere kurser ved  

 valutaomvekslinger.
Hvis der efter orlogsskibets afsejling undtagelsesvis til  

 repræsentationen måtte indløbe regninger i forbindelse med skibets ophold,  

 skal de ikke betales af repræsentationen, men videresendes til orlogsskibets  

 navn under adressen: Købmagergades Postkontor, København K., hvorefter  

 søværnskommandoen vil drage omsorg for betalingen.
Repræsentationschefen bør straks ved orlogsskibets ankomst medvirke til at  

 etablere gode relationer mellem skibschefen og de lokale myndigheder, i  

 hvilket øjemed repræsentationschefen bl.a. skal sætte skibschefen ind i,  

 hvilke æresbevisninger fremmede orlogsskibe sædvanligvis viser stedet og dets  

 myndigheder, samt hvilke nationale eller andre officielle festligheder  

 orlogsskibene bør fejre ved flagning, salut eller på anden måde.
Skibschefen  

 på sin side vil i alt, hvad der angår hans forhold til de lokale myndigheder,  

 rådføre sig med repræsentationschefen, som bør formidle alle henvendelser til  

 opholdslandets myndigheder, som besøget måtte give anledning til Må nogen af orlogsskibets besætning efterlades på grund af sygdom, vil han  

 blive overladt til repræsentationens omsorg.
Udgifter i forbindelse hermed  

 søges refunderet gennem Udenrigsministeriet.
Indtræffer dødsfald ombord, skal  

 repræsentationschefen på skibschefens begæring indhente de stedlige  

 myndigheders tilladelse til begravelse i land og i givet fald tilladelse til,  

 at der i anledning af begravelsen landsættes bevæbnet eller ubevæbnet  

 mandskab.
B.
Fremmede orlogsskibes/statsskibes adgang til dansk område 1. Generelle bestemmelser De generelle bestemmelser om fremmede orlogsskibes/statsskibes adgang til  

 dansk område i fredstid indeholdes i kgl. anordning nr. 73 af 27. februar  

 1976, der i §3 henholdsvis §4 kræver en ad diplomatisk vej indhentet  

 tilladelse - i visse tilfælde forudgående anmeldelse - for fremmede  

 orlogsskibes/statsskibes adgang til dansk område i fredstid.
2. Særligt for NATO-lande samt Sverige og Finland For orlogsskibe fra lande, der er tilsluttet Den Nordatlantiske Traktats  

 Organisation, samt orlogsskibe fra Sverige og Finland kan tilladelse til  

 adgang til dansk område i henhold til praksis indhentes gennem de militære  

 kanaler.
