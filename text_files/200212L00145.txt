Fremsat den 29. januar 2003 af  

 økonomi- og erhvervsministeren (Bendt Bendtsen) Forslag til Lov om ændring af lov om aktieselskaber  

 og lov om  

 anpartsselskaber (Elektronisk generalforsamling og elektronisk kommunikation  

 m.v. samt spaltning af  

 anpartsselskaber) § 1 I lov om aktieselskaber, jf. lovbekendtgørelse nr. 9 af 9. januar  

 2002, foretages følgende ændringer:
 1. § 4, stk. 2, affattes således:
 "Stk. 2. I vedtægterne skal optages bestemmelser,  

 som måtte være truffet om:
1)	særlige rettigheder for nogle aktier, jf. § 17, 2)	indskrænkninger i aktiernes omsættelighed, jf.  

 §§ 19 og 20, 3)	pligt for aktionærer til at lade selskabet eller andre  

 indløse deres aktier helt eller delvis, jf. § 20 a, 4)	aktionærers ret til at se aktiebogen, jf. § 26,  

 stk. 3, 5)	en direktion på flere end tre medlemmer, jf. § 51,  

 stk.1, 6)	begrænsninger i bestyrelsesmedlemmers og direktørers  

 tegningsret i henhold til § 60, stk. 3, 7)	elektronisk deltagelse i generalforsamling (elektronisk  

 generalforsamling), jf. § 65 a, eller 8)	anvendelse af elektroniske dokumenter og elektronisk post i stedet  

 for papirbaserede dokumenter (elektronisk kommunikation) i kommunikationen  

 imellem selskabet og aktionærerne, jf. § 65 b." 2. § 26, stk. 2, ophæves, og i stedet  

 indsættes:
"Stk. 2. Aktiebogen skal på selskabets kontor  

 være tilgængelig for offentlige myndigheder.
I selskaber, hvor  

 medarbejderne ikke har valgt bestyrelsesmedlemmer i henhold til § 49,  

 stk. 2, 3. pkt., skal aktiebogen tillige være tilgængelig  

 for en repræsentant for medarbejderne.
I en koncern, hvor koncernens  

 medarbejdere ikke har valgt bestyrelsesmedlemmer i henhold til § 49,  

 stk. 3, skal moderselskabets aktiebog eller fortegnelse over  

 anpartshavere ligeledes være tilgængelig for en  

 repræsentant for medarbejderne i de øvrige koncernselskaber.
Stk. 3. I vedtægterne kan det bestemmes, at aktiebogen  

 tillige skal være tilgængelig for aktionærerne, herunder  

 på elektronisk medie.
Beslutning herom træffes af  

 generalforsamlingen med den stemmeflerhed, der kræves til  

 vedtægtsændring.
 Stk. 4. Føres aktiebogen af en aktiebogsfører,  

 kan vedtægterne angive et andet sted her i landet end selskabets  

 kontor, hvor aktiebogen skal være tilgængelig.
Stk. 5. Er aktiebogen efter stk. 1 tilgængelig i  

 elektronisk form, kan selskabet opfylde sine forpligtelser efter stk. 2  

 og 3 ved at give de berettigede efter stk. 2 og 3 adgang til den  

 elektroniske aktiebog." 3. I § 28 b indsættes som stk. 4:
"Stk. 4. Er fortegnelsen efter stk. 2  

 tilgængelig i elektronisk form, kan selskabet opfylde sine  

 forpligtelser efter stk. 3 ved at give adgang til denne  

 fortegnelse." 4. § 39, stk. 1, nr. 3, affattes  

 således:
"3)	overkurs ved emission, jf. § 111, stk. 3, nr.  

 2." 5. I § 56 indsættes efter stk. 2 som nyt  

 stykke:
"Stk. 3. Bestyrelsesmøde kan afholdes ved  

 anvendelse af elektroniske medier (elektronisk bestyrelsesmøde) i det  

 omfang, dette er foreneligt med udførelsen af bestyrelsens hverv.  

 Uanset bestemmelsen i 1. pkt. kan et medlem af bestyrelsen eller en  

 direktør forlange, at et bestyrelsesmøde skal afholdes ved  

 fysisk fremmøde.
I øvrigt finder lovens bestemmelser om  

 afholdelse af bestyrelsesmøde samt elektronisk kommunikation, jf.  

 § 65 b, stk. 1 og 4, med de fornødne afvigelser tilsvarende  

 anvendelse på elektronisk bestyrelsesmøde og på  

 kommunikationen i forbindelse hermed." Stk. 3-6 bliver herefter stk. 4-7.
 6. I § 65 indsættes som stk. 4:
"Stk. 4. Bestyrelsen kan bestemme, at andre end de i  

 denne lov opregnede personer kan overvære generalforsamlingen,  

 medmindre andet er bestemt i vedtægterne." 7. Efter § 65 indsættes:
"§ 65 a.
Medmindre vedtægterne bestemmer andet, kan  

 bestyrelsen beslutte, at der som supplement til fysisk fremmøde  

 på generalforsamlingen gives adgang til, at aktionærer kan  

 deltage elektronisk i generalforsamlingen, herunder stemme elektronisk, uden  

 at være fysisk til stede på generalforsamlingen (delvis  

 elektronisk generalforsamling), jf. stk. 3-6.
Stk. 2. Generalforsamlingen kan beslutte, at generalforsamling  

 alene afholdes elektronisk uden adgang til fysisk fremmøde  

 (fuldstændig elektronisk generalforsamling), jf. stk. 3-6.  

 Beslutningen skal indeholde oplysning om, hvordan elektroniske medier  

 anvendes i forbindelse med deltagelse i generalforsamlingen.
Beslutningen  

 skal optages i vedtægterne.
Bestemmelserne i § 78 finder  

 anvendelse på beslutningen samt på ændringer heri.
Stk. 3. Bestyrelsen fastsætter de nærmere krav til  

 de elektroniske systemer, som anvendes ved en delvis eller fuldstændig  

 elektronisk generalforsamling.
Indkaldelsen til generalforsamling skal  

 indeholde oplysning herom, ligesom det skal fremgå af indkaldelsen,  

 hvordan aktionærerne tilmelder sig til elektronisk deltagelse, og hvor  

 de kan finde oplysning om fremgangsmåden i forbindelse med elektronisk  

 deltagelse i generalforsamlingen.
Har selskabet udstedt  

 ihændehaveraktier, må det angives i indkaldelsen, hvordan ejerne  

 af sådanne aktier skal dokumentere deres adkomst for at kunne deltage  

 elektronisk i generalforsamlingen.
Stk. 4. Det er en forudsætning for afholdelse af  

 såvel delvis som fuldstændig elektronisk generalforsamling, at  

 selskabets bestyrelse drager omsorg for, at generalforsamlingen afvikles  

 på betryggende vis.
Det anvendte system skal være indrettet  

 på en sådan måde, at lovens krav til afholdelse af  

 generalforsamling opfyldes, herunder aktionærernes adgang til at  

 deltage i, ytre sig samt stemme på generalforsamlingen.
Det anvendte  

 system skal tillige på pålidelig måde kunne fastslå,  

 hvilke aktionærer, som deltager i generalforsamlingen, hvilken kapital  

 og stemmeret, de repræsenterer, samt resultatet af afstemningerne.
Stk. 5. Generalforsamlingen kan beslutte, at aktionærer,  

 som deltager elektronisk i en delvis eller fuldstændig elektronisk  

 generalforsamling, skal stille eventuelle spørgsmål til  

 dagsordenen eller til dokumenter m.v. til brug for generalforsamlingen forud  

 for generalforsamlingen inden udløbet af en frist, som  

 fastsættes i vedtægterne.
Generalforsamlingens beslutning skal  

 optages i vedtægterne.
Bestemmelserne i § 78, stk. 1 og 3,  

 finder anvendelse på beslutningen samt på ændringer  

 heri.
 Stk. 6. I øvrigt finder lovens bestemmelser om  

 afholdelse af generalforsamling med de fornødne afvigelser tilsvarende  

 anvendelse på delvis og fuldstændig elektronisk  

 generalforsamling.
§ 65 b.
Generalforsamlingen kan træffe beslutning om  

 anvendelse af elektronisk dokumentudveksling samt elektronisk post i  

 kommunikationen imellem selskabet og aktionærerne (elektronisk  

 kommunikation) i stedet for fremsendelse eller fremlæggelse af  

 papirbaserede dokumenter i henhold til denne lov, jf. stk. 2-3.  

 Elektronisk kommunikation kan således anvendes imellem selskabet og  

 aktionærerne uanset eventuelle formkrav, som måtte være  

 anført i bestemmelserne vedrørende de pågældende  

 dokumenter og meddelelser, jf. dog stk. 5 og § 179.
Stk. 2. Af beslutningen efter stk. 1 skal det fremgå,  

 hvilke meddelelser m.v. der er omfattet af beslutningen, og på hvilken  

 måde elektronisk kommunikation skal eller kan anvendes.
Af beslutningen  

 skal det tillige fremgå, hvor aktionærerne kan finde oplysning om  

 kravene til de anvendte systemer samt om fremgangsmåden i forbindelse  

 med elektronisk kommunikation.
 Stk. 3. Generalforsamlingens beslutning efter stk. 1 og 2  

 skal optages i vedtægterne, jf. dog stk. 4. Bestemmelserne i  

 § 78 finder anvendelse på beslutningen samt på  

 ændringer heri.
 Stk. 4. Selvom generalforsamlingen ikke har besluttet at  

 indføre elektronisk kommunikation imellem selskabet og  

 aktionærerne efter stk. 1, kan kommunikationen dog foregå  

 elektronisk imellem selskabet og en eller flere aktionærer, hvis der  

 imellem de pågældende er indgået aftale herom.
Stk. 5. Hvor det ved lov er foreskrevet, at selskabets  

 meddelelser m.v. til aktionærer skal ske ved offentlig indkaldelse  

 eller ved bekendtgørelse i Statstidende, kan den i stk. 1  

 nævnte adgang til at anvende elektronisk kommunikation ikke træde  

 i stedet for offentlig indkaldelse eller bekendtgørelse i  

 Statstidende, undtagen i de tilfælde der er nævnt i § 34,  

 stk. 2, og § 73, stk. 2, 3. pkt." 8. I § 66, stk. 2, indsættes som 3.  

 pkt.:
"Fuldmagt til bestyrelsen skal dog gives til en bestemt  

 generalforsamling med en på forhånd kendt dagsorden." 9. I § 72 indsættes som stk. 3:
"Stk. 3. Uanset bestemmelserne i § 65 a kan  

 Erhvervs- og Selskabsstyrelsen beslutte, at en generalforsamling, der er  

 indkaldt af styrelsen i henhold til stk. 2, alene skal afholdes ved  

 fysisk fremmøde." 10. I § 73, stk. 5, indsættes efter  

 "beslutning efter": "§ 65 a, stk. 2, § 65 b,  

 stk. 1 eller 5, eller".
 11. § 78 affattes således:
"§ 78. Beslutning om ændring af vedtægterne i  

 andre tilfælde end dem, som er nævnt i §§ 38, 42, 47 og 134  

 e, træffes på generalforsamlingen.
Beslutningen er kun gyldig,  

 hvis den tiltrædes af mindst to tredjedele såvel af de afgivne  

 stemmer som af den på generalforsamlingen repræsenterede  

 stemmeberettigede aktiekapital.
 Stk. 2. I de tilfælde, som er nævnt i § 65 a,  

 stk. 2, samt § 65 b, stk. 1 og 5, er det dog tillige en  

 betingelse, at aktionærer, som repræsenterer 25 pct. af  

 selskabets samlede stemmeberettigede aktiekapital, ikke stemmer imod  

 beslutningen.
Stk. 3. Beslutning om ændring af vedtægterne skal  

 i øvrigt opfylde de yderligere forskrifter, som vedtægterne  

 måtte indeholde, samt de særlige regler i § 79." 12. § 111, stk. 3, affattes således:
"Stk. 3. Overkursfonden kan helt eller delvis anvendes  

 til 1)	eliminering af underskud, der ikke kan elimineres på anden  

 måde, 2)	overførsel til aktiekapitalen (fondsaktieemission), medmindre  

 selskabet har et ikke udlignet underskud, eller 3)	andre formål under de i § 46, stk. 1, angivne  

 betingelser." 13. I § 161, stk. 1, ændres "§ 56,  

 stk. 2 og 6," til: "§ 56, stk. 2-3 og 7,".
 14. I § 161 indsættes efter stk. 1 som nye  

 stykker:
 "Stk. 2. Er højere straf ikke forskyldt efter  

 straffeloven, straffes med bøde den, der uberettiget videregiver eller  

 anvender en adgangskode eller andet adgangsmiddel til at overvære eller  

 deltage elektronisk, herunder stemme elektronisk, i et elektronisk  

 bestyrelsesmøde, jf. § 56, stk. 3, eller en elektronisk  

 generalforsamling, jf. § 65 a, stk. 1 eller 2.
Stk. 3. Er højere straf ikke forskyldt efter  

 straffeloven, straffes med bøde den, der uberettiget videregiver eller  

 anvender en adgangskode eller andet adgangsmiddel til at læse,  

 ændre eller sende elektroniske meddelelser m.v. omfattet af  

 bestemmelserne om elektronisk kommunikation i § 65 b." Stk. 2-4 bliver herefter stk. 4-6.
 15. § 179 affattes således:
 "§ 179. Hvor det i denne lov er foreskrevet eller  

 forudsat, at et dokument skal være underskrevet, kan dette krav  

 opfyldes ved hjælp af en digital signatur eller en anden tilsvarende  

 elektronisk signatur.
Stk. 2. Erhvervs- og Selskabsstyrelsen kan fastsætte  

 nærmere regler om anvendelsen af elektronisk signatur efter  

 stk. 1." § 2 I lov om anpartsselskaber, jf. lovbekendtgørelse nr. 10 af 9.  

 januar 2002, foretages følgende ændringer:
1. I § 2, stk. 4, 4. pkt., ændres  

 "omdannelse eller fusion" til: "omdannelse, fusion eller  

 spaltning" 2. I § 33, stk. 1, indsættes efter "i  

 vedtægterne": ", jf. dog § 34" 3. § 34, stk. 1, affattes således:
"§ 34. Beslutning om vedtægtsændringer,  

 hvorved 1)	anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 2)	anpartshavernes forpligtelser over for selskabet forøges, 3)	anparternes omsættelighed begrænses, 4)	anpartshaverne forpligtes til at lade deres anparter indløse  

 uden for tilfælde af selskabets opløsning, 5)	der fastsættes bestemmelser om anpartshavernes ret til at  

 træffe beslutning uden afholdelse af generalforsamling, eller 6)	anpartshaverne som led i en spaltning ikke modtager stemmer,  

 anparter eller aktier i hvert af de modtagende selskaber i samme forhold som  

 i det spaltede selskab, er kun gyldig, hvis den tiltrædes af samtlige  

 anpartshavere." 4. Overskriften til kapitel 10 affattes således:
"Fusion, omdannelse til aktieselskab og  

 spaltning" 5. Efter § 67 indsættes i kapitel 10:
"Spaltning § 67 a.
Anpartshaverne kan med det flertal, der kræves  

 til vedtægtsændring efter § 33, stk. 1, træffe  

 beslutning om spaltning af selskabet.
Ved spaltningen overdrages aktiver og  

 forpligtelser som helhed til flere bestående eller nystiftede aktie-  

 eller anpartsselskaber mod vederlag til det spaltede selskabs anpartshavere.  

 Anpartshaverne kan med samme flertal træffe beslutning om en spaltning,  

 hvorved selskabet overdrager en del af sine aktiver og forpligtelser til et  

 eller flere bestående eller nystiftede selskaber.
Overdragelserne kan  

 gennemføres uden kreditorernes samtykke.
 Stk. 2. Aktieselskabslovens §§ 6 a-6 c, § 33,  

 stk. 1, og §§ 134-134 i gælder med de nødvendige  

 tilpasninger for spaltninger.
Stk. 3. Hvis en kreditor i et selskab, der har deltaget i  

 spaltningen, ikke bliver fyldestgjort, hæfter hvert af de deltagende  

 øvrige selskaber solidarisk for forpligtelser, der bestod på  

 tidspunktet for spaltningsplanens offentliggørelse, dog højst  

 med et beløb svarende til den tilførte eller resterende  

 nettoværdi i det enkelte selskab på dette tidspunkt." 6. I § 75, stk. 1, 1. pkt., indsættes efter  

 "fusionsplaner": ", spaltningsplaner", og efter "§  

 65" indsættes: "og § 67 a", og i 2. pkt.  

 indsættes efter "fusionsplaner,":  

 "spaltningsplaner,", og efter "§ 65" indsættes:  

 "og § 67 a".
§ 3 Stk. 1. Loven træder i kraft den 1. oktober 2003.
 Stk. 2. Aktieselskaber, som inden lovens ikrafttræden  

 har indført fuldstændig elektronisk generalforsamling, jf.  

 § 65 a, stk. 2, eller elektronisk kommunikation, jf. § 65 b,  

 stk. 1, som affattet ved denne lovs § 1, nr. 7, skal senest den 1.  

 oktober 2004 bringe deres vedtægter i overensstemmelse med  

 forskrifterne i denne lov.
§ 4 Loven gælder ikke for Færøerne og Grønland, men  

 kan ved kongelig anordning helt eller delvist sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Indledning Det er regeringens mål at tilpasse selskabslovene  

 til den teknologiske udvikling og at lette virksomhedernes administrative  

 byrder.
Regeringen har derfor i sin handlingsplan for regelforenkling og  

 administrative lettelser fra august 2002 igangsat en modernisering af  

 selskabslovgivningen under overskriften "frihed under ansvar".  

 Lovforslaget skal ses som første etape i denne regelforenkling og  

 modernisering af selskabslovene.
 Derudover udspringer lovforslaget af regeringens  

 ønske om at give selskaber mulighed for at styrke  

 aktionærdeltagelsen - det aktive ejerskab - navnlig i aktieselskaber  

 med en større ejerkreds.
 Lovforslaget indeholder en række ændringer i  

 selskabslovene vedrørende:
 Aktionærers adgang til aktiebogen, jf. § 1,  

 nr. 2.
 Anvendelse af elektroniske medier ved afholdelse af  

 bestyrelsesmøde i aktieselskaber (elektronisk bestyrelsesmøde),  

 jf. § 1, nr. 5.
 Elektronisk deltagelse i generalforsamling i  

 aktieselskaber (elektronisk generalforsamling), jf. § 1, nr. 7.
 Anvendelse af elektronisk dokumentudveksling samt  

 elektronisk post i kommunikationen imellem aktieselskabet og  

 aktionærerne (elektronisk kommunikation), jf. § 1, nr. 7.
 Fuldmagter til bestyrelsen i aktieselskaber skal  

 vedrøre en bestemt generalforsamling med en på forhånd  

 kendt dagsorden, jf. § 1, nr. 8.
 Spaltning af anpartsselskaber, jf. § 2, nr.  

 5.
 Endvidere indeholder lovforslaget nogle mindre  

 præciseringer af gældende regler i aktieselskabsloven.
Det har i forbindelse med lovforslaget været  

 overvejet at ændre på reglerne om lån m.v. til  

 moderselskaber for bl.a. at skabe bedre rammebetingelser og  

 vækstmuligheder for selskaberne, dog under hensyntagen til selskabets  

 kreditorer.
Regulering af området omhandler imidlertid meget  

 komplicerede forhold, som har gjort det vanskeligt at leve op til  

 målsætningen, hvorfor spørgsmålet i stedet vil blive  

 taget op på et senere tidspunkt.
Gældende lovgivning og praksis  

 på området er herefter, at danske selskaber kun kan yde lån  

 til moderselskaber, der er hjemmehørende i EU/EØS, og som har  

 en retsform svarende til 1. selskabsdirektiv, dvs. aktieselskaber,  

 anpartsselskaber og kommanditaktieselskaber.
I det omfang  

 virksomhedskontoordninger (cash pool) efter de gældende  

 aktionærlånsregler konkret vurderes at være  

 forretningsmæssigt begrundet, vil danske selskaber også kunne  

 deltage i sådanne ordninger.
2. Forslagets baggrund og indhold 2.1. Ændringer af aktieselskabsloven som følge af den  

 teknologiske udvikling og øvrige ændringer til fremme af aktivt  

 ejerskab (elektronisk generalforsamling m.v.) 2.1.1. Baggrund De foreslåede bestemmelser om elektronisk  

 generalforsamling m.v. tilsigter at tilpasse aktieselskabsloven til den  

 teknologiske udvikling og skabe bedre rammebetingelser for erhvervslivet.
Med  

 lovforslaget kan aktieselskaber selv fastlægge, inden for lovens  

 rammer, om og i hvilket omfang de vil anvende informationsteknologi i  

 forbindelse med selskabets kommunikation med aktionærerne samt i  

 forbindelse med generalforsamlinger og bestyrelsesmøder.
For at kunne gøre sig gældende i den  

 internationale konkurrence er det væsentligt, at danske selskaber  

 får mulighed for at øge anvendelsen af moderne  

 informationsteknologi og opnå de fordele, som dette kan give.
Den  

 moderne informationsteknologis muligheder for effektiv og hurtig  

 kommunikation må antages at gøre det attraktivt at anvende denne  

 teknologi, uanset om selskaberne er børsnoterede eller  

 ikke-børsnoterede, og uanset om de er store eller små.
Selv i  

 selskaber med få aktionærer vil anvendelse af  

 informationsteknologi frembyde store fordele i form af større  

 fleksibilitet og mulighed for at nedbringe selskabernes og  

 aktionærernes omkostninger.
Derudover udspringer lovforslaget af regeringens  

 ønske om at give selskaber mulighed for at styrke  

 aktionærdeltagelsen - det aktive ejerskab - navnlig i aktieselskaber  

 med en større ejerkreds.
Et væsentligt tema i den  

 selskabsretlige debat i dag handler om corporate governance eller  

 "selskabsstyring". Et centralt element i corporate governance  

 debatten er bl.a., hvorledes det bedst sikres, at generalforsamlingens rolle  

 og funktionsmåde understøtter det aktive ejerskab.
Corporate  

 governance handler bl.a. om de mål, et selskab styres efter, og de  

 overordnede principper og strukturer, der regulerer samspillet mellem  

 ledelsesorganerne i selskabet, ejere og andre interessenter (medarbejdere,  

 kreditorer, leverandører, kunder og lokalsamfund m.v.).
Det helt centrale forum for aktionærernes  

 udøvelse af aktivt ejerskab er selskabets generalforsamling.
I dag  

 afholdes generalforsamlingen sædvanligvis som et fysisk møde  

 på selskabets hjemsted.
I selskaber med en større eller spredt  

 ejerkreds kan det fysiske fremmøde på generalforsamlingen  

 være en barriere for private eller mindre aktionærer, som bor i  

 andre landsdele eller i udlandet.
Det kan særligt for mindre  

 aktionærer betyde, at det er relativt dyrt at deltage i  

 generalforsamlingen.
Hvis kun få aktionærer møder på  

 generalforsamlingen, og de fremmødte i øvrigt ikke er  

 repræsentative for aktionærkredsen, kan det blive vanskeligt for  

 generalforsamlingen at udfylde sin funktion som et forum for udøvelse  

 af aktionærindflydelse og kommunikation med ledelsen.
Anvendelse af  

 moderne informationsteknologi kan være et middel til at motivere  

 aktionærerne til at gøre deres indflydelse gældende, idet  

 anvendelse af informationsteknologi kan gøre det lettere og billigere  

 at deltage i generalforsamlingen.
Dette vil kunne bidrage til at fastholde  

 generalforsamlingen som et egentligt beslutningsforum.
Institutionelle investorer kan desuden som følge af  

 spredningen af deres investeringer have svært ved at deltage aktivt  

 gennem fremmøde på generalforsamlingerne i alle de selskaber,  

 som de investerer i.
Udviklingen går i retning af, at institutionelle  

 investorer i højere grad end tidligere ønsker at udnytte deres  

 aktionærbeføjelser aktivt.
For at tiltrække kapital,  

 herunder fra udenlandske investorer, er det derfor vigtigt, at selskaberne  

 kan tilbyde en effektiv, let og billig måde at udøve aktivt  

 ejerskab på.
 Herudover kan forslaget om, at selskabets aktiebog kan  

 gøres tilgængelig for aktionærerne, have betydning for  

 aktionærer og investorers interesse for at investere i selskabet.  

 Samlet må forslaget forventes at styrke aktiekulturen i Danmark og  

 bidrage til en positiv effekt på aktiemarkedet.
Forslaget om elektronisk generalforsamling bygger bl.a.  

 på de svar, som Erhvervs- og Selskabsstyrelsen har modtaget i  

 forbindelse med en undersøgelse i foråret 2002. Styrelsen  

 kontaktede en række interesseorganisationer og større danske  

 aktieselskaber for at undersøge interessen for, at der indføjes  

 bestemmelser i aktieselskabsloven om afholdelse af elektronisk  

 generalforsamling.
Undersøgelsen viste bl.a., at et overvejende  

 flertal ønskede, at der indføjes en udtrykkelig hjemmel til, at  

 generalforsamling kan afholdes elektronisk som et frivilligt alternativ til  

 den traditionelle fysiske generalforsamling.
Forslaget skaber endvidere de lovgivningsmæssige  

 rammer til, at selskaberne fuldt ud kan anvende informationsteknologi til at  

 lette kommunikationen mellem selskabet og aktionærerne samt mellem  

 selskabets aktionærer.
Dette er i overensstemmelse med  

 Nørby-udvalgets anbefaling i rapporten om corporate governance i  

 Danmark, som er i tråd med OECDs principper for corporate  

 governance fra 1999.
Der er på såvel EU-plan som i øvrige  

 lande en øget interesse for spørgsmålet om anvendelse af  

 moderne informationsteknologi i kommunikationen mellem selskabet og  

 aktionærerne.
Europa-Kommissionen nedsatte i september 2001 en  

 ekspertgruppe, High Level Group of Company Law Experts, som fik til opgave at  

 undersøge mulighederne for forenkling og modernisering af  

 selskabsretten på europæisk plan.
Ekspertgruppen fik siden  

 udvidet sit mandat til også at behandle corporate governance og  

 revisorspørgsmål set i lyset af Enron-sagen.
Ekspertgruppens  

 rapport blev offentliggjort den 4. november 2002.
Rapporten indeholder en række anbefalinger, som  

 vedrører aktionærernes mulighed for at udøve aktivt  

 ejerskab.
Ekspertgruppen peger i kapitel 3 på, at aktionærernes  

 muligheder for at udøve aktivt ejerskab bør styrkes.  

 Ekspertgruppen anbefaler som et middel til at styrke aktivt ejerskab, at  

 selskaberne bruger elektroniske medier i kommunikation med aktionærerne  

 og i forbindelse med generalforsamlingens afholdelse.
De foreslåede  

 ændringer af aktieselskabsloven som følge af den teknologiske  

 udvikling og øvrige ændringer til fremme af aktivt ejerskab  

 (elektronisk generalforsamling m.v.) er i tråd med ekspertgruppens  

 anbefalinger.
Behovet for let og billigt at kunne udøve aktivt  

 ejerskab afspejles også af, at en række lande er i gang med eller  

 har gennemført en tilpasning af selskabslovgivningen til anvendelse af  

 moderne informationsteknologi.
I Finland og i nogle stater i USA er der  

 f.eks. indført hjemmel til at afholde elektronisk generalforsamling.  

 Derudover overvejes det for øjeblikket i Sverige, Tyskland, Frankrig  

 og Storbritannien, om der skal indføres mulighed for en større  

 grad af anvendelse af informationsteknologi i kommunikationen mellem  

 selskabet og aktionærerne.
 Der er ikke foreslået tilsvarende ændringer i  

 anpartsselskabsloven, da det fremgår udtrykkeligt af  

 anpartsselskabslovens § 28, stk. 1, at anpartshaverne, hvis de alle  

 er enige herom, kan træffe beslutning om at udøve deres ret til  

 at træffe beslutning i selskabet på anden måde end på  

 generalforsamlingen.
2.1.2. Indhold 2.1.2.1. Elektronisk generalforsamling og elektronisk  

 bestyrelsesmøde Efter de gældende regler i aktieselskabslovens  

 § 65 udøves aktionærernes ret til at træffe  

 beslutning i selskabet på generalforsamlingen.
Aktionærerne har  

 ret til at møde på generalforsamlingen og tage ordet der.
Af  

 aktieselskabslovens § 68 fremgår, at generalforsamlingen skal  

 afholdes på selskabets hjemsted, medmindre vedtægterne bestemmer,  

 at den skal eller kan afholdes på andet angivet sted.
De nævnte bestemmelser stammer fra en tid, hvor  

 elektroniske medier ikke fandtes eller ikke var udbredt i samme omfang som i  

 dag.
Det har derfor været diskuteret i den juridiske litteratur, om  

 bestemmelserne forudsætter, at generalforsamlingen skal afholdes ved  

 fysisk fremmøde (fysisk generalforsamling).
 For at der ikke skal være tvivl om retstilstanden,  

 foreslås det, at der i aktieselskabsloven indsættes en  

 udtrykkelig hjemmel i § 65 a, som giver mulighed for, at  

 aktionærerne kan deltage elektronisk i generalforsamlingen, herunder  

 stemme elektronisk, uden at være fysisk til stede på  

 generalforsamlingen (elektronisk generalforsamling). Afgørende for, om  

 en generalforsamling kan betegnes som en elektronisk generalforsamling er  

 således, at de pågældende aktionærer udøver  

 deres forvaltningsmæssige beføjelser   det vil sige retten til  

 at deltage i, ytre sig og stemme på generalforsamlingen   ved  

 anvendelse af elektroniske medier uden at være fysisk til stede, f.eks.  

 via telefon, internet eller andet medie med tilsvarende funktionalitet.
Uden for bestemmelsen falder herefter de tilfælde,  

 hvor aktionærer, som ikke deltager i generalforsamlingen, eller andre  

 end de i loven opregnede personer blot overværer generalforsamlingen  

 via elektroniske medier.
Uden for bestemmelsen falder endvidere de  

 tilfælde, hvor elektroniske medier blot anvendes som hjælpemidler  

 ved afholdelse af en fysisk generalforsamling.
Som eksempel herpå kan  

 nævnes en generalforsamling, der afholdes samtidig på flere  

 forskellige lokaliteter, som er indbyrdes forbundet via storskærme,  

 hvor aktionærerne personligt eller via en fuldmægtig skal  

 være fysisk til stede for at deltage i generalforsamlingen.
 Den foreslåede bestemmelse i § 65 a indeholder  

 en udtrykkelig hjemmel til, at generalforsamling   foruden den traditionelle  

 fysiske generalforsamling   kan afholdes som en delvis eller  

 fuldstændig elektronisk generalforsamling.
 Ved en delvis elektronisk generalforsamling afholdes der  

 et fysisk møde ligesom ved en traditionel fysisk generalforsamling,  

 suppleret med mulighed for, at aktionærer kan deltage i, ytre sig og  

 stemme elektronisk på generalforsamlingen uden at være fysisk til  

 stede.
 Ved en fuldstændig elektronisk generalforsamling  

 afholdes der ikke noget fysisk møde, idet aktionærerne  

 udelukkende deltager elektronisk i generalforsamlingen.
Indførelse af elektronisk generalforsamling  

 indebærer, at generalforsamlingen ændrer karakter i forhold til  

 den traditionelle fysiske generalforsamling.
Dette er navnlig tilfældet  

 ved fuldstændig elektronisk generalforsamling.
Indførelse af  

 delvis elektronisk generalforsamling er mindre indgribende for  

 aktionærerne, da de som nævnt fortsat har mulighed for at deltage  

 i et fysisk møde på generalforsamlingen.
Det foreslås  

 derfor, at bestyrelsen kan beslutte at indføre delvis elektronisk  

 generalforsamling, medmindre vedtægterne bestemmer andet.
Herved  

 opnås den størst mulige fleksibilitet for selskaberne samtidig  

 med, at aktionærernes interesser tilgodeses.
Ved fuldstændig elektronisk generalforsamling  

 ændrer generalforsamlingen derimod i høj grad karakter, eftersom  

 deltagelse i generalforsamlingen alene kan ske elektronisk.
For nogle  

 aktionærer vil indførelsen af fuldstændig elektronisk  

 generalforsamling medføre fordele, mens andre aktionærers  

 forhold vanskeliggøres.
De krav, der stilles til vedtagelsen heraf,  

 skal derfor tage rimeligt hensyn til begge parter.
Det foreslås  

 på denne baggrund, at kompetencen til at træffe beslutning om  

 indførelse af fuldstændig elektronisk generalforsamling  

 tillægges generalforsamlingen, og at der stilles særlige krav til  

 beslutningen herom af hensyn til de aktionærer, som måtte  

 være imod forslaget, ligesom beslutningen skal optages i  

 vedtægterne.
Til vedtagelse af beslutning om indførelse af  

 fuldstændig elektronisk generalforsamling foreslås det  

 således, at beslutningen skal være tiltrådt af det  

 sædvanlige flertal til vedtægtsændring efter  

 aktieselskabslovens § 78, det vil sige to tredjedele af såvel de  

 afgivne stemmer som af den på generalforsamlingen repræsenterede  

 stemmeberettigede aktiekapital, kombineret med en ny regel om blokerende  

 mindretal, hvorefter aktionærer, som repræsenterer 25 pct. af  

 selskabets samlede stemmeberettigede aktiekapital kan blokere for forslaget  

 ved at stemme imod.
De nævnte bestemmelser finder anvendelse, når  

 fuldstændig elektronisk generalforsamling indføres som en fast  

 ordning i selskabet.
Bestemmelserne er derfor ikke til hinder for, at det  

 formløst kan besluttes at afholde en fuldstændig elektronisk  

 generalforsamling, hvis samtlige aktionærer konkret har givet samtykke  

 hertil.
Det foreslås, at det overlades til selskaberne selv  

 udfra en nærmere vurdering af det enkelte selskabs behov at  

 fastlægge, hvilke tekniske krav der må stilles til det anvendte  

 system for at opnå fornøden sikkerhed.
Det er ikke fundet  

 hensigtsmæssigt i loven at lægge sig fast på bestemte  

 teknologiske løsninger til opfyldelsen af de sikkerhedsmæssige  

 krav, bl.a. fordi behovet vil variere meget fra selskab til selskab og fra  

 situation til situation.
Hertil kommer, at den teknologiske udvikling sker  

 så hurtigt, at regler herom hurtigt kan blive forældede.
I stedet præciseres det i lovforslaget, at det er en  

 forudsætning for afholdelse af delvis eller fuldstændig  

 elektronisk generalforsamling, at selskabets bestyrelse drager omsorg for, at  

 betingelserne for at afvikle generalforsamlingen på betryggende vis er  

 på plads.
Det anvendte system skal være indrettet på en  

 sådan måde, at aktionærerne uhindret kan udøve deres  

 forvaltningsmæssige beføjelser på generalforsamlingen.  

 Endvidere skal det anvendte system på pålidelig måde kunne  

 fastslå, hvilke aktionærer som deltager i generalforsamlingen,  

 hvilken kapital og stemmeret de repræsenterer, samt resultatet af  

 afstemningerne.
Der gælder således de samme retsgarantier ved en  

 elektronisk generalforsamling som ved en traditionel fysisk  

 generalforsamling.
 Som en konsekvens af, at der med lovforslaget skabes  

 udtrykkelig lovhjemmel til at afholde elektronisk generalforsamling,  

 foreslås det samtidig, at der i aktieselskabslovens § 56 skabes en  

 udtrykkelig hjemmel til at afholde elektroniske bestyrelsesmøder i det  

 omfang, dette er foreneligt med udførelsen af bestyrelsens hverv.  

 Forslaget har bl.a. til formål at tilgodese et voksende behov for at  

 afholde elektroniske bestyrelsesmøder som følge af og for at  

 fremme en øget internationalisering i aktieselskabers bestyrelser.
 Samtidig åbnes der mulighed for, at  

 repræsentantskabet   hvis der er nedsat et  

 sådant i selskabet i henhold til aktieselskabslovens § 59,  

 stk. 1   kan beslutte at afholde elektroniske  

 repræsentantskabsmøder i det omfang, dette er foreneligt med  

 udførelsen af repræsentantskabets hverv, jf. henvisningsreglen i  

 § 59, stk. 4, hvorefter reglerne om bestyrelsen tilsvarende  

 gælder for repræsentantskabet.
2.1.2.2. Elektronisk kommunikation i øvrigt imellem selskabet og  

 aktionærerne De gældende regler i aktieselskabsloven indeholder  

 en række formkrav til kommunikationen imellem selskabet og  

 aktionærerne samt til udformning og fremlæggelse af dokumenter om  

 selskabets forhold.
Disse bestemmelser stammer fra en tid, hvor elektronisk  

 kommunikation ikke fandtes eller ikke var udbredt i samme omfang som i dag.  

 Bestemmelserne kan derfor give indtryk af, at formkravene kun kan opfyldes  

 ved at anvende papirbaseret kommunikation og ved at fremlægge fysiske  

 dokumenter.
For at der ikke skal være tvivl om retstilstanden,  

 foreslås det, at der indsættes en udtrykkelig hjemmel i  

 aktieselskabslovens § 65 b til, at generalforsamlingen i vidt omfang kan  

 beslutte at anvende elektroniske dokumenter og elektronisk post i  

 kommunikationen imellem selskabet og aktionærerne (elektronisk  

 kommunikation). Af beslutningen skal det fremgå, hvilke meddelelser  

 m.v. der er omfattet af beslutningen, og på hvilken måde  

 elektronisk kommunikation skal eller kan anvendes.
Beslutningen skal optages  

 i vedtægterne, hvis elektronisk kommunikation indføres som en  

 fast ordning i selskabet.
Det foreslås, at beslutning herom kan  

 træffes af generalforsamlingen med samme flertal som ved  

 indførelse af fuldstændig elektronisk generalforsamling, der er  

 omtalt ovenfor.
Selvom der ikke er indført elektronisk kommunikation  

 imellem selskabet og aktionærerne som en fast ordning i selskabet, kan  

 kommunikationen dog foregå elektronisk imellem selskabet og en eller  

 flere aktionærer, hvis der imellem de pågældende er  

 indgået aftale herom.
 Endvidere foreslås det, at der i aktieselskabslovens  

 § 179 indsættes en udtrykkelig hjemmel til, at aktieselskabslovens  

 underskriftskrav kan opfyldes ved at anvende en digital signatur eller en  

 anden tilsvarende elektronisk signatur.
2.1.2.3. Aktionærernes adgang til aktiebogen, elektronisk  

 storaktionærfortegnelse og fuldmagter til bestyrelsen Efter de gældende regler skal bestyrelsen  

 føre en fortegnelse over samtlige selskabets aktier (aktiebog), jf.  

 aktieselskabslovens § 25, stk. 1. I aktiebogen findes oplysninger  

 om selskabets ejerforhold, hvis aktionærerne har ladet sig notere heri.  

 Efter de gældende regler er aktiebogen ikke tilgængelig for  

 selskabets aktionærer.
Selskabet skal herudover føre en  

 fortegnelse over storaktionærer.
Fortegnelsen er tilgængelig  

 på selskabets kontor for bl.a. offentlige myndigheder og  

 aktionærer, jf. aktieselskabslovens § 28 a og § 28 b.
Det kan være af stor betydning for  

 aktionærerne at have aktuel viden om de nærmere ejerforhold i  

 selskabet, specielt i de tilfælde hvor der er tale om aktionærer  

 eller grupperinger af aktionærer, der vil kunne udøve  

 væsentlig indflydelse på selskabets beslutninger, f.eks. ved  

 organisering af stemmer forud for generalforsamlingen.
Det foreslås  

 derfor, at det i vedtægterne kan bestemmes, at aktiebogen skal  

 være tilgængelig for aktionærerne, herunder på  

 elektronisk medie.
Lovforslaget indfører derudover en mulighed for at  

 føre storaktionærfortegnelsen udelukkende i elektronisk form og  

 gøre fortegnelsen tilgængelig i elektronisk form.
Efter den gældende bestemmelse i § 66 kan et  

 selskabs bestyrelse indsamle fuldmagter fra aktionærerne.
Dette kan  

 f.eks. ske ved, at bestyrelsen en gang om året udsender en  

 fuldmagtsblanket, på hvilken den enkelte aktionær kan give  

 bestyrelsen fuldmagt til at stemme på sine vegne i en periode på  

 op til 12 måneder.
Bestyrelsens indsamling af sådanne  

 såkaldte blanco-fuldmagter kan imidlertid være betænkelig,  

 idet aktionæren derved ikke altid opnår mulighed for at tage  

 stilling til de konkrete dagsordenspunkter.
Dette kan indebære, at  

 bestyrelsen i realiteten kan få fuldmagt til at stemme for forslag, som  

 er ukendt for aktionæren, og som i konkrete tilfælde kan stride  

 mod aktionærens interesser.
Ud fra et ønske om at styrke det aktive ejerskab,  

 foreslås det, at der indsættes en bestemmelse i  

 aktieselskabslovens § 66, stk. 2, 3. pkt., hvorefter en fuldmagt  

 til selskabets bestyrelse kun kan gives til en bestemt generalforsamling med  

 en på forhånd kendt dagsorden.
Herved sikres det, at  

 aktionæren udfra den konkrete dagsorden tager stilling til, om det er  

 hensigtsmæssigt at give bestyrelsen fuldmagt.
2.2. Spaltning af anpartsselskaber 2.2.1. Baggrund Ved lov nr. 1060 af 23. december 1992 om ændring af  

 aktieselskabsloven m.fl. love blev det muligt at spalte et aktieselskab.  

 Disse bestemmelser blev udformet inden for rammerne af 6. selskabsdirektiv af  

 17. december 1982 (82/891/EØF) om spaltning af aktieselskaber.
I det lovforberedende arbejde forud for lov nr. 1060  

 afstod Industriministeriets Selskabsretspanel fra at tage stilling til, om  

 der også burde gives regler om spaltning af anpartsselskaber, jf.  

 Industriministeriets betænkning nr. 1229, februar 1992. Resultatet  

 blev, at der ikke blev indført spaltningsregler i  

 anpartsselskabsloven.
Dette var begrundet i de typiske forhold omkring brugen  

 af anpartsselskabsformen, dvs. mindre virksomheder, snæver ejerkreds,  

 mindre kapitalkrav.
Hertil kom, at spaltning indirekte ville blive gjort  

 mulig.
Et anpartsselskab vil imidlertid være nødt til at omdanne  

 sig til aktieselskab, inden spaltning kan finde sted.
Det er en forholdsvis  

 simpel proces, som dog forudsætter, at aktieselskabslovens kapitalkrav  

 er opfyldt.
Foretrækker et selskab efter spaltningens  

 gennemførelse at fortsætte driften i anpartsselskabsformen, er  

 det muligt at omdanne selskabet til anpartsselskab på ny.
I årene siden 1993 har der været tilkendegivet  

 en stigende interesse blandt anpartsselskaber for at kunne benytte sig af  

 muligheden for strukturtilpasning ved spaltning.
Forslaget om at  

 muliggøre spaltning af anpartsselskaber imødekommer dette  

 ønske, så denne selskabsform også får et direkte  

 anvendeligt, fleksibelt redskab til strukturtilpasninger i forbindelse med  

 udskillelse af f.eks. en del af en virksomhed.
2.2.2. Indhold Lovforslaget indfører regler om spaltning i  

 anpartsselskabsloven, så anpartsselskaber slipper for besværet  

 med at omdanne sig til aktieselskab med den derved øgede  

 økonomiske belastning, som led i en organisatorisk strukturtilpasning.  

 Aktieselskabslovens regler om spaltning finder efter forslaget tilsvarende  

 anvendelse for anpartsselskaber.
3. Høring Lovforslaget har været sendt i høring hos  

 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Arbejdsmarkedets  

 Tillægspension, Beskæftigelsesministeriet, Byggeriets  

 Arbejdsgivere, Børsmæglerforeningen, Danmarks Nationalbank,  

 Danmarks Rederiforening, Danmarks Skibskreditfond, Danmarks  

 Skibsmæglerforening, Dansk Aktionærforening, Dansk  

 Arbejdsgiverforening, Dansk Ejendomsmæglerforening, Dansk Handel og  

 Service, Dansk Industri, Danske Andelsselskaber, Datatilsynet, De Danske  

 Landboforeninger, Den Danske Finansanalytikerforening, Den Danske  

 Fondsmæglerforening, Det Kooperative Fællesforbund, Det  

 Økonomiske Råds Sekretariat, Energistyrelsen,  

 Entreprenørforeningen, Erhvervs- og Boligstyrelsen, Finansministeriet,  

 Finansrådet, Finanssektorens Arbejdsgiverforening, Finanstilsynet,  

 Forbrugerrådet, Forbrugerstyrelsen, Foreningen af Firmapensionskasser,  

 Foreningen af Statsautoriserede Revisorer, Foreningen Danske Revisorer,  

 Foreningen Registrerede Revisorer FRR, Forsikring og Pension, Frederiksberg  

 Kommune, Funktionærernes og Tjenestemændenes  

 Fællesråd, Færøernes Landsstyre, Grønlands  

 Hjemmestyre, HK Handel, HTS   Handel, Transport og Serviceerhvervene,  

 Håndværksrådet, Indenrigs- og Sundhedsministeriet,  

 Ingeniørforeningen i Danmark, Investeringsforeningsrådet,  

 Justitsministeriet, Kommunernes Landsforening, Konkurrencerådet,  

 Konkurrencestyrelsen, Københavns Fondsbørs A/S,  

 Københavns Magistrat, Landbrugsrådet, Landsorganisationen i  

 Danmark, Ledernes Hovedorganisation, Liberale Erhvervs Råd, Lokale  

 Pengeinstitutter, Lønmodtagernes Dyrtidsfond, Ministeriet for  

 Fødevarer, Landbrug og Fiskeri, Ministeriet for videnskab, teknologi  

 og udvikling, Realkreditrådet, REVIFORA, Foreningen for revision,  

 økonomi og ledelse, Rigsadvokaturen, Rigspolitichefen, Rigsrevisionen,  

 Sammenslutningen af Danske Andelskasser, Skatteministeriet,  

 Skibsværftsforeningen, Statsadvokaturen for særlig  

 økonomisk kriminalitet, Statsministeriet, Udenrigsministeriet og  

 Værdipapircentralen.
4. Økonomiske og administrative konsekvenser for stat, kommuner  

 og amtskommuner Lovforslagets bestemmelser om ændring af  

 aktieselskabsloven som følge af den teknologiske udvikling og  

 øvrige ændringer til fremme af aktivt ejerskab (elektronisk  

 generalforsamling m.v.) skønnes ikke at have økonomiske eller  

 administrative konsekvenser for stat, kommuner eller amtskommuner.
Lovforslagets bestemmelser om spaltning af  

 anpartsselskaber vil medføre en engangsudgift for staten på  

 65.000 kr. til ændring af Erhvervs- og Selskabsstyrelsens  

 edb-informationssystem.
Udgiften hertil forventes at kunne afholdes inden for  

 Erhvervs- og Selskabsstyrelsens egne rammer.
5. Økonomiske og administrative konsekvenser for  

 erhvervslivet Lovforslaget må som helhed vurderes at have en  

 positiv betydning for erhvervslivet generelt, idet lovforslaget skaber  

 klarhed over retstilstanden på området og indeholder en  

 række muligheder for selskaberne, som har til formål at skabe  

 bedre rammebetingelser for erhvervslivet og at tilpasse lovgivningen til  

 internationaliseringen.
De foreslåede bestemmelser vedrørende  

 elektronisk generalforsamling, elektronisk bestyrelsesmøde og  

 elektronisk kommunikation m.v. vil kunne medføre administrative og  

 økonomiske konsekvenser for erhvervslivet, men disse vil ikke  

 være en følge af lovforslaget, men af beslutningen om at anvende  

 de muligheder, som lovforslaget indeholder.
Hvis selskaberne vælger at  

 indføre elektronisk generalforsamling, vil der være omkostninger  

 til it-systemer m.v.
Der vil dog typisk i det væsentlige være  

 tale om en engangsudgift, som i et vist omfang vil modsvares af besparelser  

 på afholdelse af generalforsamling og på kommunikation imellem  

 selskabet og aktionærerne.
De administrative konsekvenser af lovforslaget for  

 erhvervslivet har gennem Økonomi- og Erhvervsministeriet i november  

 2002 været vurderet af et fokuspanel.
Fokuspanelet har vurderet  

 muligheden for elektronisk generalforsamling, elektronisk kommunikation og  

 elektronisk bestyrelsesmøde, som kan påvirke selskabernes  

 administrative arbejde.
 Vurderingen adskiller sig fra de typiske  

 fokuspanelvurderinger, idet der er tale om frivillige ordninger, mens  

 fokuspanelerne normalt vurderer de forventede konsekvenser af love og  

 lovændringer, som det er obligatorisk for selskaberne at følge.  

 Det betyder, at de selskaber der har svaret, at de vil blive berørt  

 administrativt af lovforslaget, har svaret ud fra en formodning om, at de vil  

 benytte sig af mulighederne, men dette kan i praksis vise sig ikke at blive  

 aktuelt.
 Lovforslagets mulighed for elektronisk generalforsamling  

 m.v. omfatter kun aktieselskaber svarende til ca. 37.000 selskaber (for  

 anpartsselskaber findes lovhjemlen hertil allerede i den gældende  

 anpartsselskabslov). Fokuspanelvurderingen er baseret på interview med  

 82 selskaber (unoterede aktieselskaber og børsnoterede  

 aktieselskaber).
Et overordnet resultat af undersøgelsen er, at  

 relativt få selskaber vil blive administrativt berørt af  

 lovforslaget. 17 selskaber ud af 82 forventer at blive administrativt  

 berørt af lovforslagets bestemmelser om elektronisk generalforsamling,  

 elektronisk kommunikation og elektronisk bestyrelsesmøde.
På  

 samfundsniveau svarer det til, at ca. 7.700 selskaber vil blive  

 administrativt berørt af lovforslaget.
Grundet statistisk usikkerhed  

 som følge af det lille antal observationer er ordningernes byrdetal  

 på samfundsniveau ikke indeholdt i undersøgelsen.
 65 pct. af de 17 berørte selskaber forventer ikke  

 øgede administrative byrder ved lovforslaget.
 29 pct. af de aktieselskaber, der berøres af  

 lovforslaget, forventer at få væsentlige omstillingsbyrder  

 svarende til i gennemsnit 5 timer.
38 pct. af de berørte selskaber vurderer, at de vil  

 få løbende administrative lettelser som følge af denne  

 del af lovforslaget.
På samfundsniveau svarer dette til ca. 1900  

 selskaber.
Selskaberne har ikke kunnet kvantificere lettelserne  

 yderligere.
Det kan tilføjes, at selskaberne har givet en  

 række generelle kommentarer til lovforslaget.
Flere selskaber er  

 positivt stemt over for forslaget, også selvom de ikke forventer at  

 udnytte mulighederne for elektronisk generalforsamling m.v. på kort  

 sigt.
6. Konsekvenser for miljøet Lovforslaget skønnes ikke at have konsekvenser for  

 miljøet.
7. Forholdet til EU-retten Lovforslagets bestemmelser om ændring af  

 aktieselskabsloven som følge af den teknologiske udvikling og  

 øvrige ændringer til fremme af aktivt ejerskab (elektronisk  

 generalforsamling m.v.) indeholder ikke EU-retlige aspekter.
Den rapport, som  

 den af Europa-Kommissionen nedsatte High Level Group of Company Law Experts  

 har offentliggjort den 4. november 2002, indeholder dog en række  

 anbefalinger vedrørende aktionærernes mulighed for at  

 udøve aktivt ejerskab, jf. punkt 2.1.1. ovenfor.
 Lovforslagets bestemmelser om spaltning af  

 anpartsselskaber er ikke omfattet af 6. selskabsdirektiv af 17. december 1982  

 (82/891/EØF) om spaltning af aktieselskaber.
8. Oversigt over konsekvenser af lovforslaget Positive konsekvenser/ Mindreudgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Nej Ændring af Erhvervs- og Selskabsstyrelsens it-system  

 til registrering af anpartsselskabers spaltning vil medføre en  

 engangsudgift for staten på 65.000 kr., som forventes at kunne afholdes  

 inden for Erhvervs- og Selskabsstyrelsens egne rammer.
Administrative konsekvenser for stat, kommuner og  

 amtskommuner Nej Nej Økonomiske konsekvenser for erhvervslivet Adgang til at afholde billigere generalforsamlinger og  

 bestyrelsesmøder.
 Udgifter til at udvikle eller indkøbe systemer til  

 afholdelse af elektronisk generalforsamling eller elektronisk  

 bestyrelsesmøde.
Administrative konsekvenser for erhvervslivet Løbende administrative lettelser for det enkelte  

 aktieselskab i forbindelse med elektronisk generalforsamling og elektronisk  

 kommunikation m.v.
 Mulighed for at spalte anpartsselskaber uden først at omdanne  

 selskabet til aktieselskab reducerer selskabernes administrative  

 byrder.
 Omstillingsbyrder for aktieselskaber som vælger  

 elektronisk generalforsamling m.v.
Miljømæssige konsekvenser Nej Nej Administrative konsekvenser for borgerne Lettere adgang til at udøve aktivt ejerskab i  

 aktieselskaber.
Nej Forholdet til EU-retten Lovforslaget er i overensstemmelse med EU-retten.
Der  

 henvises til bemærkningerne til pkt. 7 ovenfor.
Bemærkninger til lovforslagets  

 enkelte bestemmelser Til § 1 Til nr. 1 Den foreslåede ændring af aktieselskabslovens  

§ 4, stk. 2, er en konsekvens af forslagets § 1, nr. 2,  

 og § 1, nr. 7.
 Forslagets § 1, nr. 2, indeholder hjemmel til at  

 fastsætte i selskabets vedtægter, at aktionærerne skal have  

 adgang til aktiebogen (§ 26, stk. 3). Forslagets § 1, nr. 7,  

 indeholder hjemmel til at fastsætte bestemmelser i selskabets  

 vedtægter om elektronisk deltagelse i generalforsamling (§ 65 a)  

 samt om elektronisk dokumentudveksling i kommunikationen imellem selskabet og  

 aktionærerne (§ 65 b). De øvrige numre i den gældende  

 § 4, stk. 2, videreføres med redaktionelle  

 ændringer.
Til nr. 2 Efter aktieselskabslovens § 25, stk. 1, skal  

 bestyrelsen føre en fortegnelse over samtlige selskabets aktier  

 (aktiebog). Ejere af navneaktier skal lade sig notere med navn i aktiebogen  

 for at kunne udøve deres forvaltningsmæssige rettigheder,  

 herunder ret til at stemme på generalforsamlingen.  

 Ihændehaveraktier optages ligeledes i aktiebogen, jf. § 25,  

 stk. 1, 1. pkt., men notering af ejerforholdene er ikke en betingelse  

 for at kunne udøve de forvaltningsmæssige rettigheder på  

 aktierne, og navnenotering kan derfor undlades.
Efter den gældende bestemmelse i § 26,  

 stk. 2, er aktiebogen ikke tilgængelig for aktionærerne, men  

 er alene tilgængelig for selskabets ledelse, offentlige myndigheder  

 samt en repræsentant for medarbejderne i selskaber, hvor der ikke er  

 valgt medarbejderrepræsentanter til bestyrelsen.
Formålet med at  

 hemmeligholde ejerkredsen i aktieselskaber har navnlig været at  

 modvirke muligheden for uønskede spekulationer mod selskabet.  

 Hemmeligholdelsen af ejerkredsen er dog fraveget i væsentligt omfang  

 med den såkaldte storaktionærfortegnelse, der er offentligt  

 tilgængelig.
Storaktionærfortegnelsen indeholder oplysninger om  

 aktionærer, der ejer mindst 5 pct. af stemmerettighederne eller 5 pct.  

 af aktiekapitalen, jf. bemærkningerne til § 1, nr. 3.
De foreslåede ændringer i § 26  

 viderefører de hidtil gældende bestemmelser med redaktionelle  

 ændringer, idet der dog indføjes en ny bestemmelse i  

stk. 3, der gør det muligt med to tredjedeles flertal at  

 bestemme i vedtægterne, at aktiebogen skal være tilgængelig  

 for aktionærerne, herunder på elektronisk medie.  

 Aktionærerne kan herved gøre sig bekendt med ejerforholdene  

 også til navnenoterede aktieposter, som er mindre end dem, der  

 fremgår af storaktionærfortegnelsen.
Det kan være af stor  

 betydning for aktionærerne at have aktuel viden om de nærmere  

 ejerforhold i selskabet, specielt i de tilfælde hvor der er tale om  

 aktionærer eller grupperinger af aktionærer, der vil kunne  

 udøve væsentlig indflydelse på selskabets beslutninger,  

 f.eks. ved organisering af stemmer forud for generalforsamlingen.
Adgangen  

 til aktiebogen vil således gøre det nemmere for  

 aktionærerne at kommunikere med hinanden.
Dette har f.eks. betydning  

 for småaktionærerne, som vil få større mulighed for  

 at organisere deres stemmer og etablere fælles holdninger m.v.
Bestemmelsen finder både anvendelse ved afholdelse  

 af traditionelle fysiske generalforsamlinger og ved elektroniske  

 generalforsamlinger, jf. de foreslåede bestemmelser i § 65 a  

 (forslagets § 1, nr. 7). Beslutning om at gøre aktiebogen  

 tilgængelig for aktionærerne skal træffes af  

 generalforsamlingen med to tredjedeles flertal eller det flertal, som er  

 bestemt i vedtægterne, jf. de gældende bestemmelser i  

 aktieselskabslovens § 78. Mindretalsaktionærers eventuelle  

 ønske om anonymitet og muligheden for opkøbsforsøg har  

 aktionærerne herved mulighed for at lade indgå i overvejelserne i  

 forbindelse med beslutningen.
Den foreslåede bestemmelse i § 26,  

 stk. 3, er ikke til hinder for, at aktionærerne kan beslutte, at  

 adgangen til aktiebogen for aktionærerne begrænses til et  

 nærmere angivet tidsrum, f.eks. i forbindelse med generalforsamlingens  

 afholdelse.
Med den foreslåede bestemmelse åbnes der alene op  

 for, at aktionærerne med to tredjedeles flertal eller det flertal, som  

 er bestemt i vedtægterne, kan gøre aktiebogen tilgængelig  

 for aktionærerne.
Den foreslåede bestemmelse er ikke til hinder  

 for, at aktionærerne som hidtil kan åbne op for en videre eller  

 anden adgang til aktiebogen, hvis alle aktionærer giver samtykke  

 hertil.
 I § 26, stk. 5, foreslås det, at  

 selskaber, som fører aktiebogen i elektronisk form, kan opfylde  

 forpligtelserne til at give indsigt i aktiebogen ved i stedet at henvise til  

 den elektroniske aktiebog, når selskabet modtager henvendelser herom.  

 Det må dog forudsættes, at en elektronisk adgang til aktiebogen  

 er så stabil, at aktiebogen faktisk er tilgængelig for de  

 berettigede.
Vælger selskabet at gøre aktiebogen  

 tilgængelig for bl.a. aktionærerne på elektronisk medie,  

 kan dette ske via et elektronisk netværk, f.eks. på selskabets  

 hjemmeside.
Dette vil navnlig være aktuelt, hvis selskabet  

 indfører elektronisk generalforsamling og elektronisk kommunikation i  

 henhold til de nye bestemmelser i § 65 a og § 65 b, som  

 foreslås indføjet i aktieselskabsloven i forslagets § 1,  

 nr. 7. Indkaldelsen til generalforsamlingen bør da indeholde oplysning  

 om, hvorledes der kan opnås adgang til det elektroniske netværk,  

 hvor aktiebogen findes.
Til nr. 3 Ifølge den gældende bestemmelse i  

 aktieselskabslovens § 28 a, stk. 1, skal enhver, der besidder  

 aktier i et aktieselskab, give meddelelse herom til selskabet, når  

 aktiernes stemmeret udgør mindst 5 pct. af aktiekapitalens  

 stemmerettigheder, eller deres pålydende værdi udgør  

 mindst 5 pct. af aktiekapitalen, dog mindst 100.000 kr.
Når der sker  

 efterfølgende ændringer, der passerer en 5 pct.s grænse,  

 samt når grænser på 1/3 og 2/3 af kapitalen eller stemmerne  

 passeres, medfører dette ligeledes pligt for aktionærerne til at  

 give meddelelse til selskabet.
Fortegnelsen indeholder oplysning om ejerens  

 fulde navn, bopæl eller for virksomheders vedkommende hjemsted,  

 antallet af aktier med deres pålydende samt hvilken aktieklasse, de  

 tilhører, jf. den gældende bestemmelse i § 28 b, stk. 1.
Efter den gældende bestemmelse i § 28 b,  

 stk. 3, 1. pkt., skal fortegnelsen være tilgængelig på  

 selskabets hovedkontor for offentlige myndigheder, aktionærer,  

 bestyrelsesmedlemmer samt en repræsentant for medarbejderne i  

 selskaber, hvor der ikke er valgt medarbejderrepræsentanter til  

 bestyrelsen.
Endvidere kan enhver skriftligt bestille en udskrift hos  

 selskabet, evt. mod betaling af et gebyr, jf. § 28 b, stk. 3, 2.  

 pkt.
Efter den foreslåede bestemmelse i § 28 b,  

 stk. 4, kan et selskab, som fører en  

 storaktionærfortegnelse i elektronisk form, opfylde sine forpligtelser  

 efter stk. 3, 1. og 2. pkt., som omtalt ovenfor, ved i stedet at henvise  

 til denne fortegnelse, når selskabet modtager henvendelse herom.
Det  

 må dog forudsættes, at en elektronisk adgang til fortegnelsen er  

 så stabil, at fortegnelsen faktisk kan betegnes som  

 tilgængelig.
Til nr. 4 I forslagets § 1, nr. 12, foreslås det, at der  

 indsættes en bestemmelse i § 111, stk. 3, som et nyt nr. 2.  

 Den nye bestemmelse præciserer, at overkursfonden ikke kan anvendes til  

 udstedelse af fondsaktier, hvis selskabet har et underskud, som ikke er  

 udlignet.
Som en konsekvens heraf foreslås det, at der i  

 aktieselskabslovens § 39, stk. 1, nr. 3, indsættes en  

 henvisning til den nye bestemmelse i § 111, stk. 3, nr. 2.
Til nr. 5 Med den foreslåede nye bestemmelse i § 56,  

 stk. 3, skabes der udtrykkelig hjemmel til, at bestyrelsen kan  

 afholde bestyrelsesmøde ved anvendelse af elektroniske medier, uden at  

 deltagerne er fysisk til stede (elektronisk bestyrelsesmøde).  

 Forslaget skal ses i sammenhæng med forslagets § 1, nr. 7, hvori  

 der skabes udtrykkelig hjemmel til at afholde elektronisk generalforsamling  

 (§ 65 a) samt til at anvende elektronisk kommunikation i øvrigt  

 imellem selskabet og aktionærerne (§ 65 b). Formålet er  

 blandt andet at tilgodese det voksende behov for at afholde elektronisk  

 bestyrelsesmøde som følge af den stigende  

 internationalisering.
Det er en forudsætning for afholdelse af elektronisk  

 bestyrelsesmøde, at dette er foreneligt med udførelsen af  

 bestyrelsens hverv.
Bestyrelsens opgaver og ansvar er således  

 uændret.
Bestemmelsen tilsigter ligeledes ikke at ændre  

 retstilstanden for så vidt angår bestyrelsens mulighed for at  

 træffe beslutning på anden måde, herunder eksempelvis ved  

 skriftlig procedure, hvor bestyrelsen på forhånd har fastlagt en  

 ramme for de sager, der kan behandles skriftligt, f.eks. visse finansielle  

 virksomheders behandling af mere rutineprægede eller presserende  

 lånesager.
Bestemmelsen gør det muligt, at også de sager,  

 som bestyrelsen har besluttet skal behandles ved skriftlig procedure, i  

 stedet kan behandles på et elektronisk bestyrelsesmøde.
Med forslaget overlades det til bestyrelsen selv  

 nærmere at fastlægge, hvornår og hvordan brugen af  

 elektroniske medier hensigtsmæssigt kan anvendes i bestyrelsesarbejdet.  

 Bestyrelsen må nøje overveje, hvilke anliggender der er egnede  

 til behandling på et elektronisk bestyrelsesmøde, og hvilke der  

 egner sig bedst til et fysisk møde.
Forhold som tillid og  

 bestyrelsesmedlemmernes personlige kendskab til hinanden spiller  

 sædvanligvis en væsentlig rolle i bestyrelsesarbejdet.
Dette  

 opnås antagelig bedst ved, at medlemmerne med mellemrum afholder  

 møder med fysisk deltagelse.
Endvidere vil bestyrelsen formentlig  

 nemmere kunne varetage sin tilsynsforpligtelse over for direktionen ved  

 jævnligt at afholde bestyrelsesmøder, hvor såvel de  

 enkelte bestyrelsesmedlemmer som direktionen er fysisk til stede.
 Beslutning om afholdelse af elektronisk  

 bestyrelsesmøde kan træffes med simpelt stemmeflertal, medmindre  

 vedtægterne bestemmer andet, jf. den gældende bestemmelse i  

 aktieselskabslovens § 57, stk. 2. Det vil være  

 hensigtsmæssigt i bestyrelsens forretningsorden nærmere at  

 fastlægge retningslinier m.v. for afholdelse af elektronisk  

 bestyrelsesmøde.
Det foreslås i § 56, stk. 3, 2.  

 pkt., at et medlem af bestyrelsen eller en direktør kan forlange,  

 at bestyrelsesmødet skal afholdes ved fysisk fremmøde.
Dette  

 vil f.eks. være aktuelt, når der på det  

 pågældende møde skal behandles anliggender eller punkter  

 på dagsordenen, som det enkelte bestyrelsesmedlem eller en  

 direktør vurderer som så væsentlige eller principielle, at  

 et fysisk møde er påkrævet.
Baggrunden for denne  

 bestemmelse er, at de enkelte medlemmer af bestyrelsen og direktionen kan  

 ifalde personligt erstatningsansvar, og derfor bør have mulighed for  

 at forlange et fysisk møde, når væsentlige eller  

 principielle emner skal drøftes i bestyrelsen.
Til sammenligning  

 bemærkes, at et medlem af bestyrelsen eller en direktør efter  

 den gældende bestemmelse i § 56, stk. 2, 2. pkt., kan  

 forlange, at bestyrelsen indkaldes.
 I § 56, stk. 3, 3. pkt., foreslås  

 det, at lovens bestemmelser om afholdelse af bestyrelsesmøde samt de  

 foreslåede bestemmelser om elektronisk kommunikation i § 65 b,  

 stk. 1 og 4, jf. forslagets § 1, nr. 7, med de fornødne  

 afvigelser finder tilsvarende anvendelse på elektronisk  

 bestyrelsesmøde samt på kommunikationen i forbindelse med  

 bestyrelsesarbejdet i øvrigt.
Dette indebærer f.eks., at en direktør, som i  

 henhold til den gældende bestemmelse i § 56, stk. 2, 3. pkt.,  

 har "ret til at være til stede og udtale sig ved bestyrelsens  

 møder," ligeledes har ret til at deltage i samt ytre sig på  

 et elektronisk bestyrelsesmøde.
Endvidere indebærer det, at  

 bestyrelsesprotokollen kan udarbejdes og underskrives m.v. elektronisk.  

 Ligeledes kan udarbejdelsen og fremlæggelsen af revisionsprotokollen  

 på bestyrelsesmødet ske elektronisk, hvis  

 bestyrelsesmødet afholdes elektronisk.
Revisors underskrift på  

 revisionsprotokollen og bestyrelsesmedlemmernes underskrifter på  

 tilførsler til revisionsprotokollen skal da være forsynet med  

 digital signatur eller en anden tilsvarende elektronisk signatur, jf.  

 henvisningen i den foreslåede § 65 b, stk. 1 (forslagets  

 § 1, nr. 7), til den foreslåede bestemmelse i § 179  

 (forslagets § 1, nr. 15) vedrørende digital signatur m.v.
Det foreslås, at bestemmelsen i § 56,  

 stk. 3, vedrørende elektronisk bestyrelsesmøde finder  

 tilsvarende anvendelse på repræsentantskabsmøde, hvis  

 selskabet har valgt at have et repræsentantskab i henhold til  

 aktieselskabslovens § 59. Repræsentantskabet kan således  

 beslutte at afholde elektroniske repræsentantskabsmøder i det  

 omfang, dette er foreneligt med udførelsen af  

 repræsentantskabets hverv, jf. henvisningsreglen i § 59,  

 stk. 4, hvorefter regler om bestyrelsen tilsvarende gælder for  

 repræsentantskabet.
Bestemmelserne finder dog ikke anvendelse på  

 banker, jf. § 59, stk. 5.
Til nr. 6 Den foreslåede nye bestemmelse i aktieselskabslovens  

§ 65, stk. 4, indebærer, at bestyrelsen kan bestemme,  

 at andre end de i loven opregnede personer kan få adgang til at  

 overvære generalforsamlingen, medmindre andet er bestemt i  

 vedtægterne.
De gældende regler i aktieselskabslovens kapitel 10  

 angiver en række personer, som i kraft af deres tilknytning til et  

 aktieselskab har adgang til generalforsamlingen, f.eks. selskabets revisor.  

 Derudover er statslige aktieselskabers og børsnoterede selskabers  

 generalforsamlinger åbne for pressen, jf. § 65, stk. 3, i  

 aktieselskabsloven og § 5, stk. 1, nr. 2, i bekendtgørelse  

 nr. 331 af 23. april 1996 om betingelserne for optagelse til notering af  

 værdipapirer på en fondsbørs.
Personer uden den  

 nødvendige tilknytning til selskabet kan efter selskabets  

 særlige tilladelse få lov at overvære generalforsamlingen,  

 men dette forudsætter almindeligvis, at deltagernes identitet er kendt  

 af selskabet.
Med den foreslåede bestemmelse i § 65,  

 stk. 4, kan bestyrelsen bestemme, at udenforstående generelt kan  

 få adgang til at overvære en generalforsamling uden på  

 forhånd at have indhentet selskabets tilladelse hertil, og uden at  

 deres identitet er kendt af selskabet.
Denne mulighed gælder for  

 såvel en fysisk som en delvis eller fuldstændig elektronisk  

 generalforsamling (forslagets § 1, nr. 7), selvom muligheden formentlig  

 navnlig vil være attraktiv for selskaber, der afholder en delvis eller  

 fuldstændig elektronisk generalforsamling.
I disse situationer  

 behøver deltagerne ikke at være opmærksomme på, om  

 personer, der ikke har den fornødne tilknytning til selskabet,  

 uberettiget overværer generalforsamlingen.
 Bestemmelsen ændrer således ikke ved  

 selskabets adgang til at give konkrete personer tilladelse til at  

 overvære såvel en fysisk som en delvis eller fuldstændig  

 elektronisk generalforsamling.
Til nr. 7 Efter de gældende regler i aktieselskabslovens  

 § 65, stk. 1 og 2, udøves aktionærernes ret til at  

 træffe beslutning i selskabet på generalforsamlingen.  

 Aktionærerne har ret til at møde på generalforsamlingen og  

 tage ordet der.
Af aktieselskabslovens § 68 fremgår det, at  

 generalforsamlingen skal afholdes på selskabets hjemsted, medmindre  

 vedtægterne bestemmer, at den skal eller kan afholdes på andet  

 angivet sted.
De gældende bestemmelser om afholdelse af  

 generalforsamling stammer fra en tid, hvor elektroniske kommunikationsmidler  

 ikke kendtes på samme måde som i dag.
Bestemmelserne er derfor  

 formuleret på en måde, der leder tanken hen på, at  

 generalforsamlingen afholdes som et fysisk møde (i det følgende  

 kaldet fysisk generalforsamling). Med henblik på at tilpasse loven til  

 den teknologiske udvikling foreslås det i § 65 a, at der  

 skabes udtrykkelig hjemmel til, at aktionærerne også kan deltage  

 i, ytre sig og stemme elektronisk på generalforsamlingen uden at  

 være fysisk til stede (elektronisk generalforsamling), så der  

 ikke kan opstå tvivl om lovligheden heraf.
Dette omtales nærmere  

 nedenfor i bemærkningerne til § 65 a.
I forlængelse af de foreslåede bestemmelser om  

 elektronisk generalforsamling i § 65 a foreslås det i § 65 b,  

 at der skabes udtrykkelig hjemmel til anvendelse af elektronisk  

 dokumentudveksling samt elektronisk post i kommunikationen imellem selskabet  

 og aktionærerne (elektronisk kommunikation) i stedet for fremsendelse  

 eller fremlæggelse af papirbaserede dokumenter i henhold til  

 aktieselskabsloven.
De nævnte bestemmelser skal ses i sammenhæng  

 med forslaget i § 1, nr. 15, om indsættelse af en ny bestemmelse i  

 loven som § 179, der skaber udtrykkelig hjemmel til at opfylde lovens  

 underskriftskrav ved hjælp af en digital signatur eller en anden  

 tilsvarende elektronisk signatur.
Dette omtales nærmere nedenfor i  

 bemærkningerne til § 65 b samt til § 179 (lovforslagets  

 § 1, nr. 15).
Den foreslåede § 65 a indeholder som  

 nævnt en udtrykkelig hjemmel til, at generalforsamling   foruden den traditionelle fysiske generalforsamling   kan afholdes som en delvis eller fuldstændig elektronisk  

 generalforsamling.
Ved en delvis elektronisk generalforsamling afholdes der  

 et fysisk møde ligesom ved en traditionel fysisk generalforsamling,  

 suppleret med mulighed for, at aktionærer kan deltage i, ytre sig og  

 stemme elektronisk på generalforsamlingen uden at være fysisk til  

 stede.
Ved en fuldstændig elektronisk generalforsamling afholdes der  

 ikke noget fysisk møde, idet aktionærerne udelukkende deltager  

 elektronisk i generalforsamlingen.
I lovforslaget anvendes udtrykket elektronisk  

 generalforsamling.
Andre udtryk for det samme er: it-baseret  

 generalforsamling, digital generalforsamling, virtuel generalforsamling m.v.  

 Med elektronisk generalforsamling menes i dette lovforslag, at de  

 pågældende aktionærer udøver deres  

 forvaltningsmæssige beføjelser på generalforsamlingen  

 dvs. retten til at deltage, ytre sig og stemme   ved anvendelse af  

 elektroniske medier uden at være fysisk til stede, f.eks. via telefon,  

 internet eller andet medie med tilsvarende funktionalitet.
Forslaget  

 bestemmer ikke nærmere, hvilke former for elektroniske medier og  

 på hvilken måde de kan anvendes, da bestemmelsen bedst muligt  

 skal kunne imødekomme aktionærernes ønsker og behov i  

 forskelligartede selskaber nu og i fremtiden, ligesom bestemmelsen også  

 skal kunne rumme fremtidige teknologiske udviklinger.
Elektroniske medier kan anvendes på forskellig vis  

 som hjælpemidler ved afholdelse af en fysisk generalforsamling.
Som  

 eksempel herpå kan nævnes en generalforsamling, der afholdes  

 samtidig på flere forskellige lokaliteter, som er indbyrdes forbundet  

 via storskærme, hvor aktionærerne personligt eller via en  

 fuldmægtig skal være fysisk til stede for at deltage i  

 generalforsamlingen.
En sådan generalforsamling er ikke omfattet af  

 begrebet elektronisk generalforsamling i dette lovforslag.
Som et andet  

 eksempel herpå kan nævnes, at der kan etableres en  

 kommunikationskanal i form af telefon eller internet m.v. til en  

 fuldmægtig på generalforsamlingen.
Uden for begrebet elektronisk  

 generalforsamling falder endvidere de tilfælde, hvor aktionærer  

 eller andre end de i loven opregnede personer blot overværer  

 generalforsamlingen via elektroniske medier.
Hvis generalforsamlingen f.eks. derimod bliver  

 transmitteret via internettet eller andet medie med tilsvarende  

 funktionalitet, således at ikke fremmødte aktionærer kan  

 følge med, stille spørgsmål og stemme elektronisk, er der  

 tale om en delvis elektronisk generalforsamling, som er omfattet af de  

 foreslåede bestemmelser i § 65 a, stk. 1, og stk. 3-6.  

 Har aktionærer alene fået adgang til at overvære en  

 sådan it-transmitteret generalforsamling uden at kunne deltage i, ytre  

 sig og stemme på generalforsamlingen, er der ikke tale om en  

 elektronisk generalforsamling.
Afgørende for, om en generalforsamling  

 kan betegnes som elektronisk, er således, om de pågældende  

 aktionærer udøver deres forvaltningsmæssige  

 beføjelser elektronisk uden at være fysisk til stede på  

 generalforsamlingen.
Det har været omdiskuteret, hvorvidt kompetencen til  

 at beslutte elektronisk generalforsamling bør tildeles bestyrelsen  

 eller generalforsamlingen.
På den ene side er tilrettelæggelsen  

 af generalforsamlinger et bestyrelsesanliggende.
På den anden side  

 indebærer indførelsen af elektronisk generalforsamling, at  

 generalforsamlingen ændrer karakter i forhold til den traditionelle  

 fysiske generalforsamling.
Den delvise elektroniske generalforsamling er imidlertid  

 mindre indgribende for aktionærerne, da de fortsat har mulighed for at  

 deltage i generalforsamlingen ved fysisk fremmøde.
På denne  

 baggrund foreslås det, at kompetencen til at indføre delvis  

 elektronisk generalforsamling tillægges bestyrelsen, medmindre  

 vedtægterne bestemmer andet.
Herved opnås den størst  

 mulige fleksibilitet for selskaberne samtidig med, at aktionærernes  

 interesser tilgodeses.
Ved den fuldstændig elektroniske generalforsamling  

 ændrer generalforsamlingen derimod i høj grad karakter, eftersom  

 deltagelse i generalforsamlingen alene kan ske elektronisk.
For nogle  

 aktionærer vil indførelsen af fuldstændig elektronisk  

 generalforsamling medføre fordele, mens andre aktionærers  

 forhold vanskeliggøres.
De krav, der stilles til vedtagelsen heraf,  

 skal derfor tage rimeligt hensyn til begge parter.
På denne baggrund  

 foreslås det, at kompetencen til at indføre fuldstændig  

 elektronisk generalforsamling tillægges generalforsamlingen, og at der  

 stilles særlige krav til beslutningen herom af hensyn til  

 minoritetsaktionærerne, ligesom beslutningen skal optages i  

 vedtægterne.
Bestemmelserne om fuldstændig elektronisk  

 generalforsamling finder anvendelse, når dette indføres som en  

 fast ordning i selskabet.
Bestemmelserne er derfor ikke til hinder for, at  

 det formløst kan besluttes at afholde en fuldstændig elektronisk  

 generalforsamling, hvis samtlige aktionærer konkret har givet samtykke  

 hertil.
Til sammenligning kan det nævnes, at det i dag er almindeligt  

 anerkendt, at en generalforsamling kan afholdes som en såkaldt  

 "skrivebordsgeneralforsamling", hvis samtlige aktionærer har  

 givet samtykke hertil.
I sådanne tilfælde afholdes  

 generalforsamlingen typisk af en advokat, som samtlige aktionærer har  

 bemyndiget dertil, uden at aktionærerne er til stede på  

 generalforsamlingen.
Advokaten fungerer som dirigent og protokollerer de  

 trufne beslutninger.
 De enkelte bestemmelser i § 65 a omtales  

 nærmere i det følgende. § 65 a er bygget op således,  

 at stk. 1 vedrører delvis elektronisk generalforsamling,  

 stk. 2 vedrører fuldstændig elektronisk generalforsamling,  

 mens stk. 3-6 indeholder fællesbestemmelser for delvis og  

 fuldstændig elektronisk generalforsamling.
 I § 65 a, stk. 1, foreslås det, at  

 bestyrelsen   medmindre vedtægterne bestemmer andet   kan beslutte, at  

 der som supplement til en traditionel fysisk generalforsamling gives adgang  

 til, at aktionærer kan deltage elektronisk i generalforsamlingen uden  

 at være fysisk til stede (delvis elektronisk generalforsamling). Kernen  

 i en delvis elektronisk generalforsamling er således fortsat den  

 traditionelle fysiske generalforsamling, der blot suppleres med mulighed for,  

 at aktionærer kan deltage i, ytre sig og stemme elektronisk uden at  

 være fysisk til stede på generalforsamlingen.
I vedtægterne kan der fastsættes nærmere  

 betingelser og retningslinjer for anvendelsen af delvis elektronisk  

 generalforsamling.
Det er endvidere muligt i vedtægterne at gøre  

 beslutningen om indførelse af delvis elektronisk generalforsamling til  

 et generalforsamlingsanliggende, således at beslutning herom skal  

 godkendes af generalforsamlingen.
Sådanne vedtægtsbestemmelser  

 skal vedtages med det sædvanlige majoritetskrav til  

 vedtægtsændring, medmindre andet fremgår af  

 vedtægterne.
I § 65 a, stk. 2, 1. pkt., foreslås  

 det, at generalforsamlingen kan beslutte, at der i stedet for den  

 traditionelle fysiske generalforsamling alene afholdes elektronisk  

 generalforsamling (fuldstændig elektronisk generalforsamling). Ved  

 denne form for generalforsamling er der ikke adgang til fysisk  

 fremmøde, da generalforsamlingen ikke afholdes på en fysisk  

 lokalitet, men udelukkende elektronisk via en opkobling for alle  

 aktionærer, der deltager i generalforsamlingen.
Afstemningen  

 foregår ligeledes elektronisk.
Efter den foreslåede bestemmelse i § 65 a,  

 stk. 2, 2. pkt., skal det fremgå af generalforsamlingens  

 beslutning, på hvilken måde elektroniske medier finder anvendelse  

 ved afholdelse af fuldstændig elektronisk generalforsamling.
Det er  

 hensigten med denne formulering at give selskaberne mulighed for at indrette  

 sig efter det enkelte selskabs behov.
I selskaber med mange aktionærer  

 kan der være behov for et mere avanceret system, mens det i selskaber  

 med få aktionærer kan være tilstrækkeligt med et mere  

 enkelt system.
Formuleringen tager samtidig højde for, at forslaget  

 skal kunne rumme fremtidige teknologiske udviklinger.
Det foreslås i § 65 a, stk. 2, 3.  

 pkt., at hvis generalforsamlingen beslutter at indføre  

 fuldstændig elektronisk generalforsamling i selskabet som en fast  

 ordning efter 1. og 2. pkt., skal beslutningen af hensyn til kommende  

 aktionærer optages i selskabets vedtægter.
Bestemmelserne i  

 § 78 med de ændringer, som er foreslået i forslagets  

 § 1, nr. 11, finder anvendelse på vedtagelsen af beslutningen samt  

 på ændringer heri, jf. § 65 a, stk. 2, 4. pkt.  

 Dette indebærer, at beslutningen skal vedtages med det sædvanlige  

 to tredjedeles flertal til vedtægtsændring, kombineret med en ny  

 regel om blokerende mindretal, hvorefter aktionærer, som  

 repræsenterer 25 pct. af selskabets samlede stemmeberettigede  

 aktiekapital, kan blokere for forslaget ved aktivt at stemme imod  

 forslaget.
I lovforslaget stilles der ikke krav om, at selskaber, som  

 indfører fuldstændig elektronisk generalforsamling, skal stille  

 nødvendigt udstyr til rådighed for de aktionærer, som ikke  

 selv har adgang hertil.
Noget sådant ville være meget  

 omkostningskrævende, navnlig i store selskaber med en skiftende  

 aktionærkreds.
I lovforslaget varetages minoritetsbeskyttelsen i stedet  

 igennem den særlige regel om blokerende mindretal, der er omtalt  

 ovenfor.
De foreslåede bestemmelser er dog ikke til hinder for, at  

 generalforsamlingen kan beslutte, at selskabet skal stille et sådant  

 udstyr til rådighed for aktionærerne.
I § 65 a, stk. 3, foreslås det, at  

 bestyrelsen, der som nævnt har ansvaret for at tilrettelægge  

 selskabets generalforsamling, fastsætter de nærmere krav til de  

 anvendte elektroniske systemer.
Indkaldelsen til generalforsamling skal  

 indeholde oplysning herom.
Endvidere skal det fremgå af indkaldelsen,  

 hvordan aktionærerne tilmelder sig til elektronisk deltagelse, og hvor  

 de kan finde oplysning om fremgangsmåden i forbindelse med elektronisk  

 deltagelse i generalforsamlingen, hvis dette ikke fremgår af  

 indkaldelsen.
Selskabet kan f.eks. give oplysning herom på sin  

 hjemmeside eller andet medie med tilsvarende funktionalitet.
Oplysningerne  

 skal være let tilgængelige for aktionærerne.
Har selskabet udstedt ihændehaveraktier, skal det  

 endvidere angives i indkaldelsen til generalforsamling, hvordan ejerne af  

 sådanne aktier skal dokumentere deres adkomst for at kunne deltage i  

 den elektroniske generalforsamling.
Dette kan eksempelvis ske ved  

 fremlæggelse af kontoudskrift fra et kontoførende  

 pengeinstitut.
Efter den foreslåede bestemmelse i § 65 a,  

 stk. 4, er det en forudsætning for afholdelse af delvis  

 såvel som fuldstændig elektronisk generalforsamling, at  

 selskabets bestyrelse drager omsorg for, at betingelserne for at afvikle  

 generalforsamlingen på betryggende vis er på plads.
Med  

 bestemmelsen er det hensigten at præcisere, at der gælder de  

 samme retsgarantier ved en elektronisk generalforsamling som ved en  

 traditionel fysisk generalforsamling.
Det anvendte system skal således  

 være indrettet på en sådan måde, at  

 aktionærerne uhindret kan udøve deres forvaltningsmæssige  

 beføjelser på en elektronisk generalforsamling, dvs. deltage i,  

 ytre sig og stemme på generalforsamlingen.
Det anvendte system skal  

 tillige på pålidelig måde kunne fastslå, hvilke  

 aktionærer som deltager i generalforsamlingen, hvilken kapital og  

 stemmeret, de repræsenterer, samt resultatet af afstemningerne.
Systemet skal kunne foretage en korrekt identifikation af  

 hver enkelt deltager i generalforsamlingen, f.eks. ved brug af password eller  

 anden form for identifikationsmekanisme, som aktionæren råder  

 over.
For at kunne deltage samt være repræsenteret elektronisk  

 på generalforsamlingen skal aktionæren ved generalforsamlingens  

 begyndelse være opkoblet hertil, f.eks. via internettet eller andet  

 medie med tilsvarende funktionalitet.
Registreringen af de deltagende  

 aktionærer og den kapital og stemmeret, de repræsenterer, kan  

 f.eks. ske ved anvendelse af en logbog over de opkoblede aktionærer.  

 Systemet skal endvidere på pålidelig vis kunne registrere den  

 enkelte on-line deltagers stemmeafgivning samt fastlægge det samlede  

 afstemningsresultat.
Efter gældende ret er det selskabets bestyrelse, der  

 er ansvarlig for den praktiske tilrettelæggelse af generalforsamlingen.  

 Ved afholdelse af elektronisk generalforsamling   delvis såvel som  

 fuldstændig er det således bestyrelsens ansvar at drage omsorg  

 for, at generalforsamlingen afvikles på betryggende vis som  

 anført ovenfor.
Det overlades til selskaberne selv udfra en  

 nærmere vurdering af det enkelte selskabs behov at fastlægge,  

 hvilke tekniske krav der må stilles til det anvendte system for at  

 opnå fornøden sikkerhed.
Efter gældende ret ledes generalforsamlingen af en  

 dirigent, der har ansvaret for at sikre, at generalforsamlingen er lovligt  

 indkaldt, samt for at kontrollere, at generalforsamlingen afvikles på  

 lovlig og praktisk vis, jf. aktieselskabslovens § 75. Ved en elektronisk  

 generalforsamling skal dirigenten bl.a. forsikre sig om, at det anvendte  

 system lever op til kravene i § 65 a, stk. 4. Med forslaget er der  

 ikke tilsigtet en udvidelse af dirigentens opgaver, men den praktiske  

 udførelse af dirigentens hverv vil ændres som følge af  

 brugen af elektroniske medier.
Dirigenten vil i høj grad skulle basere  

 sin ledelse af generalforsamlingen på de tekniske systemer, som  

 registrerer og styrer forbindelsen til de aktionærer og øvrige  

 personer, der deltager elektronisk i generalforsamlingen.
Dette er dog  

 allerede i vidt omfang tilfældet ved afholdelsen af generalforsamlinger  

 i større selskaber i dag, herunder navnlig i børsnoterede  

 selskaber.
Det er dirigentens opgave at tage stilling til eventuelle  

 tvivlsspørgsmål i forbindelse med generalforsamlingens  

 afholdelse.
Ved afviklingen af en elektronisk generalforsamling kan der  

 f.eks. opstå en række tekniske problemer eller systemnedbrud, der  

 kan medføre, at en eller flere aktionærer afskæres fra at  

 deltage i generalforsamlingen.
Hvilken betydning dette skal have for  

 afviklingen og gennemførelsen af generalforsamlingen, må  

 dirigenten afgøre i den konkrete situation.
Ved afgørelsen  

 heraf må der bl.a. lægges vægt på, hvilken betydning  

 det må forventes at have for dagsordenspunktets behandling og eventuelt  

 afstemningen herom, at en eller flere aktionærer er afskåret fra  

 at deltage i generalforsamlingen som følge af tekniske problemer.  

 Konstateres det først efterfølgende, at en eller flere  

 aktionærer har været afskåret fra at deltage i  

 generalforsamlingen på grund af tekniske problemer, kan der opstå  

 spørgsmål om gyldigheden af de beslutninger, der blev vedtaget  

 på generalforsamlingen.
Ved afgørelsen heraf må der bl.a.  

 lægges vægt på, om de tekniske problemer skyldes de  

 pågældende aktionærers egne forhold eller selskabets  

 forhold, antallet af aktionærer, der har været udelukket, samt om  

 de pågældende aktionærers stemmer ville have haft betydning  

 for afstemningens resultat.
I § 65 a, stk. 5, foreslås en  

 bestemmelse, som har til formål at sikre, at en elektronisk  

 generalforsamling kan afvikles inden for rimelige tidsmæssige rammer.  

 Ligesom ved en fysisk generalforsamling er det også ved såvel en  

 delvis som en fuldstændig elektronisk generalforsamling dirigentens  

 opgave at sikre, at der sker en rimelig afvikling af generalforsamlingen.  

 På samme måde som ved en traditionel fysisk generalforsamling kan  

 dirigenten   af hensyn til generalforsamlingens afvikling  

 inden for rimelig tid   afslutte indtegningen af nye  

 talere, hvor dirigenten skønner, at det igangværende emne er ved  

 at være uddebatteret.
Imidlertid kan deltagelse i generalforsamlingen  

 via elektroniske medier formentlig i nogle tilfælde føre til  

 øget spørgelyst blandt de pågældende  

 aktionærer.
Hertil kommer, at det kan være forbundet med  

 praktiske vanskeligheder for dirigenten at vurdere, hvornår et emne er  

 ved at være uddebatteret, når spørgsmål og  

 debatindlæg indsendes elektronisk, f.eks. via elektronisk post.
Dette  

 kan få den konsekvens, at det kan blive vanskeligt at gennemføre  

 generalforsamlingen inden for sædvanlige tidsmæssige rammer.
I § 65 a, stk. 5, åbnes der derfor  

 mulighed for, at generalforsamlingen kan beslutte, at aktionærer, der  

 deltager elektronisk i en generalforsamling, under visse omstændigheder  

 skal stille deres eventuelle spørgsmål til dagsordenen eller til  

 dokumenter m.v., som skal behandles på den elektroniske  

 generalforsamling, forud for generalforsamlingen inden udløbet af en  

 frist, som fastsættes i vedtægterne.
Beslutningen kan  

 træffes med sædvanlig majoritet til vedtægtsændring.  

 De spørgsmål, der tænkes på med den foreslåede  

 bestemmelse, er spørgsmål, som kan stilles på  

 forhånd på baggrund af indkaldelsen og det materiale, der er  

 gjort tilgængeligt for aktionærerne forud for  

 generalforsamlingen, jf. f.eks. aktieselskabslovens § 73, stk. 3-6.  

 Spørgsmål og svar skal gøres tilgængelige for  

 samtlige aktionærer senest ved generalforsamlingens begyndelse, jf.  

 princippet i aktieselskabslovens § 76, stk. 3, 2. pkt.,  

 vedrørende skriftlig besvarelse af spørgsmål i  

 børsnoterede selskaber.
Fremkommer der nye oplysninger ved besvarelsen  

 af spørgsmål stillet i henhold til den foreslåede  

 § 65 a, stk. 5, som giver anledning til nye spørgsmål  

 inden eller på generalforsamlingen, kan sådanne  

 spørgsmål ikke afskæres med henvisning til, at  

 spørgsmålene skulle have været stillet inden  

 udløbet af den i vedtægterne fastsatte frist.
I øvrigt  

 ændrer en sådan vedtægtsbestemmelse ikke på  

 aktionærernes ret til at stille andre spørgsmål på  

 selve generalforsamlingen, jf. aktieselskabslovens § 65,  

 stk. 2.
Den foreslåede bestemmelse i § 65 a,  

 stk. 5, finder alene anvendelse på aktionærer, der deltager  

 elektronisk i generalforsamlingen.
Afholdes generalforsamlingen som en delvis  

 elektronisk generalforsamling, kan bestemmelsen således ikke anvendes  

 over for de aktionærer, som er fysisk til stede på  

 generalforsamlingen.
I § 65 a, stk. 6, foreslås det, at  

 lovens bestemmelser om afholdelse af generalforsamling med de fornødne  

 afvigelser finder tilsvarende anvendelse på delvis og fuldstændig  

 elektronisk generalforsamling.
Der kan ikke ske afvigelser med hensyn til  

 aktionærernes ret til at deltage i, ytre sig og stemme på  

 generalforsamlingen, men afvigelser med hensyn til måden, disse  

 rettigheder udøves på i forbindelse med anvendelsen af  

 elektroniske hjælpemidler.
Dette indebærer f.eks., at enhver  

 aktionær, som i henhold til den gældende bestemmelse i  

 aktieselskabslovens § 65, stk. 2, har "ret til at møde  

 på generalforsamlingen og tage ordet der", tilsvarende har ret til  

 at deltage i og ytre sig på en elektronisk generalforsamling.
Endvidere  

 indebærer det, at aktionærens ret efter § 66, stk. 1,  

 til at møde på generalforsamlingen ved fuldmægtig og  

 sammen med en rådgiver, ligeledes gælder, hvis selskabet har  

 indført elektronisk generalforsamling.
Efter den gældende bestemmelse i § 68 skal  

 generalforsamling afholdes på selskabets hjemsted, medmindre  

 vedtægterne bestemmer, at den skal eller kan afholdes på andet  

 angivet sted.
Efter bestemmelsens ordlyd skal generalforsamlingen  

 således afholdes på en geografisk lokalitet.
Vælger  

 selskabet at afholde en traditionel fysisk generalforsamling suppleret med  

 mulighed for, at de aktionærer som ønsker det, kan deltage  

 elektronisk uden at være fysisk til stede på generalforsamlingen,  

 skal afholdelsen af den fysiske generalforsamling fortsat finde sted på  

 hjemstedet eller det i vedtægterne anførte sted.  

 Fastsættes det derimod i selskabets vedtægter, at selskabets  

 generalforsamling skal afholdes som en fuldstændig elektronisk  

 generalforsamling, bortfalder kravet om afholdelse af generalforsamlingen  

 på en geografisk lokalitet i sagens natur.
Sådanne selskaber skal  

 dog fortsat have et registreret hjemsted med tilknytning til en geografisk  

 lokalitet.
Dette skyldes bl.a., at selskabet skal have en hjemstedsadresse,  

 hvortil offentlige myndigheder og andre kan sende brevpost til selskabet.  

 Endvidere må hjemstedet anses for tidsangivende for  

 generalforsamlingen, medmindre andet fastsættes i selskabets  

 vedtægter.
 Hvor det fremgår af lovgivningen, at selskabets  

 generalforsamlinger skal være åbne for pressen   som det f.eks.  

 er tilfældet i statslige aktieselskaber i henhold til den  

 gældende bestemmelse i aktieselskabslovens § 65, stk. 3   er  

 det en betingelse, at pressen rent faktisk får adgang til den  

 elektroniske generalforsamling.
 I forbindelse med beslutningen om at indføre  

 elektronisk generalforsamling vil det være hensigtsmæssigt at  

 overveje, om der samtidig bør indføres elektronisk  

 dokumentudveksling og elektronisk post i kommunikationen imellem selskabet og  

 aktionærerne efter den foreslåede § 65 b.
I § 65 b foreslås det, at der skabes  

 udtrykkelig hjemmel til anvendelse af elektronisk dokumentudveksling samt  

 elektronisk post i kommunikationen imellem selskabet og aktionærerne  

 (elektronisk kommunikation). Til sammenligning kan det oplyses, at  

 aktieselskabslovens § 154 indeholder bestemmelser om elektronisk  

 dokumentudveksling i kommunikationen imellem selskabet og Erhvervs- og  

 Selskabsstyrelsen.
Disse bestemmelser er senest ændret ved lov nr. 449  

 af 7. juni 2001. Derimod indeholder loven ikke tilsvarende bestemmelser for  

 så vidt angår den kommunikation, der finder sted imellem andre  

 parter i henhold til loven.
Bestemmelserne om kommunikationen imellem disse  

 parter stammer således fra en tid, hvor elektronisk kommunikation ikke  

 kendtes eller ikke var udbredt i samme omfang som i dag.
Disse bestemmelser  

 indeholder derfor en række direkte eller indirekte formkrav, som i  

 deres nuværende formulering kan give indtryk af, at formkravene kun kan  

 opfyldes ved fremsendelse eller fremlæggelse af papirbaserede  

 dokumenter.
For at tilpasse formkravene i aktieselskabsloven til den  

 teknologiske udvikling foreslås det derfor, at der med  

 indføjelsen af § 65 b i aktieselskabsloven skabes en  

 udtrykkelig, generel hjemmel til, at selskabet og aktionærerne kan  

 kommunikere indbyrdes ved anvendelse af elektroniske dokumenter og  

 elektronisk post (elektronisk kommunikation). Bestyrelsen såvel som  

 aktionærerne kan fremsætte forslag herom.
Indførelse af  

 elektronisk kommunikation som en fast ordning i kommunikationen imellem  

 selskabet og aktionærerne er dermed en mulighed, som aktionærerne  

 frit kan vælge at indføre, hvis en tilstrækkelig majoritet  

 finder det hensigtsmæssigt.
Det foreslåede majoritetskrav svarer  

 til majoritetskravet ved indførelse af fuldstændig elektronisk  

 generalforsamling.
Beslutning om indførelse af elektronisk  

 kommunikation skal optages i vedtægterne.
Selvom generalforsamlingen  

 ikke har besluttet at indføre elektronisk kommunikation imellem  

 selskabet og aktionærerne som en fast ordning efter de foreslåede  

 bestemmelser i § 65 b, kan kommunikationen dog foregå elektronisk  

 imellem selskabet og en eller flere aktionærer, hvis der imellem de  

 pågældende er indgået aftale herom.
De foreslåede bestemmelser i § 65 b giver alene  

 hjemmel til at anvende elektronisk kommunikation imellem selskabet og dets  

 aktionærer.
Er et formkrav indført i loven for at sikre  

 tredjemands, herunder kreditorers, adgang til oplysninger m.v. om selskabet,  

 f.eks. ved fremlæggelse af dokumenter på selskabets kontor, kan  

 tredjemands stilling ikke forringes ved at nægte at gøre den  

 ønskede information tilgængelig på den i bestemmelsen  

 foreskrevne måde.
Som eksempel herpå kan nævnes  

 bestemmelsen i aktieselskabslovens § 122, hvorefter likvidatorerne skal  

 fremlægge likvidationsregnskab til eftersyn for aktionærerne og  

 kreditorerne på selskabets kontor.
Bestemmelsen giver ikke hjemmel til  

 at bestemme, at kommunikationen med tredjemand skal foregå elektronisk,  

 medmindre tredjemand har givet samtykke hertil.
Det foreslås, at det overlades til selskaberne selv  

 ud fra en nærmere vurdering af selskabets behov at fastlægge,  

 hvilke tekniske krav der må stilles til de anvendte systemer for at  

 opnå den fornødne sikkerhed ved anvendelsen af elektronisk  

 kommunikation.
De anvendte systemer bør give en tilfredsstillende grad  

 af sikkerhed for afsenders identitet, at afsender ikke efterfølgende kan afvise at have  

 afsendt meddelelsen/dokumentet, og at meddelelsen/dokumentet ikke er blevet læst  

 eller ændret undervejs.
Det er ikke fundet hensigtsmæssigt i loven at  

 fastlægge bestemte teknologiske løsninger til opfyldelsen af de  

 sikkerhedsmæssige krav, bl.a. fordi behovet vil variere meget fra  

 selskab til selskab og fra situation til situation.
Hertil kommer, at den  

 teknologiske udvikling sker så hurtigt, at regler herom hurtigt kan  

 blive forældede.
 De enkelte bestemmelser i § 65 b omtales  

 nærmere i det følgende.
I § 65 b, stk. 1, 1. pkt., foreslås  

 det, at generalforsamlingen kan træffe beslutning om anvendelse af  

 elektronisk dokumentudveksling og elektronisk post i kommunikationen imellem  

 selskabet og aktionærerne (elektronisk kommunikation) i stedet for  

 fremsendelse eller fremlæggelse af papirbaserede dokumenter i henhold  

 til aktieselskabsloven.
Bestemmelsen omhandler elektroniske dokumenter, som  

 kan erstatte papirbaserede dokumenter.
Det forudsættes herved, at det  

 elektroniske dokument uden bearbejdning kan udskrives i klarskrift.
Der kan  

 således ikke for tiden anvendes eksempelvis lyd- og billedfiler til  

 opfyldelse af et formkrav i loven om skriftlighed.
I § 65 b, stk. 1, 2. pkt., foreslås  

 det, at elektronisk kommunikation kan anvendes imellem selskabet og  

 aktionærerne uanset eventuelle formkrav, som måtte være  

 anført i aktieselskabsloven, med de begrænsninger, der  

 følger af stk. 5 vedrørende meddelelser m. v. til  

 aktionærer, som i henhold til lovgivningen skal ske ved offentlig  

 indkaldelse eller ved bekendtgørelse i Statstidende.
Stk. 1, 2.  

 pkt., henviser endvidere til den foreslåede nye bestemmelse i  

 § 179 (forslagets § 1, nr. 15) om digital signatur m.v.
I denne  

 bestemmelse foreslås det, at hvor det i loven er foreskrevet eller  

 forudsat, at et dokument skal være underskrevet, kan dette krav  

 opfyldes ved anvendelse af en digital signatur eller en anden tilsvarende  

 elektronisk signatur.
En beslutning om anvendelse af elektronisk kommunikation  

 kan   med de begrænsninger der som nævnt følger af  

 stk. 5   vedrøre alle eller nogle af de meddelelser og dokumenter  

 m.v., som i henhold til aktieselskabsloven skal udveksles imellem selskabet  

 og aktionærerne.
I langt de fleste tilfælde kan elektronisk  

 kommunikation således erstatte fremsendelse og fremlæggelse af  

 papirbaserede dokumenter.
I det følgende nævnes nogle eksempler  

 på, hvordan kommunikationen imellem selskabet og aktionærerne kan  

 tænkes at foregå elektronisk i henhold til § 65 b,  

 stk. 1.
Efter de gældende bestemmelser i aktieselskabslovens  

 § 73, stk. 2, 1. og 2. pkt., skal indkaldelse til generalforsamling  

 ske i overensstemmelse med vedtægternes bestemmelser.
Indkaldelsen skal  

 dog ske skriftligt til alle i aktiebogen noterede aktionærer, som har  

 fremsat begæring herom.
Med de foreslåede bestemmelser i  

 § 65 b bliver det f.eks. muligt at vedtage, at indkaldelsen af de  

 noterede aktionærer i stedet skal eller kan foregå elektronisk,  

 f.eks. via elektronisk post med digital signatur. (Med den foreslåede  

 bestemmelse i § 65 b, stk. 5, bliver det endvidere muligt i  

 vedtægterne at bestemme, at offentlig indkaldelse efter § 73, stk. 2,  

 3. pkt., til generalforsamling i selskaber, der har udstedt  

 ihændehaveraktier, ligeledes kan erstattes af indkaldelse på  

 f.eks. selskabets hjemmeside som omtalt nedenfor i bemærkningerne til  

 stk. 5). Tilsvarende bliver det muligt at bestemme, at anmeldelse om  

 deltagelse i generalforsamling i henhold til § 65, stk. 2, 2. pkt.,  

 skal kunne foretages elektronisk, f.eks. via elektronisk post med digital  

 signatur.
Efter aktieselskabslovens § 73, stk. 6, skal  

 dagsordenen og de fuldstændige forslag samt for den ordinære  

 generalforsamlings vedkommende tillige revideret årsrapport  

 fremlægges til eftersyn for aktionærerne på selskabets  

 kontor og samtidig sendes til noterede aktionærer, som har fremsat  

 anmodning herom.
I loven findes tillige en række bestemmelser om, at  

 dokumenter skal fremlægges og udsendes efter reglerne i § 73,  

 stk. 6. Som eksempel herpå kan nævnes bestemmelsen i  

 § 6 c, stk. 4, 1. pkt., hvorefter et selskab, der i forbindelse med  

 f.eks. en erhvervelse fra en stifter skal fremlægge og udsende  

 vurderingsberetning og redegørelse for erhvervelsen efter reglerne i  

 § 73, stk. 6. Med de foreslåede bestemmelser i § 65 b  

 bliver det f.eks. muligt at vedtage, at formkravet om fremlæggelse af  

 sådanne dokumenter på selskabets kontor f.eks. kan opfyldes ved  

 at gøre dokumenterne tilgængelige på selskabets  

 hjemmeside, mens formkravet om fremsendelse af dokumenterne til noterede  

 aktionærer f.eks. kan opfyldes ved at fremsende dokumenterne til disse  

 aktionærer via elektronisk post eller ved at gøre dokumenterne  

 tilgængelige på selskabets hjemmeside.
Efter aktieselskabslovens § 66, stk. 1, har  

 aktionæren ret til at møde på generalforsamlingen ved  

 fuldmægtig.
I så fald skal fuldmægtigen efter § 66,  

 stk. 2, "fremlægge skriftlig og dateret fuldmagt"  

 på generalforsamlingen.
Med den foreslåede bestemmelse i  

 § 65 b, stk. 1, bliver det f.eks. muligt at vedtage, at  

 fremlæggelsen af fuldmagten kan ske elektronisk ved, at  

 fuldmagtsgiveren sender fuldmagten med elektronisk post til selskabet eller  

 fuldmægtigen, f.eks. som vedhæftet dokument, forsynet med digital  

 signatur.
Fuldmægtigen kan herefter videresende den elektronisk til  

 selskabet.
Efter aktieselskabslovens § 75, stk. 2, skal  

 dirigenten føre en protokol over forhandlingerne på  

 generalforsamlingen.
Med de foreslåede bestemmelser i § 65 b  

 bliver det f.eks. muligt at vedtage, at protokollen kan føres  

 elektronisk og underskrives af dirigenten ved anvendelse af digital signatur.  

 Protokollen, som efter § 75, stk. 3, skal gøres  

 tilgængelig for aktionærerne på selskabets kontor, kan  

 f.eks. i stedet gøres tilgængelig for aktionærerne  

 på selskabets hjemmeside.
I § 65 b, stk. 2, foreslås det, at  

 det af beslutningen skal fremgå, hvilke meddelelser m.v. der er  

 omfattet af beslutningen, og på hvilken måde elektronisk  

 kommunikation skal eller kan anvendes.
Endvidere skal det fremgå af  

 beslutningen, hvor aktionærerne kan finde oplysning om kravene til de  

 anvendte systemer samt om fremgangsmåden i forbindelse med elektronisk  

 kommunikation.
Baggrunden for dette er bl.a., at aktionærerne skal  

 kunne vide præcis, hvor og hvordan de kan skaffe sig oplysninger om  

 disse forhold, samt hvordan de kan komme i kontakt med selskabet.
Det  

 overlades således til generalforsamlingen og selskabet at vælge  

 den kommunikationsform, der efter omstændighederne i fornødent  

 omfang kan sikre bevis for afsendelse og indhold af de udvekslede meddelelser  

 og dokumenter imellem selskabet og aktionærerne.
Det foreslås i § 65 b, stk. 3, at  

 beslutningen om at anvende elektronisk kommunikation skal optages i  

 vedtægterne, så såvel kommende som eksisterende  

 aktionærer ved gennemgang af vedtægterne kan orientere sig om  

 beslutningens indhold.
Bestemmelserne i § 78 med de ændringer, som  

 er foreslået i forslagets § 1, nr. 11, finder anvendelse på  

 vedtagelsen af beslutningen samt på ændringer heri.
I § 65 b, stk. 4, fastslås  

 det dog   så der ikke kan opstå tvivl om  

 retstilstanden   at selvom der ikke er indført  

 elektronisk kommunikation imellem selskabet og aktionærerne som en fast  

 ordning efter bestemmelserne i stk. 1-3, kan den enkelte aktionær  

 og selskabet indbyrdes indgå aftale om at anvende elektronisk  

 kommunikation i det omfang, de ønsker det.
En sådan aftale kan  

 indgås formløst.
Det forudsættes, at aftalen ikke er i  

 strid med loven eller selskabets vedtægter.
Den foreslåede bestemmelse i § 65 b,  

 stk. 5, indeholder nogle begrænsninger i adgangen til at  

 indføre elektronisk kommunikation imellem selskabet og  

 aktionærerne i de tilfælde, hvor det i loven er foreskrevet, at  

 selskabets meddelelser m.v. til aktionærer skal ske ved offentlig  

 indkaldelse eller ved bekendtgørelse i Statstidende.
I sådanne  

 tilfælde kan den ved lov anførte meddelelsesform ikke erstattes  

 af elektronisk kommunikation, f.eks. offentliggørelse på  

 selskabets hjemmeside, undtagen i de tilfælde, der er udtrykkeligt  

 nævnt i § 65 b, stk. 5, dvs. aktieselskabslovens § 34, stk.  

 2, og § 73, stk. 2, 3. pkt.
Ved tegning af nye aktier i forbindelse med  

 kapitalforhøjelse skal der efter aktieselskabslovens § 34,  

 stk. 2, ske underretning om tegningslistens fremlæggelse og  

 tegningsfristens længde ved bekendtgørelse i Statstidende, hvis  

 selskabet har udstedt ihændehaveraktier.
Med den foreslåede  

 bestemmelse i § 65 b, stk. 5, kan det i vedtægterne  

 bestemmes, at sådanne bekendtgørelser i Statstidende kan  

 erstattes af meddelelse herom på eksempelvis selskabets hjemmeside.
I  

 så fald skal tegningsfristens længde efter § 32,  

 stk. 1, nr. 4, beregnes fra datoen for meddelelsens indrykning på  

 hjemmesiden.
Da sådanne meddelelser udspringer af en  

 generalforsamlingsbeslutning, som fremgår af  

 generalforsamlingsprotokollen, forekommer det ubetænkeligt at give  

 adgang til, at sådanne meddelelser alene gives elektronisk, f.eks.  

 på selskabets hjemmeside eller andet medie med tilsvarende  

 funktionalitet.
Efter aktieselskabslovens § 73, stk. 2, 3. pkt.,  

 skal der ske offentlig indkaldelse til generalforsamling, hvis selskabet har  

 udstedt ihændehaveraktier.
Offentlig indkaldelse sker  

 sædvanligvis ved indkaldelse i en række af de større  

 danske dagblade.
Med den foreslåede bestemmelse i § 65 b,  

 stk. 5, kan det i vedtægterne bestemmes, at offentlig indkaldelse  

 i dagblade kan erstattes af elektronisk indkaldelse til generalforsamling,  

 f.eks. på selskabets hjemmeside.
Det forekommer ubetænkeligt at  

 give adgang til, at det i vedtægterne kan bestemmes, at indkaldelse til  

 generalforsamling kan ske elektronisk, f.eks. på selskabets hjemmeside.  

 I så fald bør tidspunktet for selskabets årlige  

 generalforsamling dog fremgå af vedtægterne af hensyn til  

 aktionærernes mulighed for at holde sig orienteret om, hvornår  

 der vil ske indkaldelse hertil på selskabets hjemmeside.
Det vil  

 endvidere være muligt i vedtægterne at sondre imellem indkaldelse  

 til ordinær generalforsamling og ekstraordinær generalforsamling,  

 hvis der skønnes at være behov herfor, således at  

 indkaldelse til ordinær generalforsamling alene sker på  

 hjemmesiden, mens indkaldelse til ekstraordinær generalforsamling  

 både sker på hjemmesiden og i nærmere angivne dagblade.
I andre tilfælde end ovennævnte tilfælde  

 foreslås det, at elektronisk kommunikation ikke kan erstatte offentlig  

 indkaldelse eller bekendtgørelse i Statstidende af meddelelser m.v.  

 til aktionærer, hvor disse meddelelsesformer er foreskrevet i  

 aktieselskabsloven eller i anden lovgivning.
Som eksempler herpå kan  

 nævnes aktieselskabslovens krav om bekendtgørelse i Statstidende  

 i § 20 c vedrørende tvangsindløsning af  

 minoritetsaktionærer, § 23 d vedrørende registrering i en  

 værdipapircentral, § 24, stk. 3, vedrørende  

 mortifikation af aktiebreve og § 40 vedrørende ikke-afhentede  

 fondsaktier.
I sådanne særlige tilfælde forekommer det  

 betænkeligt at erstatte bekendtgørelsen i Statstidende med  

 eksempelvis meddelelse på selskabets hjemmeside, da de  

 pågældende aktionærer formentlig ikke er opmærksomme  

 på deres rettigheder i de omhandlede selskaber.
I denne forbindelse  

 henledes opmærksomheden tillige på, at elektronisk kommunikation  

 ikke kan erstatte den i loven foreskrevne meddelelsesform over for  

 tredjemand, medmindre tredjemand har givet samtykke hertil som nævnt  

 ovenfor.
Den foreslåede bestemmelse i § 65 b,  

 stk. 5, er dog ikke til hinder for, at selskabet kan vælge  

 både at offentliggøre de pågældende meddelelser m.v.  

 som foreskrevet i de omhandlede bestemmelser i loven og på selskabets  

 hjemmeside eller lignende.
I så fald er det ikke nødvendigt at  

 optage bestemmelse herom i vedtægterne.
Til nr. 8 Generalforsamlingen er det centrale forum for  

 aktionærernes indflydelse i et selskab.
På generalforsamlingen  

 udpeger aktionærerne bestyrelsen og stemmer om væsentlige  

 anliggender for selskabet.
Aktionærernes deltagelse i  

 generalforsamlingen er afgørende for, at aktionærerne kan  

 udøve indflydelse på beslutningerne i selskabet og kontrollere,  

 at bestyrelsen i tilstrækkelig grad varetager aktionærernes og  

 selskabets interesser.
Den gældende bestemmelse i aktieselskabslovens  

 § 66 giver aktionæren mulighed for at møde på  

 generalforsamlingen ved en fuldmægtig.
Fuldmagten skal være  

 skriftlig og kan ikke gives for længere tid end 12 måneder.  

 Bestemmelsen indeholder ingen forskrifter om fuldmagters indsamling og  

 indhold.
Efter den gældende bestemmelse i § 66 kan et  

 selskabs bestyrelse indsamle fuldmagter fra aktionærerne.
Dette kan  

 f.eks. ske ved, at bestyrelsen en gang om året udsender en  

 fuldmagtsblanket, på hvilken den enkelte aktionær kan give  

 bestyrelsen fuldmagt til at stemme på sine vegne i en periode på  

 op til 12 måneder.
Bestyrelsens indsamling af sådanne  

 såkaldte blanco-fuldmagter kan imidlertid være betænkelig,  

 idet aktionæren derved ikke altid opnår mulighed for at tage  

 stilling til de konkrete dagsordenspunkter.
Dette kan indebære, at  

 bestyrelsen i realiteten kan få fuldmagt til at stemme for forslag, som  

 i konkrete tilfælde er ukendt for aktionæren og kan stride mod  

 aktionærens interesser.
Ud fra et ønske om at styrke det aktive ejerskab,  

 som omtalt i de almindelige bemærkninger i pkt. 2.1.1, foreslås  

 det, at der indsættes en bestemmelse i aktieselskabslovens  

§ 66, stk. 2, 3. pkt., hvorefter en fuldmagt til selskabets  

 bestyrelse kun kan gives til en bestemt generalforsamling med en på  

 forhånd kendt dagsorden.
Herved sikres det, at aktionæren udfra  

 den konkrete dagsorden tager stilling til, om det er hensigtsmæssigt at  

 give bestyrelsen fuldmagt.
Forslaget tager alene stilling til bestyrelsens indsamling  

 af fuldmagter.
Aktionæren kan således fortsat frit give andre end  

 bestyrelsen fuldmagt, herunder blanco-fuldmagt, til at repræsentere sig  

 på generalforsamlingen i en periode på op til 12  

 måneder.
Til nr. 9 Efter den gældende bestemmelse i aktieselskabslovens  

 § 72, stk. 2, skal Erhvervs- og Selskabsstyrelsen i visse  

 tilfælde afholde selskabets generalforsamling, f.eks. hvis selskabets  

 bestyrelse undlader at indkalde en generalforsamling, som skal afholdes efter  

 loven, vedtægterne eller en generalforsamlingsbeslutning.
Den foreslåede bestemmelse i § 72,  

 stk. 3, giver styrelsen hjemmel til at beslutte, at  

 generalforsamlingen skal afholdes ved fysisk fremmøde, selv om det i  

 henhold til de foreslåede bestemmelser i § 65 a (forslagets  

 § 1, nr. 7) er fastsat i selskabets vedtægter, at  

 generalforsamlingen skal afholdes delvist eller fuldstændigt  

 elektronisk.
Dette gælder ligeledes, hvis aktionærerne har  

 aftalt, at den omhandlede generalforsamling skal afholdes elektronisk.
Baggrunden for den foreslåede bestemmelse i  

 § 72, stk. 3, er, at det vil være meget tids- og  

 omkostningskrævende, hvis styrelsen skal udvikle forskellige og  

 specialindrettede systemer til de sjældne tilfælde, hvor  

 styrelsen afholder generalforsamling i et konkret aktieselskab.
Da udgifterne  

 i forbindelse med styrelsens afholdelse af generalforsamling skal afholdes  

 endeligt af selskabet, vil det endvidere være i selskabets interesse,  

 at omkostningerne i forbindelse hermed minimeres.
Til nr. 10 Det foreslås i lovforslagets § 1, nr. 7, at  

 generalforsamlingen i vedtægterne kan bestemme at indføre  

 fuldstændig elektronisk generalforsamling efter de foreslåede  

 bestemmelser i § 65 a, stk. 2. Endvidere foreslås det i  

 § 65 b, stk. 1 og 5, at der i vedtægterne kan optages  

 bestemmelse om indførelse af elektronisk dokumentudveksling i  

 kommunikationen imellem selskabet og aktionærerne.
De nævnte forslag har stor betydning for  

 aktionærerne.
Det foreslås derfor, at indkaldelse til  

 generalforsamling, hvor sådanne beslutninger er på dagsordenen,  

 skal være omfattet af bestemmelsen i aktieselskabslovens § 73,  

 stk. 5, vedrørende særligt betydningsfulde  

 vedtægtsændringer.
Dette indebærer, at indkaldelsen skal  

 indeholde den fulde ordlyd af forslaget til  

 vedtægtsændringer.
Til nr. 11 Den foreslåede nye affattelse af § 78  

 viderefører de hidtil gældende bestemmelser i § 78 om  

 majoritetskrav til vedtægtsændring med redaktionelle  

 ændringer.
Som noget nyt foreslås det dog i stk. 2,  

 at der indføres et særligt minoritetsbeskyttelseskrav, som  

 anvendes i de tilfælde, hvor der træffes beslutning om  

 indførelse af fuldstændig elektronisk generalforsamling efter  

 forslagets § 65 a, stk. 2, eller elektronisk kommunikation efter  

 forslagets § 65 b, stk. 1 og 5 (forslagets § 1, nr. 7).
Til vedtagelse af beslutning om indførelse af  

 fuldstændig elektronisk generalforsamling eller elektronisk  

 kommunikation kræves det efter den foreslåede bestemmelse, at  

 beslutningen skal være tiltrådt af mindst to tredjedele  

 såvel af de afgivne stemmer som af den på generalforsamlingen  

 repræsenterede stemmeberettigede aktiekapital.
Som en beskyttelse af de  

 aktionærer, der ikke ønsker indførelse af elektronisk  

 generalforsamling eller elektronisk kommunikation imellem selskabet og  

 aktionærerne, foreslås det i den nye bestemmelse i § 78,  

 stk. 2, at det tillige er en betingelse for beslutningens vedtagelse, at  

 aktionærer, som repræsenterer 25 pct. af selskabets samlede  

 stemmeberettigede aktiekapital, ikke stemmer imod beslutningen.
Det  

 kræves således, at de aktivt markerer deres modstand ved at  

 stemme imod forslaget.
Det er ikke tilstrækkeligt, at de undlader at  

 deltage i generalforsamlingen eller undlader at stemme.
Hensynet bag det foreslåede  

 minoritetsbeskyttelseskrav er, at anvendelse af elektronisk generalforsamling  

 eller elektronisk kommunikation kan medføre store fordele for nogle  

 aktionærer samtidig med, at anvendelsen af elektroniske medier kan  

 betyde, at andre aktionærers forhold vanskeliggøres.
Ved at  

 kombinere kravet om to tredjedeles flertal med bestemmelsen om et blokerende  

 mindretal opnås der en ekstra beskyttelse af de aktionærer, som  

 måtte være imod forslaget.
Til nr. 12 Vedrørende den foreslåede ændring i  

§ 111, stk. 3, kan der henvises til bemærkningerne til  

 § 1, nr. 4.
Til nr. 13 De foreslåede ændringer i § 161,  

 stk. 1, indebærer, at der kan fastsættes  

 bødestraf for overtrædelse af bestemmelserne i forslagets  

 § 1, nr. 5, vedrørende afholdelse af elektronisk  

 bestyrelsesmøde.
Til nr. 14 Straffeloven indeholder en række bestemmelser  

 vedrørende it-kriminalitet.
Nogle af de lovovertrædelser, som  

 kan tænkes begået i forbindelse med elektronisk  

 bestyrelsesmøde, elektronisk generalforsamling og elektronisk  

 kommunikation vil være direkte omfattet af straffeloven.
Det  

 gælder f.eks. "hacking", jf. straffelovens § 263,  

 stk. 2, hvor en person uberettiget skaffer sig adgang til et  

 informationssystem.
Desuden vil bestemmelsen om databedrageri i straffelovens  

 § 279 a efter omstændighederne kunne anvendes, hvis f.eks. en  

 person, som ikke er aktionær eller fuldmægtig for  

 aktionæren, retsstridigt deltager i afstemningen for derved at  

 påvirke afstemningsresultatet.
Straffelovens § 279 a tager dog  

 sigte på de tilfælde, hvor der er berigelsesforsæt.
 Indebærer en overtrædelse af de  

 foreslåede bestemmelser om elektronisk bestyrelsesmøde,  

 elektronisk generalforsamling eller elektronisk kommunikation, at  

 uberettigede derved får adgang til erhvervshemmeligheder eller  

 fortrolige personoplysninger, vil dette efter omstændighederne kunne  

 være omfattet af strafbelagte bestemmelser i markedsføringsloven  

 henholdsvis lov om behandling af personoplysninger.
 Af præventive grunde foreslås det, at der  

  hvor sådanne overtrædelser ikke er  

 strafbare efter ovennævnte love   i  

 aktieselskabslovens § 161, stk. 2 og 3,  

 indføres hjemmel til at pålægge bødestraf for  

 overtrædelser af bestemmelserne om elektronisk bestyrelsesmøde,  

 jf. den foreslåede bestemmelse i § 56, stk. 3 (forslagets  

 § 1, nr. 5), elektronisk generalforsamling, jf. de foreslåede  

 bestemmelser i § 65 a, stk. 1 og 2 (forslagets § 1, nr. 7) og  

 elektronisk kommunikation, jf. de foreslåede bestemmelser i § 56,  

 stk. 3, 3. pkt., vedrørende kommunikationen imellem bestyrelsens  

 medlemmer og § 65 b (forslagets § 1, nr. 7) vedrørende  

 kommunikationen imellem selskabet og aktionærerne.
Den foreslåede bestemmelse i § 161,  

 stk. 2, vedrører elektronisk bestyrelsesmøde og  

 elektronisk generalforsamling.
De personer, der kan straffes efter  

 bestemmelsen, er såvel den som uberettiget videregiver, som den der  

 uberettiget anvender en adgangskode eller andet adgangsmiddel til at  

 overvære eller deltage elektronisk i et elektronisk  

 bestyrelsesmøde eller en elektronisk generalforsamling.
For så vidt angår videregivelse af en  

 adgangskode, vil enhver videregivelse af adgangskoden til at overvære  

 eller deltage i et elektronisk bestyrelsesmøde eller en elektronisk  

 generalforsamling som udgangspunkt være uberettiget videregivelse.
I  

 visse tilfælde kan det dog tænkes, at det efter aftale med  

 bestyrelsen henholdsvis selskabet kan være berettiget at videregive  

 koden til henholdsvis en stedfortræder for det pågældende  

 bestyrelsesmedlem eller en fuldmægtig for den pågældende  

 aktionær.
For så vidt angår uberettiget anvendelse af en  

 adgangskode, vil enhver anvendelse af adgangskoden af andre end det  

 bestyrelsesmedlem, henholdsvis den aktionær som adgangskoden er givet  

 til, være uberettiget anvendelse, medmindre den, der anvender koden er  

 stedfortræder for det bestyrelsesmedlem henholdsvis fuldmægtig  

 for den aktionær, som har videregivet adgangskoden til den  

 pågældende stedfortræder eller fuldmægtig som  

 anført ovenfor.
Med anvendelse tænkes såvel på  

 passiv overværelse som aktiv deltagelse i bestyrelsesmødet  

 henholdsvis generalforsamlingen.
Det bemærkes dog, at passiv  

 overværelse af generalforsamlingen efter omstændighederne i sig  

 selv kan være tilladt efter den foreslåede bestemmelse i  

 aktieselskabslovens § 65, stk. 4 (forslagets § 1, nr. 6). Den  

 aktive deltagelse kan bestå i at sende indlæg m.v. elektronisk og  

 afgive stemme elektronisk under anvendelse af adgangskoden på  

 bestyrelsesmødet eller generalforsamlingen.
Den foreslåede bestemmelse i § 161,  

 stk. 3, vedrører elektronisk kommunikation.
For så vidt  

 angår uberettiget videregivelse og uberettiget anvendelse af  

 adgangskode til at anvende elektronisk kommunikation bemærkes, at  

 personkredsen er den samme som omtalt ovenfor i bemærkningerne til  

 § 161, stk. 2. Anvendelsen kan bestå i at læse,  

 ændre eller sende elektroniske meddelelser m.v. under anvendelse af  

 adgangskoden.
Til nr. 15 Formuleringen af en række bestemmelser i  

 aktieselskabsloven kan give det indtryk, at de omhandlede dokumenter skal  

 være forsynet med en fysisk underskrift eller påtegning.
Det  

 gælder f.eks. kravet i aktieselskabslovens § 3, stk. 1, 2.  

 pkt., om, at "stifterne skal underskrive et stiftelsesdokument."  

 Endvidere fremgår det af § 66, stk. 2, at fuldmægtigen  

 skal "fremlægge skriftlig og dateret fuldmagt." Selv om det  

 ikke udtrykkeligt fremgår af bestemmelsen, forudsættes det, at  

 fuldmagten skal være underskrevet af fuldmagtsgiver.
På denne baggrund foreslås det, at der  

 indsættes en bestemmelse i aktieselskabslovens § 179,  

stk. 1, der gør det muligt at opfylde alle skrevne og  

 uskrevne underskriftskrav i aktieselskabsloven ved anvendelse af en digital  

 signatur eller en anden tilsvarende elektronisk signatur.
Den anvendte  

 signatur skal bl.a. give en tilfredsstillende grad af sikkerhed for afsenders  

 identitet.
Det foreslås i stk. 2, at Erhvervs- og  

 Selskabsstyrelsen bemyndiges til at udstede nærmere regler om  

 anvendelsen af elektronisk signatur, særligt med henblik på at  

 sikre afsenders identitet.
Der er ikke konkrete planer om at udnytte den  

 foreslåede bemyndigelse, men på baggrund af den teknologiske  

 udvikling samt indhøstede erfaringer kan der opstå et behov for  

 at udstede nærmere regler herom i fremtiden.
Til § 2 Til nr. 1 Det er tale om en konsekvensændring som følge  

 af forslagets § 2, nr. 5.
Til nr. 2 Forslaget har til formål at sikre opmærksomhed  

 om de skærpede majoritetskrav, der knytter sig til visse  

 vedtægtsændringer, som ændrer anpartshavernes principielle  

 rettigheder.
Til nr. 3 Som det gælder de øvrige mere indgribende  

 vedtægtsændringer, forudsætter beslutning om spaltning,  

 hvorved der sker ændringer i det indbyrdes forhold mellem  

 anpartshaverne, tilslutning fra samtlige anpartshavere.
Til nr. 4 Overskriften til kapitel 10 ændres som  

 følge af forslaget om at tillade anpartsselskaber at spalte, jf.  

 forslagets § 2, nr. 5, vedrørende spaltning af  

 anpartsselskaber.
Til nr. 5 Det har siden 1993 været muligt at spalte  

 aktieselskaber.
Anpartsselskaber, som har fundet behov for at udnytte dette  

 redskab til organisationstilpasning, har været nødt til at  

 omdanne selskabet til aktieselskab som forudsætning for at kunne  

 spalte.
Som led i forenklingen af de selskabsretlige rammer og samtidig for  

 at tilbyde erhvervslivet øget fleksibilitet foreslås spaltning  

 gjort umiddelbart anvendelig for anpartsselskaber.
 Det foreslås at indsætte en ny § 67 a  

i anpartsselskabsloven, hvorefter aktieselskabslovens regler om spaltning  

 finder tilsvarende anvendelse ved spaltning af anpartsselskaber.
Til nr. 6 De foreslåede ændringer i § 75,  

 stk. 1, indebærer, at spaltningsplaner og dertil knyttede  

 dokumenter, jf. forslagets § 2, nr. 5, er offentligt  

 tilgængelige.
Til § 3 Det foreslås, at loven træder i kraft den 1.  

 oktober 2003.
 Efter stk. 2 får aktieselskaber, som  

 inden lovens ikrafttræden har indført fuldstændig  

 elektronisk generalforsamling eller elektronisk kommunikation imellem  

 selskabet og aktionærerne som en fast ordning uden at have optaget  

 bestemmelse herom i vedtægterne, en overgangsperiode på et  

 år fra lovens ikrafttræden til at bringe deres vedtægter i  

 overensstemmelse med bestemmelserne i § 1, nr. 7.
 I denne forbindelse bemærkes, at det ikke er  

 nødvendigt at optage bestemmelse om fuldstændig elektronisk  

 generalforsamling i vedtægterne, hvis samtlige aktionærer konkret  

 giver samtykke til afholdelse af en elektronisk generalforsamling.  

 Tilsvarende er det heller ikke nødvendigt at optage bestemmelse i  

 vedtægterne om elektronisk kommunikation i øvrigt imellem  

 selskabet og en eller flere aktionærer, hvis der imellem de  

 pågældende er indgået aftale herom, jf. den  

 foreslåede bestemmelse i § 65 b, stk. 4.
Til § 4 Det er hensigten snarest at søge de  

 færøske og de grønlandske myndigheders tilslutning til,  

 at ændringerne i aktie- og anpartsselskabslovene sættes i kraft  

 for disse landsdele, således at den selskabsretlige retsenhed kan  

 bevares og udbygges.
Bilag Lovforslaget sammenholdt med gældende lov Gældende formulering Lovforslaget § 1 I lov om aktieselskaber, jf. lovbekendtgørelse nr. 9 af 9. januar  

 2002, foretages følgende ændringer:
 § 4.
 1. § 4, stk. 2, affattes således:
 Stk. 2. I vedtægterne skal optages bestemmelser, som  

 måtte være truffet om:
 "Stk. 2. I vedtægterne skal optages bestemmelser,  

 som måtte være truffet om:
3)	særlige rettigheder for nogle aktier, jf. § 17, 1)	særlige rettigheder for nogle aktier, jf. § 17, 2)	indskrænkninger i aktiernes omsættelighed, jf.  

 §§ 19 og 20, 2)	indskrænkninger i aktiernes omsættelighed, jf.  

 §§ 19 og 20, 1)	pligt for aktionærer til at lade selskabet eller andre  

 indløse deres aktier helt eller delvis, jf. § 20 a, 3)	pligt for aktionærer til at lade selskabet eller andre  

 indløse deres aktier helt eller delvis, jf. § 20 a, 4)	aktionærers ret til at se aktiebogen, jf. § 26,  

 stk. 3, 5)	en direktion på flere end tre medlemmer, jf. § 51,  

 stk. 1.
5)	en direktion på flere end tre medlemmer, jf. § 51,  

 stk.1, 4)	begrænsninger i bestyrelsesmedlemmers og direktørers  

 tegningsret i henhold til § 60, stk. 3, eller 6)	begrænsninger i bestyrelsesmedlemmers og direktørers  

 tegningsret i henhold til § 60, stk. 3, 7)	elektronisk deltagelse i generalforsamling (elektronisk  

 generalforsamling), jf. § 65 a, eller 8)	anvendelse af elektroniske dokumenter og elektronisk post i stedet  

 for papirbaserede dokumenter (elektronisk kommunikation) i kommunikationen  

 imellem selskabet og aktionærerne, jf. § 65 b." § 26.
 2. § 26, stk. 2, ophæves, og i stedet  

 indsættes:
Stk. 2. Aktiebogen skal på selskabets kontor være  

 tilgængelig for offentlige myndigheder.
I selskaber, hvor medarbejderne  

 ikke har valgt bestyrelsesmedlemmer i henhold til § 49, stk. 2, 3.  

 pkt., skal aktiebogen tillige være tilgængelig for en  

 repræsentant for medarbejderne.
I en koncern, hvor koncernens  

 medarbejdere ikke har valgt bestyrelsesmedlemmer i henhold til § 49,  

 stk. 3, skal moderselskabets aktiebog eller fortegnelse over  

 anpartshavere ligeledes være tilgængelig for en  

 repræsentant for medarbejderne i de øvrige koncernselskaber.  

 Føres aktiebogen af en aktiebogsfører, kan vedtægterne  

 angive et andet sted her i landet end selskabets kontor, hvor aktiebogen skal  

 være tilgængelig.
"Stk. 2. Aktiebogen skal på selskabets kontor  

 være tilgængelig for offentlige myndigheder.
I selskaber, hvor  

 medarbejderne ikke har valgt bestyrelsesmedlemmer i henhold til § 49,  

 stk. 2, 3. pkt., skal aktiebogen tillige være tilgængelig  

 for en repræsentant for medarbejderne.
I en koncern, hvor koncernens  

 medarbejdere ikke har valgt bestyrelsesmedlemmer i henhold til § 49,  

 stk. 3, skal moderselskabets aktiebog eller fortegnelse over  

 anpartshavere ligeledes være tilgængelig for en  

 repræsentant for medarbejderne i de øvrige  

 koncernselskaber.
Stk. 3. I vedtægterne kan det bestemmes, at aktiebogen  

 tillige skal være tilgængelig for aktionærerne, herunder  

 på elektronisk medie.
Beslutning herom træffes af  

 generalforsamlingen med den stemmeflerhed, der kræves til  

 vedtægtsændring.
 Stk. 4. Føres aktiebogen af en aktiebogsfører,  

 kan vedtægterne angive et andet sted her i landet end selskabets  

 kontor, hvor aktiebogen skal være tilgængelig.
Stk. 5. Er aktiebogen efter stk. 1 tilgængelig i  

 elektronisk form, kan selskabet opfylde sine forpligtelser efter stk. 2  

 og 3 ved at give de berettigede efter stk. 2 og 3 adgang til den  

 elektroniske aktiebog." 3. I § 28 b indsættes som  

stk. 4:
"Stk. 4. Er fortegnelsen efter stk. 2  

 tilgængelig i elektronisk form, kan selskabet opfylde sine  

 forpligtelser efter stk. 3 ved at give adgang til denne  

 fortegnelse." § 39, stk. 1, nr. 3 4. § 39, stk. 1, nr. 3, affattes  

 således:
 3)	overkurs ved emission.
"3)	overkurs ved emission, jf. § 111, stk. 3, nr.  

 2." 5. I § 56 indsættes efter stk. 2 som  

 nyt stykke:
"Stk. 3. Bestyrelsesmøde kan afholdes ved  

 anvendelse af elektroniske medier (elektronisk bestyrelsesmøde) i det  

 omfang, dette er foreneligt med udførelsen af bestyrelsens hverv.  

 Uanset bestemmelsen i 1. pkt. kan et medlem af bestyrelsen eller en  

 direktør forlange, at et bestyrelsesmøde skal afholdes ved  

 fysisk fremmøde.
I øvrigt finder lovens bestemmelser om  

 afholdelse af bestyrelsesmøde samt elektronisk kommunikation, jf.  

 § 65 b, stk. 1 og 4, med de fornødne afvigelser tilsvarende  

 anvendelse på elektronisk bestyrelsesmøde og på  

 kommunikationen i forbindelse hermed." Stk. 3-6 bliver herefter stk. 4-7.
 6. I § 65 indsættes som stk. 4:
"Stk. 4. Bestyrelsen kan bestemme, at andre end de i  

 denne lov opregnede personer kan overvære generalforsamlingen,  

 medmindre andet er bestemt i vedtægterne." 7. Efter § 65 indsættes:
"§ 65 a.
Medmindre vedtægterne bestemmer andet, kan  

 bestyrelsen beslutte, at der som supplement til fysisk fremmøde  

 på generalforsamlingen gives adgang til, at aktionærer kan  

 deltage elektronisk i generalforsamlingen, herunder stemme elektronisk, uden  

 at være fysisk til stede på generalforsamlingen (delvis  

 elektronisk generalforsamling), jf. stk. 3-6.
Stk. 2. Generalforsamlingen kan beslutte, at generalforsamling  

 alene afholdes elektronisk uden adgang til fysisk fremmøde  

 (fuldstændig elektronisk generalforsamling), jf. stk. 3-6.  

 Beslutningen skal indeholde oplysning om, hvordan elektroniske medier  

 anvendes i forbindelse med deltagelse i generalforsamlingen.
Beslutningen  

 skal optages i vedtægterne.
Bestemmelserne i § 78 finder  

 anvendelse på beslutningen samt på ændringer heri.
Stk. 3. Bestyrelsen fastsætter de nærmere krav til  

 de elektroniske systemer, som anvendes ved en delvis eller fuldstændig  

 elektronisk generalforsamling.
Indkaldelsen til generalforsamling skal  

 indeholde oplysning herom, ligesom det skal fremgå af indkaldelsen,  

 hvordan aktionærerne tilmelder sig til elektronisk deltagelse, og hvor  

 de kan finde oplysning om fremgangsmåden i forbindelse med elektronisk  

 deltagelse i generalforsamlingen.
Har selskabet udstedt  

 ihændehaveraktier, må det angives i indkaldelsen, hvordan ejerne  

 af sådanne aktier skal dokumentere deres adkomst for at kunne deltage  

 elektronisk i generalforsamlingen.
Stk. 4. Det er en forudsætning for afholdelse af  

 såvel delvis som fuldstændig elektronisk generalforsamling, at  

 selskabets bestyrelse drager omsorg for, at generalforsamlingen afvikles  

 på betryggende vis.
Det anvendte system skal være indrettet  

 på en sådan måde, at lovens krav til afholdelse af  

 generalforsamling opfyldes, herunder aktionærernes adgang til at  

 deltage i, ytre sig samt stemme på generalforsamlingen.
Det anvendte  

 system skal tillige på pålidelig måde kunne fastslå,  

 hvilke aktionærer, som deltager i generalforsamlingen, hvilken kapital  

 og stemmeret, de repræsenterer, samt resultatet af afstemningerne.
Stk. 5. Generalforsamlingen kan beslutte, at aktionærer,  

 som deltager elektronisk i en delvis eller fuldstændig elektronisk  

 generalforsamling, skal stille eventuelle spørgsmål til  

 dagsordenen eller til dokumenter m.v. til brug for generalforsamlingen forud  

 for generalforsamlingen inden udløbet af en frist, som  

 fastsættes i vedtægterne.
Generalforsamlingens beslutning skal  

 optages i vedtægterne.
Bestemmelserne i § 78, stk. 1 og 3,  

 finder anvendelse på beslutningen samt på ændringer  

 heri.
 Stk. 6. I øvrigt finder lovens bestemmelser om  

 afholdelse af generalforsamling med de fornødne afvigelser tilsvarende  

 anvendelse på delvis og fuldstændig elektronisk  

 generalforsamling.
§ 65 b.
Generalforsamlingen kan træffe beslutning om  

 anvendelse af elektronisk dokumentudveksling samt elektronisk post i  

 kommunikationen imellem selskabet og aktionærerne (elektronisk  

 kommunikation) i stedet for fremsendelse eller fremlæggelse af  

 papirbaserede dokumenter i henhold til denne lov, jf. stk. 2-3.  

 Elektronisk kommunikation kan således anvendes imellem selskabet og  

 aktionærerne uanset eventuelle formkrav, som måtte være  

 anført i bestemmelserne vedrørende de pågældende  

 dokumenter og meddelelser, jf. dog stk. 5 og § 179.
Stk. 2. Af beslutningen efter stk. 1 skal det fremgå,  

 hvilke meddelelser m.v. der er omfattet af beslutningen, og på hvilken  

 måde elektronisk kommunikation skal eller kan anvendes.
Af beslutningen  

 skal det tillige fremgå, hvor aktionærerne kan finde oplysning om  

 kravene til de anvendte systemer samt om fremgangsmåden i forbindelse  

 med elektronisk kommunikation.
 Stk. 3. Generalforsamlingens beslutning efter stk. 1 og 2  

 skal optages i vedtægterne, jf. dog stk. 4. Bestemmelserne i  

 § 78 finder anvendelse på beslutningen samt på  

 ændringer heri.
 Stk. 4. Selvom generalforsamlingen ikke har besluttet at  

 indføre elektronisk kommunikation imellem selskabet og  

 aktionærerne efter stk. 1, kan kommunikationen dog foregå  

 elektronisk imellem selskabet og en eller flere aktionærer, hvis der  

 imellem de pågældende er indgået aftale herom.
Stk. 5. Hvor det ved lov er foreskrevet, at selskabets  

 meddelelser m.v. til aktionærer skal ske ved offentlig indkaldelse  

 eller ved bekendtgørelse i Statstidende, kan den i stk. 1  

 nævnte adgang til at anvende elektronisk kommunikation ikke træde  

 i stedet for offentlig indkaldelse eller bekendtgørelse i  

 Statstidende, undtagen i de tilfælde der er nævnt i § 34,  

 stk. 2, og § 73, stk. 2, 3. pkt." § 66.
 8. I § 66, stk. 2, indsættes som 3.  

 pkt.:
Stk. 2. Fuldmægtigen skal fremlægge skriftlig  

 dateret fuldmagt.
Denne kan ikke gives for længere tid end 12  

 måneder.
"Fuldmagt til bestyrelsen skal dog gives til en bestemt  

 generalforsamling med en på forhånd kendt dagsorden." 9. I § 72 indsættes som stk. 3:
"Stk. 3. Uanset bestemmelserne i § 65 a kan  

 Erhvervs- og Selskabsstyrelsen beslutte, at en generalforsamling, der er  

 indkaldt af styrelsen i henhold til stk. 2, alene skal afholdes ved  

 fysisk fremmøde." § 73.
 Stk. 5. Indkaldelse til generalforsamling, hvor der skal  

 træffes beslutning efter § 79, stk. 1 eller 2, skal indeholde  

 den fulde ordlyd af forslaget til vedtægtsændringer og skal  

 sendes til enhver noteret aktionær.
 10. I § 73, stk. 5, indsættes efter  

 "beslutning efter": "§ 65 a, stk. 2, § 65 b,  

 stk. 1 eller 5, eller".
 11. § 78 affattes således:
§ 78. Beslutning om ændring af vedtægterne i andre  

 tilfælde end dem, som er nævnt i §§ 38, 42, 47 og 134 e,  

 træffes på generalforsamlingen.
Beslutningen er kun gyldig,  

 såfremt den tiltrædes af mindst to tredjedele såvel af de  

 afgivne stemmer som af den på generalforsamlingen repræsenterede  

 stemmeberettigede aktiekapital.
Beslutningen skal i øvrigt opfylde de  

 yderligere forskrifter, som vedtægterne måtte indeholde, samt de  

 særlige regler i § 79.
"§ 78. Beslutning om ændring af vedtægterne i  

 andre tilfælde end dem, som er nævnt i §§ 38, 42, 47 og 134  

 e, træffes på generalforsamlingen.
Beslutningen er kun gyldig,  

 hvis den tiltrædes af mindst to tredjedele såvel af de afgivne  

 stemmer som af den på generalforsamlingen repræsenterede  

 stemmeberettigede aktiekapital.
 Stk. 2. I de tilfælde, som er nævnt i § 65 a,  

 stk. 2, samt § 65 b, stk. 1 og 5, er det dog tillige en  

 betingelse, at aktionærer, som repræsenterer 25 pct. af  

 selskabets samlede stemmeberettigede aktiekapital, ikke stemmer imod  

 beslutningen.
Stk. 3. Beslutning om ændring af vedtægterne skal  

 i øvrigt opfylde de yderligere forskrifter, som vedtægterne  

 måtte indeholde, samt de særlige regler i § 79." § 111.
 12. § 111, stk. 3, affattes således:
Stk. 3. Overkursfonden kan helt eller delvis anvendes til "Stk. 3. Overkursfonden kan helt eller delvis anvendes  

 til 1)	eliminering af underskud, der ikke kan elimineres på anden  

 måde, og 1)	eliminering af underskud, der ikke kan elimineres på anden  

 måde, 2)	overførsel til aktiekapitalen (fondsaktieemission), medmindre  

 selskabet har et ikke udlignet underskud, eller 2)	andre formål under de i § 46, stk. 1, angivne  

 betingelser.
3)	andre formål under de i § 46, stk. 1, angivne  

 betingelser." § 161, stk. 1 Overtrædelse af § 6 c, stk. 1 - 2 og stk. 5,  

 § 12, stk. 4, § 13, stk. 1, § 23 a, § 25,  

 § 25 a, stk. 1, §§ 28 a og 28 b, § 48, stk. 1 - 2,  

 §§ 48 c - 48 f, § 48 h, stk. 1, § 48 i, §§ 53 - 55,  

 § 56, stk. 2 og 6, § 69 a, § 75, stk. 2 - 3,  

 § 109, § 111, § 115, stk. 1 - 2, § 115 a,  

 stk. 2, 2. pkt., § 116, stk. 4, § 117, stk. 3,  

 § 118 a, stk. 6, 1. pkt., § 128, stk. 1, § 151,  

 stk. 2, § 153, § 157 b, § 157 d og § 173,  

 stk. 3, straffes med bøde.
13. I § 161, stk. 1, ændres "§ 56,  

 stk. 2 og 6" til: "§ 56, stk. 2-3 og 7," 14. I § 161 indsættes efter stk. 1 som nye  

 stykker:
 "Stk. 2. Er højere straf ikke forskyldt efter  

 straffeloven, straffes med bøde den, der uberettiget videregiver eller  

 anvender en adgangskode eller andet adgangsmiddel til at overvære eller  

 deltage elektronisk, herunder stemme elektronisk, i et elektronisk  

 bestyrelsesmøde, jf. § 56, stk. 3, eller en elektronisk  

 generalforsamling, jf. § 65 a, stk. 1 eller 2.
Stk. 3. Er højere straf ikke forskyldt efter  

 straffeloven, straffes med bøde den, der uberettiget videregiver eller  

 anvender en adgangskode eller andet adgangsmiddel til at læse,  

 ændre eller sende elektroniske meddelelser m.v. omfattet af  

 bestemmelserne om elektronisk kommunikation i § 65 b." Stk. 2-4 bliver herefter stk. 4-6.
 § 179.
 15. § 179 affattes således:
(Ophævet) "§ 179. Hvor det i denne lov er foreskrevet eller  

 forudsat, at et dokument skal være underskrevet, kan dette krav  

 opfyldes ved hjælp af en digital signatur eller en anden tilsvarende  

 elektronisk signatur.
Stk. 2. Erhvervs- og Selskabsstyrelsen kan fastsætte  

 nærmere regler om anvendelsen af elektronisk signatur efter  

 stk. 1." § 2 I lov om anpartsselskaber, jf. lovbekendtgørelse nr. 10 af 9.  

 januar 2002, foretages følgende ændringer:
 § 2, stk. 4.
Stk. 4. Bestemmelserne i stk. 1-3 finder tilsvarende  

 anvendelse på anpartsselskabers binavne.
Ved benyttelse af binavnet  

 skal selskabets hovednavn tilføjes binavnet i parentes.
For anmeldelse  

 af mere end i alt 5 binavne pr. selskab betales 1.000 kr. pr. binavn.
Dette  

 gælder dog ikke navne eller binavne, som videreføres i  

 forbindelse med omdannelse eller fusion.
1. I § 2, stk. 4, 4. pkt., ændres  

 "omdannelse eller fusion" til: "omdannelse, fusion eller  

 spaltning" § 33. Beslutning om ændring af vedtægterne er kun  

 gyldig, såfremt den tiltrædes af mindst to tredjedele af de  

 afgivne stemmer, medmindre andet er bestemt i vedtægterne.
2. I § 33, stk. 1, indsættes efter "i  

 vedtægterne": ", jf. dog § 34" 3. § 34, stk. 1, affattes således:
§ 34. Beslutning om vedtægtsændringer,  

 hvorved "§ 34. Beslutning om vedtægtsændringer,  

 hvorved 1)	anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 1)	anpartshavernes ret til udbytte eller til udlodning af selskabets  

 midler formindskes til fordel for andre end anpartshaverne i selskabet eller  

 medarbejderne i selskabet eller dettes datterselskab, 2)	anpartshavernes forpligtelser over for selskabet  

 forøges, 2)	anpartshavernes forpligtelser over for selskabet  

 forøges, 3)	anparternes omsættelighed begrænses, 3)	anparternes omsættelighed begrænses, 4)	anpartshaverne forpligtes til at lade deres anparter indløse  

 uden for tilfælde af selskabets opløsning eller 4)	anpartshaverne forpligtes til at lade deres anparter indløse  

 uden for tilfælde af selskabets opløsning, 5)	der fastsættes bestemmelser om anpartshavernes ret til at  

 træffe beslutning uden afholdelse af generalforsamling, 5)	der fastsættes bestemmelser om anpartshavernes ret til at  

 træffe beslutning uden afholdelse af generalforsamling, eller 6)	anpartshaverne som led i en spaltning ikke modtager stemmer,  

 anparter eller aktier i hvert af de modtagende selskaber i samme forhold som  

 i det spaltede selskab, er kun gyldig, såfremt den tiltrædes af samtlige  

 anpartshavere.
er kun gyldig, hvis den tiltrædes af samtlige  

 anpartshavere." Kapitel 10 4. Overskriften til kapitel 10 affattes således:
Fusion og omdannelse til aktieselskab "Fusion, omdannelse til aktieselskab og  

 spaltning" 5. Efter § 67 indsættes i kapitel 10:
"Spaltning § 67 a.
Anpartshaverne kan med det flertal, der kræves  

 til vedtægtsændring efter § 33, stk. 1, træffe  

 beslutning om spaltning af selskabet.
Ved spaltningen overdrages aktiver og  

 forpligtelser som helhed til flere bestående eller nystiftede aktie-  

 eller anpartsselskaber mod vederlag til det spaltede selskabs anpartshavere.  

 Anpartshaverne kan med samme flertal træffe beslutning om en spaltning,  

 hvorved selskabet overdrager en del af sine aktiver og forpligtelser til et  

 eller flere bestående eller nystiftede selskaber.
Overdragelserne kan  

 gennemføres uden kreditorernes samtykke.
 Stk. 2. Aktieselskabslovens §§ 6 a-6 c, § 33,  

 stk. 1, og §§ 134-134 i gælder med de nødvendige  

 tilpasninger for spaltninger.
Stk. 3. Hvis en kreditor i et selskab, der har deltaget i  

 spaltningen, ikke bliver fyldestgjort, hæfter hvert af de deltagende  

 øvrige selskaber solidarisk for forpligtelser, der bestod på  

 tidspunktet for spaltningsplanens offentliggørelse, dog højst  

 med et beløb svarende til den tilførte eller resterende  

 nettoværdi i det enkelte selskab på dette tidspunkt." § 75, stk. 1, 1. og 2. pkt.
 Registreringer, modtagelse af vurderingsberetninger i henhold til  

 § 9, fusionsplaner og vurderingsmændenes erklæring efter  

 § 65, jf. aktieselskabslovens § 134 c, stk. 4, skal straks  

 bekendtgøres i Erhvervs- og Selskabsstyrelsens edb-informationssystem.  

 Registreringer samt modtagne anmeldelser med bilag, fusionsplaner,  

 vurderingsberetninger og erklæringer efter § 65, jf.  

 aktieselskabslovens § 134 c, stk. 4, er offentligt  

 tilgængelige.
 6. I § 75, stk. 1, 1. pkt., indsættes efter  

 "fusionsplaner": ", spaltningsplaner", og efter "§  

 65" indsættes: "og § 67 a", og i 2. pkt.  

 indsættes efter "fusionsplaner,":  

 "spaltningsplaner,", og efter "§ 65" indsættes:  

 "og § 67 a".
§ 3 Stk. 1. Loven træder i kraft den 1. oktober 2003.
 Stk. 2. Aktieselskaber, som inden lovens ikrafttræden  

 har indført fuldstændig elektronisk generalforsamling, jf.  

 § 65 a, stk. 2, eller elektronisk kommunikation, jf. § 65 b,  

 stk. 1, som affattet ved denne lovs § 1, nr. 7, skal senest den 1.  

 oktober 2004 bringe deres vedtægter i overensstemmelse med  

 forskrifterne i denne lov.
§ 4 Loven gælder ikke for Færøerne og Grønland, men  

 kan ved kongelig anordning helt eller delvist sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
