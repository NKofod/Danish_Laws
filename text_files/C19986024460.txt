Vejledning vedr. bekæmpelse af ulovlige  

 forureninger af vandløb, søer og kystnære dele af  

 søterritoriet Indholdsfortegnelse Bilag 1.	Lovgrundlag.
 Bilag 2.	Cirkulæreskrivelse vedrørende  

 etablering af vagtberedskab.
 Bilag 3.	Adresseliste.
Forord Siden miljøbeskyttelseslovens ikrafttræden  

 har der været rettet en række forespørgsler til  

 Miljøstyrelsen om, hvilke myndigheder, der i henhold til loven, har  

 pligt til at forfølge sager om kortvarige forureninger i  

 vandløb, søer eller kystnære dele af  

 søterritoriet, herunder også forureninger som iagttages uden for  

 normal arbejdstid.
I samme forbindelse har man efterlyst en vejledning om,  

 hvorledes opsporing og rapportering omkring de nævnte forureninger rent  

 praktisk kan tilrettelægges.
 Miljøstyrelsen har i den anledning i juni 1978  

 rettet henvendelse til bl.a.
Amtsrådsforeningen i Danmark Hovedstadsrådet Kommunernes Landsforening Københavns og Frederiksberg kommuner Fiskeriministeriet Justitsministeriet Landbrugsorganisationerne Industrirådet Danmarks Sportsfiskerforbund Dansk Dambrugerforening, som har rådgivet miljøstyrelsen ved  

 udarbejdelsen af denne vejledning.
Vejledningen omhandler først og fremmest  

 forurening, der stammer fra land.
Forurening fra skibe er dog kort  

 nævnt, hvor det er skønnet praktisk, f.eks. i forbindelse med  

 tiltalerejsning og ansvar.
 Miljøstyrelsen har den 5. december 1979 i en  

 cirkulæreskrivelse til samtlige kommunalbestyrelser, amtsråd og  

 Hovedstadsrådet henstillet, at der etableres et nærmere  

 samarbejde mellem disse og anklagemyndigheden bl.a. med henblik på at  

 skabe grundlag for et betydeligt højere niveau for de fremsatte  

 bødepåstande i en række sager om overtrædelse af  

 miljølovgivningen.
 Miljøstyrelsen udsender samtidig med denne  

 vejledning en cirkulæreskrivelse (bilag 2) til amtsrådene om, at  

 rådene tager initiativ til at udarbejde en vagtordning i de tekniske  

 forvaltninger, hvorefter man også uden for normal arbejdstid - enten  

 direkte eller via 0-0-0 opkald til alarmcentralen  

 (politiet/hovedbrandstationen i København) - kan anmelde pludselig  

 opstået forurening af vandløb, søer og kystnære  

 dele af søterritoriet, idet ansvaret for opfølgning af  

 anmeldelsen som hovedregel påhviler amtsrådet som ansvarlig for  

 vandområdernes kvalitet.
Bekæmpelse af olie- og kemikalieforurening af havet  

 og de kystnære dele af søterritoriet varetages af  

 Miljøstyrelsen.
For sådanne forureninger videreføres den  

 hidtidige beredskabsordning, hvorefter anmeldelse sker til  

 Søværnets Operative Kommando i Århus, jf. side 9.
1. Ulovlige forureninger og deres effekter I årene 1970-76 er der investeret knapt 2 milliarder  

 kroner (1977-priser) i kommunale spildevandsrensningsanlæg, hvortil  

 kommer store investeringer på erhvervsvirksomheder til  

 forureningsforebyggelse og rensning.
I mange vandløb har man  

 imidlertid ikke kunnet måle den forventede forbedring af tilstanden  

 (bestemt som forureningsgrad), hvilket for en del skyldes ulovlige  

 tilførsler.
Uanset at de fleste af de ulovlige forureninger kun er af  

 kort varighed, kan skaderne (særligt på dyrelivet) være  

 vanskeligt oprettelige eller endog uoprettelige.
De kortvarige forureninger  

 medfører ikke udviklingen af en særlig forureningsfauna, men  

 forsvinden af nogle eller alle dyrearter i det ramte område.
Ulovlige  

 vandforureninger kan forekomme i forbindelse med landbrugsdrift (f.eks.  

 afløb af ensilagesaft, ajle og møddingvand eller uforsigtig  

 omgang med bekæmpelsesmidler). Endvidere har tilførsel af  

 skadelige stoffer i forbindelse med uforsvarlig indretning eller drift af  

 f.eks. køleanlæg, galvaniske bade, olietanke, kemisk industri,  

 levnedsmiddelindustri, dambrug og kommunale rensningsanlæg ført  

 til en række alvorlige, pludselige forureningstilfælde.
 Miljøbeskyttelseslovens (i det følgende blot  

 betegnet som "loven") § 1, stk. 2 anfører:
"Loven skal særlig anvendes til at søge  

 sikret de kvaliteter i de ydre omgivelser, som er af betydning for menneskers  

 hygiejniske og rekreative levevilkår og for bevarelse af et alsidigt  

 dyre- og planteliv." Skal dette mål nås for vandløb,  

 søer og havet, er det nødvendigt, men ikke  

 tilstrækkeligt, at en tilfredsstillende vandkvalitet (f.eks. bestemt  

 som forureningsgrad) opnås i vandområderne.
Det må samtidig  

 søges forhindret, at plante- og dyreliv (herunder fiskeliv)  

 ødelægges af kortvarige forureninger og forgiftninger.
 Såfremt de kortvarige forureninger ikke forhindres,  

 vil heller ikke de af amtsrådene opstillede målsætninger  

 for vandområdernes kvalitet kunne opfyldes, og omkostningerne til de  

 nødvendige rensningsforanstaltninger vil ikke få den tilsigtede  

 effekt.
 Kravet må derfor være, at kvaliteten er  

 tilfredsstillende til enhver tid.
 Der er 3 hovedgrupper af forureninger, som kan forhindre  

 opfyldelsen af ovennævnte målsætninger:
 1.1. Langvarige, uacceptable vandforureninger, der sker  

 trods overholdelsen af vilkårene i en udledningstilladelse, og som  

 heller ikke på anden måde skyldes lovovertrædelse eller  

 lignende.
 Konstatering af sådanne forureninger er et led i  

 amtsrådenes/Hovedstadsrådets tilsyn med forureningstilstanden i  

 vandløb, søer og de kystnære dele af  

 søterritoriet.
 Disse forureninger medfører ikke politisager.  

 Amtsrådet må gøre den ansvarlige opmærksom på  

 forholdet og tage spørgsmålet om ændring af  

 vilkårene for udledningstilladelsen op til fornyet behandling efter  

 reglerne, især i lovens § 25.
 1.2. Langvarige vandforureninger, der sker som  

 følge af, at udledning eller lignende er foretaget uden den  

 fornødne udledningstilladelse eller i strid med vilkårene i en  

 sådan tilladelse eller mod givne forbud eller påbud.
Konstatering af sådanne forureninger er et led dels  

 i det amtskommunale/kommunale tilsyn med offentlige og private  

 spildevandsanlæg, dels i amtsrådenes/Hovedstadsrådets  

 tilsyn med forureningstilstanden i vandløb, søer og de  

 kystnære dele af søterritoriet.
Der kan skrides ind over for  

 denne gruppe forureninger på 2 måder, der kan anvendes samtidigt  

 eller hver for sig, idet den ene vedrører de fremtidige  

 foranstaltninger, mens den anden vedrører spørgsmålet om  

 straf for allerede begåede overtrædelser.
 Hvis vilkårene i en udledningstilladelse ikke  

 overholdes, eller hvis der ikke foreligger nogen udledningstilladelse,  

 må amtsrådet tage spørgsmålet om  

 udledningstilladelse op og foranledige sagen behandlet efter reglerne i  

 loven, tilsynsbekendtgørelsen, spildevandsbekendtgørelsen og  

 spildevandscirkulæret.
 Disse forureninger kan altså tillige  

 medføre politisager, der i disse tilfælde i reglen rejses efter  

 begæring af amtsrådet/Hovedstadsrådet eller af  

 kommunalbestyrelsen, jf. denne vejlednings kapitel 6.
 1.3. Kortvarige vandforureninger, der klart strider mod  

 lovens § 17, stk. 1, eller må anses som overtrædelser af givne  

 forbud, påbud eller vilkår.
Konstateringen af disse forureninger er ikke et normalt  

 led i amtsrådenes/Hovedstadsrådets tilsyn med  

 vandområdernes tilstand, men dels kan en del kortvarige  

 lovovertrædelser opdages i forbindelse hermed, dels kan  

 amtsrådene/Hovedstadsrådet supplere det normale recipienttilsyn  

 med tilsyn for konstatering og opsporing af sådanne kortvarige  

 forureninger med henblik på eventuel politianmeldelse og  

 retsforfølgning.
Nærværende vejledning omhandler specielt  

 den her nævnte forureningstype.
Det er ikke tanken, at  

 amtsrådenes/Hovedstadsrådets tilsyn med de kommunale  

 spildevandsanlæg eller kommunernes tilsyn med de private  

 spildevandsanlæg skal tilrettelægges specielt med henblik  

 på at opdage sådanne kortvarige overtrædelser af  

 udledningstilladelser.
Ved tilsynet med såvel kommunale som private  

 anlæg bør det sikres, at den for driften ansvarlige foretager  

 driftskontrol, og at spildevandsanlæggene, herunder disses  

 alarmanordninger og opsamlingsbassiner m.v., er installerede og intakte i  

 overensstemmelse med vilkår i en given tilladelse og eventuelle  

 påbud eller forbud.
Efter miljøbeskyttelsesreglementet har  

 kommunerne tilsynet med, at møddinger, gylletanke, ajlebeholdere og  

 ensilagebeholdere m.v. er forsvarligt indrettede og drevne.
 Erfaringerne har vist, at uanset oplysning om de  

 kortvarige forureningers store skadelighed, og uanset det forebyggende  

 tilsyn, forekommer denne type forureninger så ofte, at myndighederne  

 fortsat må søge ulovlighederne bragt til ophør, bl.a. ved  

 i medfør af lovens § 83 at begære politisag rejst mod den eller  

 de ansvarlige i tilfælde, hvor lovovertrædelse er klart  

 dokumenteret.
 Især 4 forhold, som de lokale eller regionale  

 myndigheder har ansvar for, vil kunne bidrage til at nedbringe antallet af  

 kortvarige, ikke uvæsentlige forureninger.
2. Lovgrundlag I bilag 1 er gengivet de bestemmelser i  

 miljøbeskyttelseslovgivningen, som hyppigst finder anvendelse omkring  

 ulovlige forureninger af vandløb, søer og havet.
 Miljøbeskyttelseslovens § 17 forbyder enhver  

 tilførsel til vandløb, søer eller havet af stoffer, der  

 kan forurene vandet, medmindre tilførslen sker i medfør af en  

 tilladelse - typisk til spildevandsudledning.
 Forbudet i § 17 gælder helt klart for stoffer som  

 slam, ajle og ensilagesaft, jf. kapitel 4, I, 1 i spildevandscirkulæret  

 af 17. april 1974.
 Det administrative grundlag for bekæmpelse af  

 forurening fra land af vandløb, søer og havet kan kort  

 beskrives som følger:
Amtsrådene/Hovedstadsrådet har i 1975-76  

 opstillet foreløbige recipientkvalitetsmålsætninger, jf.  

 miljøbeskyttelseslovens §§ 61-62. På grundlag af de planlagte  

 anvendelser af vandområder (f.eks. drikkevandsindvinding til mennesker  

 og husdyr, badevand, fiskevand) fastsættes grænser for  

 forureningen af de enkelte recipienter (dvs. vandområder, der modtager  

 spildevand). Disse grænser danner udgangspunkt for kommunernes  

 planlægning og udbygning af rensningsanlæg, jf. lovens § 21.  

 Når der er godkendt en § 21-spildevandsplan for en kommune, skal  

 tilladelser til udledning af spildevand, som gives i medfør af lovens  

 § 18, være i overensstemmelse med denne plan.
I hver enkelt §  

 18-tilladelse, som således er konkret tilpasset forholdene i  

 recipienten, fastsættes grænser for spildevandets mængde og  

 sammensætning samt for den kontrol med udledningen, som den for  

 anlægget ansvarlige som minimum skal udføre.
I princippet  

 gælder en § 18-udledningstilladelse kun for de stoffer, der er  

 nævnt i tilladelsen.
Udledningen af andre stoffer i mængder eller  

 koncentrationer, der kan forurene, herunder forgifte, recipienten, er  

 naturligvis forbudt.
 Man bør ved konstateringen af en overtrædelse  

 af lovens § 17, stk. 1, være opmærksom på, om der i  

 tilfælde af ensilagesaft-, gylle-, ajle- eller  

 møddingsvandforurening tillige er sket overtrædelse af  

 miljøbeskyttelsesreglementet, og om der i tilfælde af  

 tilførsel af bekæmpelsesmidler eller andre gifte til  

 vandområder tillige er sket overtrædelse af lov om kemiske  

 stoffer og produkter med tilhørende bekendtgørelser, af  

 olietankbekendtgørelsen eller af lov og bekendtgørelse om  

 kemikalieaffald og om olieaffald.
Opmærksomheden henledes endvidere på lov om  

 beskyttelse af havmiljøet.
Kapitel 10 om beredskab indeholder  

 bestemmelser om opgavefordelingen mellem miljøstyrelsen, amtsråd  

 og kommunalbestyrelser i tilfælde af olie- og kemikalieforurening af  

 havet, de kystnære dele af søterritoriet og havnene.  

 Bekæmpelse af olie- og kemikalieforurening af havet og de  

 kystnære dele af søterritoriet varetages af  

 miljøstyrelsen.
Sanering af kyststrækninger og bekæmpelse  

 af forurening i havne forestås af kommunalbestyrelsen, jf.  

 miljøstyrelsens strandrensningsvejledning.
Amtsrådet  

 forestår og koordinerer indsatsen på kysterne i forbindelse med  

 alvorlige og omfattende forureninger, der rammer flere kommuner.
 Loven om beskyttelse af havmiljøet indeholder  

 endvidere bestemmelser om forebyggelse af forurening fra skibe.
3. Konstatering og anmeldelse af forurening Al anmeldelse af nyopdagede, pludselige forureninger af  

 vandløb, søer eller havet sker ved telefonopkald til  

 alarm-centralen.
Drej 0-0-0 og meld: "Vandforureningsalarm".
 Dersom anmeldelse ikke er sket til alarmcentralen, men til  

 en anden myndighed, skal denne straks viderebringe anmeldelsen til  

 alarmcentralen.
 Hvad angår olie- og kemikalieforurening fra skibe af  

 havet og de kystnære dele af søterritoriet, findes der en  

 særlig beredskabsordning, hvorefter anmeldelse sker til  

 Søværnets Operative Kommando i Århus, tlf. 06 12 30  

 99.
Amtsrådet/Hovedstadsrådet må under  

 tilsynet med recipienterne antages allerede at have fået kendskab til  

 de fleste af de langvarige forureninger.
Privatpersoners,  

 interesseorganisationers og myndigheders anmeldelse af langvarige  

 forureninger til amtsrådet bør derfor så vidt muligt kun  

 ske inden for normal arbejdstid, jf. adresse- og telefonlisten i bilag 2.  

 Amtsrådet/Hovedstadsrådet træffer derefter som  

 recipientansvarlig myndighed beslutning om, hvorvidt der skal indgives  

 politianmeldelse, og hvordan sagen i øvrigt skal behandles.
De kortvarige, ikke uvæsentlige  

 vandforureninger opdages i reglen af dem, der færdes ved de  

 berørte vandområder, medens overtrædelsen sker eller kort  

 tid derefter.
Det kan f.eks. være dambrugsejere og øvrige  

 bredejere, lejere af fiske- eller jagtrettigheder, eller repræsentanter  

 for myndigheder, som f.eks. embedslæge, fiskerikontrol eller  

 amtskommunernes og kommunernes personale beskæftiget med  

 vandløbsvedligeholdelse og tilsyn.
 Da sporene, især i rindende vand, hastigt  

 forsvinder, mens virkningerne på dyre- og plantelivet kan være  

 langvarige, bør enhver, der opdager en sådan pludselig, ikke  

 uvæsentlig forurening eller pludselig tilførsel af skadelige  

 stoffer, sørge for, at sagen straks anmeldes ved 0-0-0-opkald til  

 alarmcentralen.
Alarmcentralerne er placeret på særligt  

 udpegede politistationer - bortset fra alarmcentralen for  

 01/02-området, der er knyttet til hovedbrandstationen i  

 København.
Alarmcentralerne er i besiddelse af tilkaldeinstruks for  

 den eller de blandt amtsrådenes tekniske personale (i København  

 og på Frederiksberg kommunens tekniske personale), hvis opgave det er  

 straks at komme til stede med det nødvendige udstyr og yde den  

 ønskede tekniske assistance samt i fornødent omfang at tilkalde  

 politiet og andre myndigheder.
Denne beredskabsordning vil kunne etableres  

 som en udbygning af den ordning, der findes i forbindelse med beredskabet ved  

 uheld med farlige stoffer på landjorden, jf. nedenfor kapitel 5.  

 Endvidere underretter alarmcentralen den politikreds, hvori forureningen er  

 sket (i de tilfælde, hvor alarmcentralen ikke ligger hos den  

 pågældende politikreds).
 Såfremt den ulovlige tilførsel ikke er  

 ophørt på det tidspunkt, hvor myndighederne finder frem til  

 forureningskilden, bør forholdet så vidt muligt foranlediges  

 bragt til ophør omgående, jf. også nedenfor kapitel 5.  

 Amtsrådet giver den forureningsansvarlige påbud om at  

 ophøre med udledningen, jf. kapitel 8.
 Endvidere bør skadelidte og personer eller  

 virksomheder, der står i fare for at lide skade, snarest underrettes om  

 det skete.
Amtsrådet bør være koordinerende  

 myndighed for de nødvendige undersøgelser - også i de  

 tilfælde, hvor politiet er direkte inddraget.
Såfremt  

 forureningen berører flere amtskommuner, vil det i reglen være  

 mest praktisk, at amtsrådet på det sted, hvor forureningen  

 først er iagttaget, eller til hvilket anmeldelsen er sket, tager  

 initiativet til iværksættelse af undersøgelser og snarest  

 igangsætter et samarbejde med de øvrige berørte  

 amtsråd og myndigheder.
 I øvrigt kan amtsrådet lokalt træffe  

 aftale med politiet, kommunalbestyrelserne og eventuelt med fiskerikontrollen  

 om den mest rationelle fremgangsmåde og arbejdsfordeling med henblik  

 på hurtig fremskaffelse af bevismateriale, mens det endnu findes, og  

 optagelse af politirapport på et tidspunkt, hvor eventuelle beviser  

 endnu er til stede.
 Ordningen forudsætter, at amtsrådet  

 råder over kvalificeret personale, der uden for normal arbejdstid har  

 adgang til prøvetagningsudstyr, prøveflasker, måleudstyr  

 (f.eks. for vandhastighed, ilt, temperatur og pH) og har forbindelse med  

 kvalificerede analyselaboratorier.
 I tilfælde af ikke uvæsentlige, lovstridige  

 tilførsler og forureninger bør amtsrådets forvaltning  

 sikre sig, at der optages politirapport så snart som muligt.
Amtsrådet/Hovedstadsrådet anmoder, jf.  

 tilsynsbekendtgørelsens § 10, stk. 2, endvidere politiet om  

 tiltalerejsning vedrørende de forhold, som efter amtsrådets  

 skøn klart strider mod lovens § 17, stk. 1, eller må anses som  

 grov overtrædelse af givne forbud, påbud eller vilkår.
Det  

 er hensigtsmæssigt at sikre en hurtig igangsættelse og  

 ekspedition af disse straffesager - eventuelt gennem passende bemyndigelser  

 til amtskommunens tekniske forvaltning.
Dersom anmeldelse af pludselige, ikke uvæsentlige  

 forureninger af vandløb, søer og havet sker direkte til  

 amtsrådet/Hovedstadsrådet, skal  

 amtsrådet/Hovedstadsrådet i fornødent omfang kontakte  

 politiet samt orientere alarmcentralen om, at anmeldelse allerede er  

 modtaget.
Tilsvarende videregiver politiet direkte modtagne anmeldelser til  

 amtsrådet og alarmcentralen.
Anmeldelse af en konstateret vandforurening vil undertiden  

 blive indgivet til kommunalbestyrelsen, som er tilsynsmyndighed over for  

 private udledere.
Det drejer sig for det første om den  

 underretning efter lovens § 53, som den, der er ansvarlig for forureningen, i  

 tilfælde af uheld eller driftsforstyrrelser skal give kommunen.
For  

 det andet drejer det sig om anmeldelse af (klage over) forurening, som  

 helt klart skyldes udledning fra en bestemt virksomhed, med hvilken kommunen  

 fører tilsyn, hvilket medfører, at der sjældent er behov  

 for egentligt opsporingsarbejde i recipienten, men nok for andre  

 recipientundersøgelser.
I begge tilfælde underretter kommunen  

 straks amtsrådet (eventuelt via alarmcentralen), og der træffes  

 aftale mellem forvaltningerne om arbejdets tilrettelæggelse.
 Det bemærkes, at underretning efter lovens § 53 om  

 væsentlige forureninger af vand mest hensigtsmæssigt - og  

 også lovligt - gives ved anmeldelse via alarmcentralen, idet  

 kommunalbestyrelsen vil blive underrettet via amtsrådets  

 vagtordning.
 Politiets opgaver inden for den i nærværende  

 vejledning omhandlede lovgivning er fastlagt i Justitsministeriets  

 cirkulæreskrivelse af 24. september 1974, hvis fulde ordlyd gives i  

 bilag 1.
4. Opsporing Flere ting skal undersøges, inden f.eks.  

 tiltalerejsning kan ske.
 Det forudsættes i det følgende, at  

 amtsrådet forestår eller koordinerer opsporingsarbejdet.
Undersøgelse af skadens karakter og omfang har  

 væsentlig interesse for forløbet af en straffesag og for  

 efterfølgende påbuds- eller forbudssager vedrørende den  

 ulovlige udledning.
Sådanne undersøgelser vil endvidere  

 være af betydning i forbindelse med vurderingen af  

 spørgsmålet om erstatningskrav.
4.1. Hvorfra stammer forureningen eller  

 forgiftningen? Det tilkaldte personale fra amtsrådet bør  

 være i besiddelse af kortmateriale, som viser dels  

 vandløbssystemets sammenhæng, dels de vigtigste kilder til  

 spildevandsforurening samt endelig de beskyttelseskrævende anvendelser  

 af vandløbet (f.eks. kreaturvanding, fiskevand og dambrug). Som  

 anført foran, vil de kortvarige forureningstilførsler i mange  

 tilfælde ske fra andre kilder end de egentlige  

 spildevandsanlæg.
 Der skal gøres opmærksom på, at mens  

 personale fra amtsråd eller kommunalbestyrelse eller personer, som af  

 disse er bemyndiget hertil, har adgang til offentlige og private ejendomme  

 for at tilvejebringe de nødvendige oplysninger (ifølge lovens §  

 51), skal privatpersoner have ejers tilladelse til at færdes på  

 anden mands grund (jf. lov nr. 107 af 31. marts 1953 om mark- og vejfred m.v.  

 § 17), se bilag 1.
Såfremt forureningskilden ikke straks opdages,  

 må den søges opstrøms så hurtigt som muligt.
Ved  

 selve opsporingsarbejdet er vandanalyser sjældent til nogen nytte,  

 medmindre det drejer sig om målinger, der kan udføres på  

 stedet, f.eks. ved transportabel iltmåler, ammoniaktestudstyr eller  

 pH-måler.
Derimod kan hensigtsmæssigt udtagne og korrekt  

 mærkede prøver være værdifulde ved den senere  

 præsentation af bevismaterialet.
Til korrekt mærkning af  

 prøverne hører også en præcis steds- og  

 tidsangivelse, idet man ved transporttidsberegninger kan fastlægge  

 forureningens udbredelse.
Såfremt "giftproppen" allerede er  

 strømmet forbi det sted, hvor forureningsskaden  

 registreres, bør man først søge ned langs  

 vandløbet for at tids- og stedfæste "giftproppen" og udtage  

 prøver foran og i den forurenede vandmasse.
Derpå bør man  

 søge op ad strømmen efter forureningskilden.
Hvis der er flere  

 personer til stede, bør man samtidig søge efter "giftproppen"  

 og kilden.
Det bør altid undersøges, om der er flere kilder til  

 samme forurening.
Kilden bør søges på det sted, hvor der  

 er tegn til, at der indenfor et begrænset område er sket en  

 radikal ændring af de tidligere livsbetingelser.
Den må  

 søges f.eks. nær grænsen mellem forekomsten af døde  

 og levende fisk eller grænsen mellem døde (gul-røde) og  

 levende (grå-brune) ferskvandstanglopper (Gammarus). Visse  

 forureningstegn kan dog også iagttages som fysiske ændringer,  

 f.eks. olie- eller slambelægning af vandløbets bredder eller  

 eventuelle misfarvninger.
Forureningskilder, der ligger langt oppe i  

 rørsystemer, kan være vanskelige at efterspore.  

 Kommunalbestyrelsen har pligt til at medvirke til eller overtage opsporingen,  

 såfremt det påvises, at forureningen af recipienten stammer fra  

 et spildevandsanlæg, hvor kommunalbestyrelsen har ansvaret for driften  

 og fører tilsyn med tilledningen til anlægget.
I øvrigt  

 bør kommunerne altid orienteres om  

 amtsrådets/Hovedstadsrådets arbejde med akutte vandforureninger,  

 og kommunerne skal som tilsynsmyndighed med private udledere bistå  

 amtsrådet/Hovedstadsrådet i fornødent omfang.
 Eftersporingen af kilden for f.eks. de ret kortvarige  

 ensilagesaftudledninger kan på tilsvarende måde koncentreres  

 opstrøms vandløbsstrækninger med forekomst af  

 "lammehaler" (uldagtige, gullige bakterie- og svampekolonier, der kan dannes  

 på få dage). Dog må man være opmærksom  

 på, at "lammehaler" skal have f.eks. sten eller planter at hæfte  

 sig på, og at forureningen kan blive så kraftig, at "lammehaler"  

 heller ikke kan klare sig.
"Lammehaler" kan imidlertid sammen med et karakteristisk  

 dyreliv være tegn på mere permanente forureninger.
Ved  

 eftersporing af de kortvarige forureninger i sådanne områder,  

 bør man koncentrere sig om tegnene på den nyligt stedfundne  

 pludselige ændring i livsbetingelserne.
Kortvarige forureninger giver  

 ikke anledning til udvikling af et særligt dyreliv, men nok til at  

 dyrearter forsvinder.
Mens forekomsten af døde fisk som oftest (se dog  

 under 4.3) er et sikkert tegn på en ulovlig tilførsel, betyder  

 manglen på døde fisk ikke nødvendigvis, at et for fisk  

 skadeligt stof ikke er tilført.
Selv i et vand, der af naturen er  

 "fiskevand", kan fiskebestanden imidlertid mangle, enten som følge af  

 tidligere kortvarige forureninger eller forgiftninger, som følge af  

 ikke passable opstemninger, eller som resultat af at mere permanente  

 forureninger har forjaget bestanden.
Ved visse giftpåvirkninger  

 springer fiskene ligefrem ud af vandet, en iagttagelse der både kan  

 bidrage til en tidsfæstelse af den skadelige tilførsel, og til  

 at kilden findes.
Man skal til gengæld være opmærksom  

 på, at nogle fisk, som f.eks. ørreder, synker til bunds,  

 når de dræbes, og først kommer til overfladen med bugen  

 opad, når forrådnelsen efter nogle timer (afhængig af  

 temperaturen) er kommet godt i gang.
Det skal bemærkes, at man sjældent alene ved  

 hjælp af prøver fra recipienten kan finde frem til en ulovlig  

 tilførsel, dels fordi antallet af skadelige stoffer er så stort,  

 at man ikke med rimelig udsigt til resultat kan søge helt i blinde,  

 dels fordi vandet fører gifte som en dræbende prop ned gennem  

 vandløbet.
Derimod kan man bagefter påvise forureningen på  

 grund af forekomst af døde fisk m.v., men der er kun i ringe omfang  

 mulighed for at eftervise stoffet, selv efter ret kort tids forløb.  

 Dertil kommer, at en del gifte selv ved meget lave koncentrationer er  

 dræbende for fisk, og at giften kan forekomme i endnu lavere og  

 vanskeligere påviselige koncentrationer i de dræbte fisk.
4.2. Hvilke stoffer er tilført vandområdet  

 (og hvornår)? Når kilden til den pludselige forurening er fundet,  

 må det af myndighederne søges oplyst, dels gennem direkte  

 iagttagelser, dels gennem forespørgsel, hvad der på  

 skadetidspunktet specielt er blevet tilført vandområdet fra det  

 pågældende sted, udover hvad der eventuelt permanent  

 tilføres.
Det bør herunder vurderes, om der eventuelt samtidig  

 har været flere kilder til forureningen af hensyn til fordeling af  

 eventuelt erstatningsansvar.
Især når det drejer sig om særligt  

 forurenende stoffer, for hvilke der gælder klare udledningsforbud  

 (såsom slam, den stærkt iltforbrugende ensilagesaft, den  

 både iltforbrugende og giftige ajle samt ammoniak, cyanid,  

 bekæmpelsesmidler og andre gifte), kan en prøve fra selve  

 udløbsstedet indeholde restkoncentrationer, selv om udledningen i  

 hovedsagen er ophørt, hvorfor også denne prøve kan tjene  

 som yderligere dokumentation for den ulovlige udledning.
Desuden kan  

 fotografier af brønde, møddinger, ensilagestakke og  

 afløb herfra være velegnede som dokumentation.
 Af hensyn til bl.a. opsporing af eventuelle andre kilder  

 til forureningen og af hensyn til eventuelle erstatningssager, bør  

 prøver fra vandløbet oven for udledningsstedet og på vej  

 ned mod skadestedet normalt udtages.
For møddingvand gør der sig særlige  

 forhold gældende.
Det er nødvendigt at påvise forurening  

 af vandløbet, når der er tale om udledning af vand fra  

 møddinger, der har eksisteret lovligt og uændret siden  

 miljøbeskyttelseslovens ikrafttræden i oktober 1974. Dette  

 skyldes, at møddingvand i den tidligere gældende lov  

 (vandløbsloven af 1969) ikke var anført som et stof, det var  

 direkte forbudt at udlede, men dog omfattet af forbudet mod udledning af  

 "væsker, der kan skade vandløbet eller forurene, herunder  

 forgifte dets vand", jf. kapitel 4, I, 1 i spildevandscirkulæret af 17.  

 april 1974.
Da stoffernes farlighed foruden af fortyndingsgraden  

 også kan afhænge af vandets temperatur, iltindhold og surhedsgrad  

 (pH), bør disse parametre altid søges målt.
Tillige  

 bør vandføringen og tidsrummet, hvori en tilførsel har  

 fundet sted, søges oplyst, foruden udledningsart og -mængde.  

 Resultaterne indføjes på samme skema som laboratorieanalyserne,  

 så sammenhørende tal straks kan bruges til nødvendige  

 beregninger.
4.3. Er der begået en ulovlighed? Forudsætningen for at anklagemyndigheden vil rejse  

 straffesag mod en forurener er, at lovovertrædelse kan dokumenteres  

 på en sådan måde, at der er rimelig sandsynlighed for, at  

 domfældelse kan ske.
Der skal samtidig gøres opmærksom  

 på, at det nødvendige bevismateriale så vidt muligt  

 bør fremskaffes, før begæring om tiltalerejsning  

 fremsættes.
 Der kan være tale om overtrædelse af lovens §  

 17, stk. 1, udledning foretaget uden den i loven krævede tilladelse  

 samt om overtrædelse af vilkår, givet i endnu gældende  

 kendelser i medfør af tidligere lovgivning eller i tilladelser, givet  

 i medfør af miljøbeskyttelsesloven.
 Ved ulovlige udledninger fra landbrugsejendomme vil  

 reglementets bestemmelser om møddinger, gødningstanke og  

 ensilagestakke m.v. ofte være overtrådt, og straffesagen kan i  

 sådanne tilfælde også omfatte  

 reglementsovertrædelsen.
 Forureninger, der ligger inden for fastsatte vilkår  

 i en kendelse eller tilladelse, kan som tidligere nævnt ikke  

 medføre straffesag (men måske erstatningssag). De  

 pågældende vilkår bør i så fald tages op til  

 revision (skærpelse) efter reglerne i lovens §§ 25 og 44.
Det forhold, at flere har bidraget til en forurening,  

 fritager ikke den enkelte lovovertræder for strafansvar.
Det er i  

 retspraksis statueret, at tiltaltes viden om, at der var flere, der foretog  

 samme slags udledning til samme vandløb, ikke kunne fritage ham for  

 ansvar, men tværtimod burde have gjort ham særligt  

 agtpågivende.
 Det forhold, at man giver tilsagn om at ophøre med  

 eller om at undlade at gentage lovovertrædelsen, fritager heller ikke  

 for strafansvar, hvorimod fortsættelse eller gentagelse, efter at  

 påtale er sket, må betragtes som en skærpende  

 omstændighed.
 En kendelse af 27. juni 1962 fra  

 Overlandvæsenskommissionen for Vejle m.fl. amtsrådskredse  

 vedrørende erstatning fastslår, at man med farlige gifte (som  

 f.eks. cyanider) skal være så påpasselig, at begrebet  

 "hændeligt uheld" ikke eksisterer.
 Det bemærkes, at nogle bekæmpelsesmidler er  

 langt farligere for fisk og andre vandorganismer, end man skulle antage efter  

 klassificeringen i henhold til lov om kemiske stoffer og produkter.
 Skulle anklagemyndigheden efter samråd med  

 amtsrådet/Hovedstadsrådet undtagelsesvis være i tvivl om et  

 givet stofs skadelighed over for ferskvandsorganismer, vil  

 Miljøstyrelsens Ferskvandslaboratorium, Lysbrogade 52, 8600 Silkeborg,  

 være behjælpelig med at fremskaffe de ønskede  

 oplysninger.
Det er tidligere nævnt, at analyseresultater,  

 "lammehaler" og døde fisk kan være gode indicier på, at  

 loven er overtrådt, men at lovovertrædelser ikke altid  

 manifesterer sig på den måde eller ved umiddelbart  

 påviselige skader.
Analyseresultaterne kan ligeledes være  

 intetsigende, fordi prøven er udtaget for sent, eller fordi  

 udtagnings-, konserverings- eller analyseteknikken er ufuldkommen, hvilket  

 dog ikke er ensbetydende med, at lovovertrædelse ikke har fundet sted.  

 Det er tidligere nævnt, at fiskedrab selvfølgelig kun kan ske,  

 hvor der er en bestand af levende fisk.
Omvendt er massedød af fisk ikke  

 nødvendigvis en direkte følge af lovovertrædelser, men  

 kan f.eks. være et resultat af masseforekomst af snyltere eller af  

 giftige alger, der kan slå fisk ihjel.
Grønne planters aktivitet  

 i sollys i kalkholdigt vand kan medføre en forhøjelse af pH til  

 skadelige værdier, og planternes (grødens) dominerende  

 iltforbrug om natten kan medføre et for fisk uacceptabelt lavt  

 iltindhold.
Lavt iltindhold kan også skyldes, at iltforbrugende slam  

 ved pludseligt barometerfald kan lette fra en søbund eller ved  

 tordenskyl spules fra mere til mindre forurenede  

 vandløbsstrækninger.
4.4. Hvem er ansvarlig(e) for forureningen? Ansvaret er sjældent vanskeligt at placere,  

 når de tidligere beskrevne undersøgelser er gennemført.  

 Såvel en virksomhed som virksomhedens leder og en ansat på  

 virksomheden kan drages til ansvar i en straffesag, jf. nærmere  

 Miljøstyrelsens cirkulæreskrivelse af 5. december 1979  

 vedrørende overtrædelse af miljøbeskyttelsesloven.
5. Modforanstaltninger.
Beredskab Når en myndighedsrepræsentant (ved  

 alarmcentralen, brandinspektøren (udrykningslederen), amtsrådet,  

 kommunalbestyrelsen, politiet eller eventuelt fiskerikontrollen) modtager  

 anmeldelse om vandforurening, bør vedkommende i første  

 række vurdere, hvorvidt der er tale om en akut fare  

 (katastrofesituation) på grund af stoffet/stoffernes farlighed og  

 mængde.
I givet fald skal beredskabsindsatsen, jf.  

 Miljøstyrelsens vejledning nr. 8/74 fra november 1974 om beredskab ved  

 uheld med farlige stoffer på landjorden, ledes af  

 brandinspektøren (udrykningslederen i kommuner uden brandkommission  

 eller eget udrykningskorps). Ved forurening eller risiko for forurening af  

 vandområder bør amtsrådet altid straks inddrages i  

 arbejdet.
Der henvises i øvrigt til Miljøstyrelsens  

 beredskabsvejledning.
 Fra beredskabsvejledningens kapitel 10 skal citeres  

 følgende:
"Ingen foranstaltninger eller bestræbelser, som  

 iværksættes for at begrænse skadernes videre udbredelse,  

 må forsinkes eller undlades på grund af tvivl om, hvem der skal  

 afholde de dermed forbundne udgifter." Også i den mindre alvorlige situation, hvor  

 anmeldelse - som hovedregel - via alarmcentralen indgives til  

 amtsrådet, må amtsrådets repræsentanter hurtigst  

 muligt vurdere, hvorvidt og hvorledes der kan iværksættes  

 effektive afhjælpende foranstaltninger.
Det drejer sig dels om  

 standsning af udledningen ved henvendelse til forureneren, dels om  

 begrænsning af skaderne ved varsling af dambrugere og bredejere med  

 mark- og kreaturvanding, og om muligt ved opsamling af forureningen.  

 Også når amtsrådet har påbegyndt opsporingsarbejdet,  

 bør det løbende vurderes, om der er behov for yderligere  

 indsats, eller om beredskabet kan afblæses.
I vandløb vil det i  

 denne forbindelse være af værdi, om amtsrådets teknikere  

 ved transporttidsberegninger (eventuelt skøn) skaffer sig grundlag for  

 at vurdere en giftprops transport ned gennem vandløbet.
6. Politisag Som anført i kapitel 1, bør myndighederne  

 for at modvirke de ulovlige forureninger af vandløb, søer og  

 kystnære dele af søterritoriet, begære politisag rejst i  

 medfør af miljøbeskyttelseslovens § 83 - eller, hvis  

 forureningen stammer fra et skib, i medfør af lovgivningen om  

 beskyttelse af havmiljøet - mod den eller de ansvarlige i alle de  

 tilfælde, hvor en lovovertrædelse er klart dokumenteret.
Politiet kan af egen drift rejse sag, men som hovedregel  

 vil det være amtsrådet/Hovedstadsrådet, der over for  

 politiet begærer rejst politisag.
I tilfælde af forurening fra en  

 virksomhed, hvor kommunalbestyrelsen har forestået sagsbehandlingen  

 (f.eks. hvor det drejer sig om ulovlige udledninger til det kommunale  

 kloaknet) eller hvor forureningen opdages i forbindelse med kommunens tilsyn  

 med en virksomhed, vil det dog sædvanligvis være  

 kommunalbestyrelsen, der begærer rejst politisag.
Hvor der i  

 forbindelse med en sag om ulovlig udledning fra en landbrugsejendom, jf.  

 lovens § 17, tillige søges rejst politisag om overtrædelse af  

 reglementet, bør amtsrådet efter aftale med kommunalbestyrelsen  

 medtage dette forhold i begæringen.
I forbindelse med tiltalerejsning i anledning af en  

 konstateret lovovertrædelse skal der fremskaffes det for  

 domfældelse nødvendige bevismateriale, herunder oplysninger om  

 overtrædelsens eventuelle skadevirkninger, jf. herved det i kapitel 4  

 om opsporing anførte.
Myndigheden bør endvidere over for  

 politiet udtale sig om sin bedømmelse af forholdets  

 strafværdighed og hvilken konkret sanktionspåstand, der  

 bør nedlægges i sagen.
Myndigheden bør med udtalelsen om  

 sanktionspåstanden - typisk krav om bøde - tilstræbe, at  

 denne fastsættes under hensyn til overtrædelsens grovhed,  

 skadevirkninger m.v., samt til den eventuelle økonomiske fordel, der  

 er indvundet eller tilsigtet.
Det vil endvidere ved sanktionspåstanden  

 som tidligere nævnt være af betydning, at denne fastsættes  

 til et niveau, hvor den må forventes at få en reel  

 præventiv virkning.
 Der kan i denne forbindelse i det hele henvises til  

 Miljøstyrelsens cirkulæreskrivelse af 5. december 1979  

 vedrørende overtrædelse af miljøbeskyttelsesloven.  

 Cirkulæreskrivelsen indeholder bl.a. rigsadvokatens opfordring af 9.  

 oktober 1979 til anklagemyndigheden om at indsende afgørelsen i  

 straffesager vedrørende overtrædelse af  

 miljøbeskyttelsesloven til såvel den lokale tilsynsmyndighed som  

 Miljøstyrelsen snarest efter, at afgørelsen er truffet og for  

 dommes vedkommende inden ankefristens udløb (14 dage).
 Miljøstyrelsens Ferskvandslaboratorium har  

 forpligtelse til at følge udviklingen i ferskvandsområderne,  

 såvel forureningstilstanden, som den er oplyst i  

 amtsrådenes/Hovedstadsrådets oversigter, som de mere eller mindre  

 akutte overtrædelser af lovens § 17, stk. 1, der resulterer i  

 politisager.
 Amtsråd/Hovedstadsrådet eller kommuner, der  

 rejser eller får kendskab til sådanne sager, bør derfor  

 uafhængigt af anklagemyndighedens indsendelse af afgørelser til  

 miljøstyrelsen til orientering tilsende:
Miljøstyrelsens Ferskvandslaboratorium Lysborggade 52,  8600 Silkeborg, eller en fuldstændig doms- og/eller retsbogsudskrift  

 i de tilfælde, hvor sagen er afgjort indenretligt.
7. Omkostninger og erstatninger Erstatningskrav kan tages under behandling under en  

 eventuel straffesag (jf. retsplejelovens § 991), men ofte afgøres  

 erstatningsspørgsmål i forbindelse med ulovlige forureninger dog  

 af domstolene ved civilt søgsmål.
 I medfør af miljøbeskyttelseslovens § 86 kan  

 spørgsmålet om, hvorvidt der skal svares erstatning for  

 forurening af grundvandet eller af vandløb, søer eller havet,  

 afgøres af landvæsensretten, hvis parterne er enige herom.
Erstatningskrav for forurening af vandområder rejses  

 ofte af dambrugere eller af andre bredejere, der ifølge  

 ferskvandsfiskeriloven har fiskeretten, eller af de personer eller  

 organisationer, der har lejet den.
Det påhviler efter almindelige  

 regler den, der søger erstatning - specielt i forbindelse med private  

 erstatningskrav - at foranledige de til erstatningssagens  

 gennemførelse nødvendige undersøgelser over skadens  

 omfang og årsag udført.
De i denne vejledning omhandlede  

 analyseresultater kan i et vist omfang også være af betydning for  

 en civil erstatningssag.
 Erstatningsudsætninger af fisk i vande, for hvilke  

 der er udsætningsplan, skal forelægges fiskeriministeriet til  

 godkendelse, jf. ferskvandsfiskerilovens § 49, stk. 1.
Omkostningerne ved undersøgelser udført i  

 forbindelse med straffesager afholdes i første omgang af  

 vedkommende myndighed, men kan af retten i straffesagen lægges oven i  

 bøden som sagsomkostninger, der betales af den dømte.
Der  

 henvises i øvrigt til afsnit 10 i beredskabsvejledningen.
Bestemmelser om civilretligt ansvar for forurening fra  

 skibe findes i søloven.
Opmærksomheden henledes navnlig på  

 sølovens kapitel 12 om ansvar for olieskader.
8. Afslutning af sager vedrørende ulovlig  

 forurening Da sager vedrørende ulovlig forurening i de  

 forskellige faser fra anmeldelse via opsporing og modforanstaltninger til  

 eventuel tiltalerejsning normalt involverer såvel politiet som  

 amtsrådet/Hovedstadsrådet og kommunalbestyrelsen, bør  

 myndighederne gensidigt orientere hinanden samt sikre sig, at sagen afsluttes  

 korrekt.
Opmærksomheden henledes på, at den myndighed,  

 som konstaterer en ulovlig forurening eller til hvem, denne  

 indberettes, omgående må meddele den ansvarlige påbud om,  

 at den ulovlige tilstand bringes til ophør (hvis forureningen ikke  

 allerede er ophørt). Der er her tale om et såkaldt  

 lovliggørelsespåbud, hvori de i miljøbeskyttelseslovens  

 kapitel 10 indeholdte regler om forhåndsvarsling og ankevejledning ikke  

 skal følges.
Et mundtligt meddelt påbud af denne karakter  

 bør dog hurtigst muligt følges op af en skriftlig  

 tilkendegivelse over for den ansvarlige.
Det understreges, at det ikke er  

 nødvendigt ved ulovlige forureninger (overtrædelse af  

 miljøbeskyttelseslovens § 17), at meddele sådanne påbud,  

 forinden politisag begæres rejst.
I forureningssager, som kan give anledning til  

 administrative indgreb efter eksempelvis lovens §§ 25, 42 og 44 eller  

 reglementets kapitel 11, bør de kommunale myndigheder i  

 tilfælde, hvor påbud eller forbud - afhængig af situationen  

 - kan meddeles af såvel kommunalbestyrelse som  

 amtsråd/Hovedstadsrådet aftale, hvilke skridt der mest  

 hensigtsmæssigt bør tages.
Initiativet til en sådan  

 drøftelse bør - i sager af den karakter nærværende  

 vejledning principielt tager sigte på - tages af den myndighed (som  

 regel amtsrådet/Hovedstadsrådet), der har forestået den  

 forudgående behandling af sagen om den ulovlige forurening.
 Lovgrundlag 	Bilag 1.
Lov om miljøbeskyttelse. (Lov nr. 372 af 13.  

 juni 1973, jf. lovbekendtgørelse nr. 345 af 25. juni 1981) Vedrørende forurenende stoffer § 17. Stoffer, der kan forurene vandet, må ikke  

 tilføres vandløb, søer eller havet eller oplægges  

 så nær herved, at der kan være fare for, at de skylles ud  

 deri.
Der kan dog efter § 18 meddeles tilladelse til, at spildevand  

 tilføres vandløb, søer eller havet.
Stk. 2. Ministeren for forureningsbekæmpelse  

 kan fastsætte regler om eller bestemme, at de stoffer, der er  

 nævnt i stk. 1, i særlige tilfælde kan tilføres  

 vandløb, søer eller havet, herunder godkende kemiske midler til  

 bekæmpelse af grøde.
Endvidere kan ministeren meddele tilladelse  

 til, at der i begrænset tid og i videnskabeligt øjemed  

 iværksættes forsøg med kemiske midler i overfladevand.
Vedrørende spildevandsanlæg § 18. Tilladelse til, at spildevand tilføres  

 vandløb, søer eller havet, jf. § 17, stk. 1, meddeles af  

 amtsrådet.
 Stk. 2. Ministeren for forureningsbekæmpelse  

 kan efter forhandling med de kommunale organisationer fastsætte regler  

 om, at tilladelse i henhold til stk. 1 i visse tilfælde meddeles af  

 kommunalbestyrelsen.
 § 19. Spildevandsanlæg, der er lovligt  

 udført med tilladelse efter hidtidig lovgivning, eller hvortil  

 tilladelse efter denne lovgivning ikke var fornøden, kan fortsat  

 anvendes.
 Stk. 2. Ministeren for forureningsbekæmpelse  

 kan fastsætte  regler om, at amtsrådene eller  

 kommunalbestyrelserne, jf. § 18, stk. 2, inden nærmere angivne  

 tidsfrister skal tage spørgsmålet om sådanne anlægs  

 fortsatte benyttelse op til afgørelse.
 § 25. Hvis et bestående  

 spildevandsanlæg ikke fungerer miljømæssigt forsvarligt,  

 herunder ikke opfylder de krav, der er fastsat efter § 6 og § 20, kan  

 amtsrådet eller kommunalbestyrelsen, jf. § 18, stk. 2, påbyde, at  

 der foretages den nødvendige forbedring eller fornyelse af  

 anlægget.
Vedrørende særligt forurenende  

 virksomhed § 42. Foreligger der ikke godkendelse som foreskrevet  

 i §§ 35-36 og § 38 eller overtrædes vilkårene for en godkendelse  

 som nævnt i §§ 35-38, kan den myndighed, der kunne have eller har  

 meddelt godkendelse, nedlægge forbud mod fortsat drift og eventuelt  

 forlange virksomheden, anlægget eller indretningen fjernet.
 § 44. Medfører virksomheder, anlæg  

 eller indretninger af de kategorier, der er optaget i bilaget til loven,  

 forurening, som ikke skønnes at være uvæsentlig, kan  

 kommunalbestyrelsen meddele påbud om foretagelse af afhjælpende  

 foranstaltninger.
 Stk. 2. Kan forureningen ikke afhjælpes,  

 eller overtrædes påbud i medfør af stk. 1, kan  

 kommunalbestyrelsen nedlægge forbud imod fortsat drift og eventuelt  

 forlange virksomheden, anlægget eller indretningen fjernet.
 Stk. 3. Medfører forureningen  

 overhængende, alvorlig fare for sundheden, kan forbud umiddelbart  

 nedlægges.
 Stk. 4. Hidrører forureningen fra en  

 virksomhed, anlæg eller indretning, som er godkendt i henhold til §§  

 35-38, kan påbud eller forbud efter stk. 1 og 2 kun meddeles,  

 såfremt virksomhedens, anlæggets eller indretningens forurening  

 går væsentligt ud over det, som blev lagt til grund ved  

 godkendelsen.
Stk. 5. Såfremt sagen drejer sig om en af den  

 pågældende kommunalbestyrelse drevet virksomhed, anlæg  

 eller indretning, udøves beføjelserne efter stk. 1-4 af  

 amtsrådet, for en kommunalbestyrelse eller et amtsråd inden for  

 hovedstadsområdet dog af hovedstadsrådet.
Såfremt sagen  

 drejer sig om en virksomhed, anlæg eller indretning, der drives af  

 hovedstadsrådet eller en amtskommune uden for hovedstadsområdet,  

 træffes afgørelse af ministeren for  

 forureningsbekæmpelse.
 Vedrørende tilsyn.
 § 48. Kommunalbestyrelsen påser, medmindre andre  

 regler fastsættes af ministeren for forureningsbekæmpelse, at  

 loven og de regler, der er fastsat med hjemmel i loven, overholdes.
 § 49. Kommunalbestyrelsen påser, at beslutninger  

 om påbud eller forbud efterkommes, og at vilkår fastsat i  

 forbindelse med godkendelser og tilladelser overholdes.
 Stk. 2. Er en beslutning om påbud eller  

 forbud ikke eferkommet inden den derfor fastsatte frist, kan  

 kommunalbestyrelsen lade den pågældende foranstaltning  

 udføre for den ansvarliges regning.
 § 50. For så vidt de af kommunalbestyrelserne  

 drevne virksomheder, anlæg eller indretninger, føres det tilsyn,  

 som er nævnt i §§ 48-49, af amtsrådet, for amtskommunernes,  

 Københavns Kommunes og Frederiksberg Kommunes virksomheder af  

 ministeren for forureningsbekæmpelse.
Stk. 2. For hovedstadsområdet kan ministeren  

  fastsætte nærmere regler om, i hvilket omfang opgaver efter  

 dette kapitel skal udøves af hovedstadsomrÅdet.
Når  

 hovedstadsrådet udøver sådanne opgaver, har det samme  

 beføjelser, som i øvrigt er tillagt amtsrådet.
 § 51. Kommunalbestyrelsen, amtsrådet,  

 Miljøstyrelsen eller personer, der af disse myndigheder er bemyndiget  

 til at foretage undersøgelser, samt vedkommende embedslæge har  

 adgang til offentlige og private ejendomme for at tilvejebringe oplysninger  

 til brug for beslutninger i henhold til loven eller regler udfærdiget  

 med hjemmel i loven.
 Stk. 2. Politiet yder bistand hertil efter regler,  

 der fastsættes efter forhandling mellem ministeren for  

 forureningsbekæmpelse og justitsministeren.
 Stk. 3. Legitimation skal forevises på  

 forlangende.
 § 52. Den, der er ansvarlig for forhold eller  

 indretninger, som kan give anledning til forurening, skal efter anmodning af  

 kommunalbestyrelsen, amtsrådet eller Miljøstyrelsen give alle  

 oplysninger, herunder om økonomiske og regnskabsmæssige forhold,  

 som har betydning for vurderingen af forureningen og for eventuelle  

 afhjælpende foranstaltninger.
 Stk. 2. Kommunalbestyrelsen, amtsrådet, eller  

 Miljøstyrelsen kan pålægge den pågældende at  

 afgive prøver af materialer m.v., som anvendes eller behandles af den  

 pågældende, samt af eventuelle affaldsstoffer.
 § 53. Den, der er ansvarlig for forhold eller  

 indretninger, som kan give anledning til forurening, skal underrette  

 kommunalbestyrelsen, såfremt driftsforstyrrelser eller uheld  

 medfører væsentlig forurening eller indebærer fare  

 herfor.
§ 55. Amtsrådet fører overtilsyn med  

 forureningstilstanden i vandløb, søer og de kystnære dele  

 af søterritoriet.
Amtsrådet skal i øvrigt være  

 opmærksom på, om gældende bestemmelser vedrørende  

 miljøbeskyttelsen overholdes, og skal, såfremt dette ikke er  

 tilfældet, gøre vedkommende myndighed bekendt med forholdet.
Vedrørende straf § 83. Medmindre højere straf er forskyldt efter  

 den øvrige lovgivning, straffes med bøde, hæfte eller  

 fængsel i indtil 1 år den, der Stk. 2. I regler, der udstedes i medfør af § 4,  

 § 5, § 6, § 7, § 9, § 11, stk. 2, § 17, stk. 2, § 19, stk. 2, § 20 og § 28,  

 kan der fastsættes straf enten af bøde eller af bøde  

 eller hæfte eller af bøde, hæfte eller fængsel i  

 indtil 1 år.
 Stk. 3. For overtrædelse, der begås af  

 aktieselskaber, andelsselskaber eller lignende, kan der pålægges  

 selskabet som sådant bødeansvar.
§ 84. Sagerne behandles som politisager.
Retsmidlerne  

 i retsplejelovens kapitler 68, 69, 71 og 72 kan anvendes i samme omfang som i  

 statsadvokatsager.
Lov om beskyttelse af havmiljøet. (Lov nr. 130 af  

 9. april 1980) Tilsynsbekendtgørelsen. (Bekendtgørelse  

 nr. 177 af 29. marts 1974 om tilsyn med spildevandsanlæg og med  

 forurening af vandområder) § 1. Kommunalbestyrelsen fører tilsyn med  

 private spildevandsanlæg og med, at de i medfør af  

 miljøbeskyttelseslovens kapitel 3 og i landvæsensretskendelser  

 fastsatte beskyttelsesforanstaltninger i relation til  

 vandforsyningsanlæg overholdes.
 Stk. 2. Amtsrådet fører tilsyn med  

 offentlige spildevandsanlæg.
 Stk. 3. Miljøstyrelsen fører tilsyn  

 med spildevandsanlæg, der drives og/eller vedligeholdes af  

 amtsrådet eller Hovedstadsrådet.
 § 2. Amtsrådet fører tilsyn med  

 forureningstilstanden i vandløb, søer og i de kystnære  

 dele af søterritoriet.
 § 3. I Københavns, Frederiksborg og Roskilde  

 amtskommuner samt i Københavns og Frederiksberg kommuner varetages  

 amtsrådets opgaver efter denne bekendtgørelse af  

 hovedstadsrådet.
 § 10. Finder tilsynsmyndigheden, at de foretagne  

 undersøgelser m.v. giver anledning til foranstaltninger med hensyn til  

 spildevandsanlægget, tager den initiativ til, at sådanne  

 foranstaltninger iværksættes, herunder ved meddelelse af  

 påbud i medfør af lovens § 25.
 Stk. 2. Konstateres der i forbindelse med tilsynet  

 med vandløb, søer og de kystnære dele af  

 søterritoriet forhold, der efter tilsynsmyndighedens skøn enten  

 klart strider mod lovens ! 17, stk. 1, eller må anses som en grov  

 overtrædelse af givne forbud, påbud eller vilkår, kan  

 tilsynsmyndigheden anmelde forholdet til politiet, jf. lovens § 83.
Spildevandscirkulæret. (Miljøministeriets  

 cirkulære nr. 92 af 17. april 1974 om spildevand) Der henvises især til kapitel 4, I, 1. samt kapitel  

 6 og 7.
 Det skal bemærkes, at den i kapitel 6.3 i  

 cirkulæret omtalte underretning af Miljøstyrelsens  

 fiskerilaboratorium om afsagte domme m.v. nu fra anklagemyndigheden skal ske  

 til Miljøstyrelsen og tilsynsmyndigheden, og fra sidstnævnte til  

 Miljøstyrelsens Ferskvandslaboratorium, Lysbrogade 52, 8600 Silkeborg,  

 jf. vejledningens side 21-22.
Bekendtgørelse om godkendelse af særligt  

 forurenende virksomheder m.v. (Bekendtgørelse nr. 176 af 29. marts  

 1974) § 8. Kommunalbestyrelsen fører tilsyn og  

 kontrol med de virksomheder, der er omfattet af bilaget til denne  

 bekendtgørelse.
Cirkulære af 15. maj 1974 om godkendelse af  

 særligt forurenende virksomheder Miljøbeskyttelsesreglementet.  

 (Bekendtgørelse nr. 170 af 29. marts 1974. Reglement om  

 miljøbeskyttelse) 5.1.1. Møddinger og lignende oplag af fast  

 gødning, herunder åbne gødningstanke skal opfylde  

 følgende afstandskrav:
 Ajlebeholdere, ensilagebeholdere, tanke for ensilagesaft  

 og lukkede gødningstanke skal opfylde de under litra b)-f)  

 anførte afstandskrav.
 5.3. Beholdere for ajle, gødning og  

 ensilagesaft skal tømmes så ofte, at de ikke flyder over.
 5.4. Afløb fra stalde, møddinger m.v.  

 skal føres til ajlebeholdere, gødningstanke eller lignende  

 lagre for flydende gødning gennem tætte lukkede ledninger.  

 Afløbene skal udføres i overensstemmelse med forskrift  

 vedrørende indretning af afløb, som er anført i det af  

 Boligministeriet udfærdigede bygningsreglement.
 5.5. Markmøddinger, ensilagestakke o.l. skal  

 opfylde de i 5.1.1. nævnte afstandskrav og skal placeres således,  

 at grundvandet ikke forurenes og således, at der ikke er afløb  

 til vandløb og søer.
11.1. Medfører erhvervsvirksomheder, som  

 ikke er optaget på bilaget til lov om miljøbeskyttelse, i en  

 ikke uvæsentlig grad uhygiejniske forhold eller ulemper for  

 omgivelserne, kan kommunalbestyrelsen meddele påbud om foretagelse af  

 afhjælpende foranstaltninger inden en bestemt frist, herunder eventuelt  

 om begrænsning af det tidsrum, hvori virksomheden må være i  

 drift.
Ved erhvervsvirksomhed forstås tillige virksomheder, anlæg  

 eller indretninger, som helt eller delvis ejes eller drives af offentlige  

 myndigheder, samt private eller offentlige bygge- og  

 anlægsarbejder.
 11.3. Kan ulemperne ikke afhjælpes, eller  

 overtrædes påbud i medfør af 11.1 og 11.2 kan  

 kommunalbestyrelsen nedlægge forbud imod virksomheden eller  

 aktiviteten.
 15.1. Med bøde eller hæfte straffes  

 den, der overtræder denne bekendtgørelse, eller undlader at  

 efterkomme forbud eller påbud efter bestemmelserne i denne  

 bekendtgørelse.
Olietanksbekendtgørelsen (bekendtgørelse  

 nr. 171 af 29. marts 1973 om kontrol med oplæg af olie m.v.) Især §§ 13, 15 og 18 har betydning for ulovlige  

 forureninger af vandløb, søer eller havet.
 Lov om bortskaffelse m.v. af olie- og kemikalieaffald  

 (lov nr. 178 af 24. maj 1972) Bekendtgørelse om kemikalieaffald  

 (bekendtgørelse nr. 121 af 17. marts 1976) med tilhørende  

 cirkulære af 14. juni 1974 og kemikalieaffaldskort.  

 Bekendtgørelse om olieaffald (bekendtgørelse nr. 410 af 27.  

 juli 1977) med tilhørende cirkulære af 1. september 1977.
Lov om kemiske stoffer og produkter (lov nr. 212 af 23.  

 maj 1979) Bekendtgørelse nr. 347 af 27. juni 1975 om  

 vaske- og rengøringsmidlers nedbrydelighed.
 Bekendtgørelse nr. 18 af 15. januar 1976 om  

 begrænsninger i indførslen og anvendelsen af PCB og PCT, som  

 ændret ved bekendtgørelse nr. 572 af 26. november 1976.
 Bekendtgørelse nr. 410 af 17. september 1980 om  

 bekæmpelsesmidler.
 Bekendtgørelse nr. 185 af 15. april 1981 om  

 udbringning af bekæmpelsesmidler fra luftfartøjer  

 (flysprøjtning).
Beredskabsvejledningen.
Miljøstyrelsens  

 vejledning nr. 8/74 af november 1974 om beredskab ved uheld med farlige  

 stoffer på landjorden.
Strandrensningsvejledningen.
Miljøstyrelsens  

 Strandrensningsvejledning - vejledende retningslinier for de kommunale  

 beredskabsplaner og regler for fordeling af udgifter, der udkommer i  

 begyndelsen af 1982.
Lov om mark- og vejfred m.v. (lov nr. 107 af 31. marts  

 1953) § 17. Den, som uden ejerens tilladelse eller anden  

 hjemmel færdes på anden mands grund eller som færdes ad en  

 privat vej, hvor det ved færdselstavle eller andet lovligt opslag er  

 tilkendegivet, at færdsel eller færdsel af den  

 pågældende art er forbudt, straffes med bøde.
 Stk. 2. På samme måde straffes den, som  

 færdes i fredede klitter, hvor det ved opslag er tilkendegivet, at  

 færdsel er forbudt.
Justitsministeriets cirkulæreskrivelse af 24.  

 september 1974 om politiets opgaver inden for miljø- og  

 levnedsmiddellovgivningen Miljøministeriet har meddelt, at miljø-  

 og levnedsmiddelreformen træder i kraft den 1. oktober 1974. Reformen  

 omfatter lov nr. 372 af 13. juni 1973 om miljøbeskyttelse, lov nr. 373  

 af 13. juni 1973 om ændring af lov om vandforsyning og lov om  

 offentlige veje, lov nr. 374 af 13. juni 1973 om ændring af  

 vandløbsloven samt lov nr. 310 af 6. juni 1973 om levnedsmidler  

 m.v.
Fra ikrafttrædelsestidspunktet bortfalder  

 sundhedsvedtægterne, ligesom sundhedskommissionerne nedlægges og  

 deres opgaver overføres til andre myndigheder.
Reformen  

 medfører endvidere, at politiet ophører med at varetage de  

 hidtidige funktioner i forbindelse med miljø- og  

 levnedsmiddelkontrollen (sekretariatsforretninger, tilsynsopgaver, oplysning  

 af klagesager efter anmodning fra kommunale myndigheder m.v.).
 Politiets opgaver inden for området af den  

 nævnte lovgivning vil fremtidig være følgende:
 1. Efterforskning med henblik på  

 gennemførelse af straffesager for overtrædelse af  

 lovgivningen.
 2. Nødvendig bistand til at skaffe vedkommende  

 myndigheder adgang til offentlige og private ejendomme m.v. for at  

 tilvejebringe oplysninger til brug for beslutninger i henhold til loven eller  

 regler udfærdiget med hjemmel i loven, jf. § 51 i lov nr. 372 af 13.  

 juni 1973 om miljøbeskyttelse og § 45 i lov nr. 310 af 6. juni 1973 om  

 levnedsmidler m.v.
 3. Efter aftale mellem Justitsministeriet og  

 Miljøministeriet i medfør af § 51, stk. 2 og § 45, stk. 2 i de  

 nævnte love, kan politiet endvidere yde bistand til statslige  

 myndigheder til oplysning af klagesager, såfremt det under behandlingen  

 af en klagesag viser sig, at det ikke er muligt at få sagen  

 tilfredsstillende oplyst uden politiets bistand.
 Cirkulæreskrivelse af 5. december 1979  

 vedrørende overtrædelse af miljøbeskyttelsesloven.
Efter miljøbeskyttelseslovens § 83 straffes  

 overtrædelser af loven med bøde, hæfte eller fængsel  

 i indtil 1 år.
Det fremgår af lovens forarbejder, at der ved den  

 udvidelse af strafferammen, der ved lovens vedtagelse fandt sted i forhold  

 til den tidligere gældende retstilstand, tilsigtedes en ændring  

 af praksis, således at der kunne ikendes så alvorlige straffe,  

 navnlig med hensyn til bødestørrelser, at der kunne opnås  

 en reel præventiv virkning.
 Af en af Miljøstyrelsen i august 1978 udarbejdet  

 redegørelse om bl.a. anklagemyndighedens og domstolenes praksis i  

 straffesager efter miljølovgivningen fremgår imidlertid, at  

 antallet af strafferetlige afgørelser er så beskedent og  

 bødeniveauet generelt så lavt, at den strafferetlige praksis  

 ikke kan anses for skærpet siden miljøbeskyttelseslovens  

 ikrafttræden.
 Da der således havde vist sig behov for en  

 skærpelse af den pågældende praksis og størrelsen af  

 bøder i miljøsager anmodede miljøministeren i oktober  

 1978 Justitsministeriet om at søge udvirket, at anklagemyndigheden i  

 fremtidige sager om overtrædelse af  

 miljøbeskyttelseslovgivningen nedlægger påstand om  

 betydeligt større bøder end hidtil.
 Rigsadvokaten har herefter i meddelelse af 9. oktober 1979  

 om behandling af sager om overtrædelse af bl.a.  

 miljøbeskyttelsesloven anmodet statsadvokater og politimestre om, at  

 der søges gennemført en skærpelse af anklagemyndighedens  

 hidtil fulgte praksis.
 Rigsadvokaten har i sin meddelelse bl.a. udtalt  

 følgende:
"Jeg skal derfor anmode om, at der i alle typer sager  

 søges gennemført en skærpelse af den hidtil fulgte  

 praksis.
Som følge heraf bør sager om overtrædelse af  

 disse love som regel indbringes for retten.
Anklagemyndighedens  

 bødepåstand bør afpasses efter overtrædelsens art  

 og grovhed, idet hensyn både tages til de skadevirkninger - på  

 kortere eller længere sigt - som overtrædelsen har medført  

 eller kan frygtes at medføre, og til gerningsmandens subjektive  

 forhold.
Har overtrædelsen indbragt eller tilsigtet en gevinst,  

 eventuelt i form af en besparelse, bør bøden fastsættes  

 med hensyntagen til den økonomiske fordel, der er indvundet eller  

 tilsigtet.
Ved efterforskningen af sagen bør de oplysninger  

 søges tilvejebragt, som er fornødne til dokumentation  

 herom.
Er overtrædelsen begået af et selskab,  

 bør ansvaret som regel pålægges selskabet som  

 sådant.
Har ledelsen af selskabet eller en overordnet funktionær,  

 herunder direktøren, handlet forsætligt eller vist grov  

 uagtsomhed, bør tiltalen - foruden imod selskabet - rejses mod den  

 eller de personligt ansvarlige.
Dette vil der navnlig kunne være  

 anledning til, når overtrædelsen består i undladelse af at  

 efterkomme påbud eller tilsidesættelse af forbud.  

 Bødepåstanden mod den personligt ansvarlige fastsættes i  

 overensstemmelse med almindelig praksis efter forholdets grovhed og tiltaltes  

 økonomiske forhold, således at den eventuelt opnåede eller  

 tilsigtede økonomiske gevinst søges inddraget ved  

 bødepåstanden over for selskabet.
Såfremt den daglige leder af selskabet tillige er  

 hovedaktionær og må antages at være enerådende med  

 hensyn til selskabets forhold, rejses tiltalen alene mod ham, der ikke ved at  

 drive virksomhed i selskabsform skal kunne undgå det personlige ansvar.  

 Personligt ansvar gøres normalt ikke gældende ved  

 overtrædelser af underordnet betydning, som må antages at skyldes  

 en "anonym" fejl.
I så fald rejses tiltalen mod selskabet og kun mod  

 dette.
 Tvivlstilfælde med hensyn til sanktionen og  

 ansvarets placering forelægges for statsadvokaten.
Gennemførelsen af sager af denne karakter  

 nødvendiggør et samarbejde mellem politiet og vedkommende  

 forvaltningsmyndighed.
Forvaltningsmyndigheden vil bistå politiet med  

 oplysning om overtrædelsens skadevirkninger, bedømmelsen af dens  

 strafværdighed og bør opfordres til at udtale sig om  

 sanktionspåstanden.
Af hensyn til særmyndighedens mulighed for at holde  

 sig orienteret om straffesager efter miljø- og levnedsmiddelloven og  

 for at kunne øve indflydelse på ankespørgsmålet  

 tilsendes Miljøstyrelsen, Statens Levnedsmiddelinstitut eller  

 Veterinærdirektoratet samt vedkommende lokale tilsynsmyndighed hurtigst  

 muligt og for dommes vedkommende i god tid inden ankefristens udløb  

 underretning om afgørelsen." Miljøministeriets departement har ved skrivelse af  

 22. november 1979 anmodet Miljøstyrelsen om i tilslutning til  

 rigsadvokatens meddelelse at henstille til kommunalbestyrelser, amtsråd  

 og hovedstadsrådet, at der søges etableret et nært  

 samarbejde mellem disse og anklagemyndigheden med henblik på at  

 få fastlagt et rimeligt niveau for de bødepåstande, der  

 bør nedlægges i sager om overtrædelse af  

 miljølovgivningen, således at bødernes størrelse i  

 højere grad end hidtil fastsættes under hensyn til  

 overtrædelsens art og grovhed, samt til den eventuelle  

 økonomiske fordel, der er indvundet eller tilsigtet.
Miljøstyrelsen skal i denne forbindelse som  

 områder, hvor der er et særligt behov for et betydeligt  

 højere bødeniveau først og fremmest pege på de  

 tilfælde, hvor en forurenende virksomhed foretager ulovlige udledninger  

 med betydelig skadevirkning til følge.
Hertil kommer sager, hvor  

 myndighedernes påbud om udførelse af udgiftskrævende,  

 forureningsbegrænsende foranstaltninger ikke efterkommes, fordi  

 udsigten til straf af den hidtil kendte størrelse er en  

 utilstrækkelig pression.
Endvidere bør det tilstræbes, at  

 bødeniveauet fastlægges således, at forurenende  

 virksomheder, hvis etablering kræver myndighedernes godkendelse, ikke  

 påbegyndes ulovligt, jf. miljøbeskyttelseslovens § 72, stk. 3.  

 Af generalpræventive hensyn bør dette også gælde,  

 hvor der i det konkrete tilfælde ikke konstateres nogen egentlig  

 miljømæssig skadevirkning.
Ud fra samme hensyn skal Miljøstyrelsen pege  

 på tilfælde, hvor den enkelte lovovertrædelses  

 skadevirkning må ses i sammenhæng med mulige andre  

 overtrædelser, hvorved den miljømæssige virkning for  

 forureningstilstanden som helhed er betydelig.
Dette gør sig  

 eksempelvis gældende med hensyn til forurening af vandløb,  

 hyppigt fra ulovlig udledning af forurenende stoffer fra landbrugsvirksomhed.  

 Det bemærkes i denne forbindelse, at overtrædelse af  

 miljøbeskyttelseslovens § 17 har givet anledning til langt de fleste  

 tiltalerejsninger, og at det hidtidige bødeniveau i disse sager  

 (hyppigst 1.000-2.000 kr.) forekommer overordentlig lavt.
 For at de i miljølovgivningen indeholdte  

 straffebestemmelser skal få en reel, præventiv virkning, vil det  

 - udover bødekrav af absolut følelig størrelse -  

 være af afgørende betydning, at begåede  

 lovovertrædelser konstateres, samt at der fremskaffes det for  

 domfældelse nødvendige bevismateriale, herunder oplysninger til  

 brug for vurderingen af størrelsen af den påståede  

 bøde.
 Det vil desuden for straffesagens gennemførelse  

 være af betydning, at beslutningen om at anmode om tiltalerejsning  

 træffes hurtigt, således at myndighedernes passivitet ikke vil  

 kunne påberåbes til støtte for en eventuel mildere  

 bedømmelse af forholdets strafværdighed.
 Det vil efter Miljøstyrelsens opfattelse være  

 af væsentlig betydning for opnåelsen af den tilsigtede  

 skærpelse af bødeniveauet, at de kommunale  

 miljømyndigheder i samarbejde med anklagemyndigheden, under  

 straffesagens behandling over for retten belyser bl.a. den stedfundne  

 lovovertrædelses skadevirkninger på kortere og længere  

 sigt, samt omfanget af de besparelser tiltalte kan have opnået ved at  

 overtræde loven.
Miljøstyrelsen skal i denne forbindelse henvise til  

 nedennævnte ekstrakt fra bemærkningerne til  

 miljøbeskyttelseslovens § 83 (F.T. 1972/73 bilag A sp. 4020:) ".... det er givet, at forureningen ikke kan  

 bekæmpes på grundlag af straffebestemmelser, men at der snarere  

 må lægges betydelig vægt på oplysende virksomhed og  

 andre motiverende aktiviteter.
På den anden side vil det være  

 nødvendigt for gennemførelsen af lovens formål og for  

 efterlevelse af de enkelte regler, at overtrædelse kan sanktioneres med  

 straf, navnlig i grovere tilfælde.
Det har ved udformninger af  

 bestemmelsen været hensigten, at der i medfør af loven kan  

 ikendes så alvorlige straffe, at der vil kunne opnås en reel  

 præventiv virkning.
Det må i øvrigt understreges, at det  

 vil være af stor betydning, at anklagemyndigheden og domstolene ved  

 administrationen af nærværende straffebestemmelser  

 bestræber sig på at ændre den almindelige praksis i  

 bødesager, således at de idømte bøder i  

 medfør af denne bestemmelse bliver virkeligt følelige og kommer  

 til at stå i et for den almindelige opfattelse rimeligt forhold til den  

 eventuelt forvoldte skade.
Hertil kommer, at en sådan  

 praksisændring vil være en afgørende forudsætning  

 for effektivt at forhindre, at udsigten til eventuel bødestraf blot  

 indkalkuleres i f.eks. en erhvervsvirksomheds driftsomkostninger ..." Som det fremgår af rigsadvokatens meddelelse, som  

 citeret ovenfor, er anklagemyndigheden opfordret til hurtigst muligt efter  

 dommens afsigelse at tilstille den kommunale tilsynsmyndighed og  

 Miljøstyrelsen en kopi af domsudskriften.
 Dette sker af hensyn til ankefristen for indbringelse af  

 en underretsdom for landsretten, der er 14 dage.
Miljøstyrelsen vil være indstillet på  

 at rådgive i spørgsmålet om, hvorvidt en dom bør  

 prøves ved en højere instans, ligesom styrelsen er indstillet  

 på i øvrigt at yde vejledning i spørgsmål om  

 retsforfølgning i anledning af overtrædelser af  

 miljøbeskyttelsesloven.
Miljøstyrelsen vil med henblik  

 herpå på baggrund af modtagne domsudskrifter foretage  

 registrering af afsagte straffedomme.
 Styrelsen finder imidlertid at burde understrege, at det  

 primært påhviler den kommunale myndighed at tage stilling til, om  

 straffesag bør rejses og over for anklagemyndigheden at udtale sig om  

 sanktionspåstanden.
 Det tilføjes, at Miljøstyrelsen meget snart  

 vil udsende en generel vejledning om myndighedsbehandlingen af sager  

 vedrørende bekæmpelse af ulovlige forureninger af  

 vandområder.
 Bilag 2.
 Cirkulæreskrivelse vedrørende etablering af  

 et vagtberedskab i de amtskommunale tekniske forvaltninger med henblik  

 på bekæmpelse af ulovlige forureninger af vandløb,  

 søer og    kystnære dele af søterritoriet.
1. Baggrund 2. Aktivering af beredskab og alarmeringsstruktur.
1. Baggrund I Miljøstyrelsens "Vejledning vedrørende  

 bekæmpelse af ulovlige forureninger af vandløb, søer og  

 kystnære dele af søterritoriet" forudsættes, at man -  

 også uden for normal arbejdstid via 0-0-0 opkald til alarmcentralen  

 (politiet/hovedbrandstationen i København) - kan anmelde pludselig  

 opstået forurening af vandløb, søer og kystnære  

 dele af søterritoriet.
Det påhviler amtsrådet som  

 ansvarlig for vandområdernes kvalitet at træffe afgørelse  

 om etablering af et vagtberedskab til opfølgning af anmeldelser.
I nærværende cirkulæreskrivelse gives  

 efter forhandling med bl.a.
Amtsrådsforeningen og Statens  

 Brandinspektion anvisninger på, hvorledes der kan oprettes et  

 beredskab, hvorved amtsrådene i fuldt omfang kan være i stand til  

 at forestå opsporing og bekæmpelse af ulovlige forureninger,  

 etablering af afværgeforanstaltninger og tilvejebringelse af  

 dokumentation for udledninger og recipientfølger heraf.
Endvidere  

 beskrives, hvorledes et delvist beredskab kan etableres.
1.1. Den amtskommunale koordination af foranstaltninger  

 til undersøgelse og bekæmpelse af pludseligt opståede  

 ulovlige forureninger Amtsrådet bør være den koordinerende  

 myndighed for de undersøgelser og foranstaltninger, som bør  

 iværksættes i forbindelse med ovennævnte forureninger, idet  

 det i tilfælde, hvor der i forbindelse med vandforureningsalarm ikke er  

 akut fare for omgivelserne, er tillagt de amtskommunale tekniske  

 forvaltninger at forestå såvel opklaringsarbejdet som  

 skadeudbedringerne såvel i vandet som på de tilgrænsende  

 bredder.
De amtskommunalt koordinerede aktiviteter kan i  

 øvrigt iværksættes på basis af lokalt trufne aftaler  

 med politiet, kommunalbestyrelserne og eventuelt med fiskerikontrollen om den  

 mest rationelle fremgangsmåde og fordeling med henblik på hurtig  

 fremskaffelse af bevismateriale, mens dette endnu findes, og optagelse af  

 politirapport på et tidspunkt, hvor eventuelle beviser endnu er til  

 stede.
På tilsvarende vis kan der med brandvæsenet være  

 truffet aftale om entreprenørmæssig bistand i forbindelse med  

 udbedring af skader.
 Et beredskab forudsætter endvidere, at  

 amtsrådet råder over kvalificeret personale, der uden for normal  

 arbejdstid har adgang til bil med biltelefon, prøvetagningsudstyr,  

 prøveflasker, måleudstyr (f.eks. for vandhastighed, ilt,  

 temperatur og pH) og har forbindelse med kvalificerede  

 analyselaboratorier.
1.2. Vagtberedskabets etablering og omfang Et fuldt vagtberedskab kan etableres ved, at der blandt de  

 ansatte i amtsrådenes tekniske forvaltninger tilvejebringes en  

 tilkaldevagtordning således, at man via alarmcentralen kan komme i  

 kontakt med den vagthavende amtskommunale tekniker.
Dette kan ske ved, at alarmcentralen henviser enten til  

 vagthavende teknikers privattelefon eller - i de amtskommuner som råder  

 over offentlig biltelefon - til biltelefonen i et amtskommunalt  

 køretøj, som den vagthavende har med sig hjem.
Dette  

 køretøj kan hensigtsmæssigt udstyres som beredskabsvogn  

 med det ovenfor nævnte nødvendige prøvetagningsudstyr  

 m.v.
 Et delvis beredskab kan etableres ved, at alarmcentralen  

 uden for normal arbejdstid og det tidsrum, hvor amtsrådet finder, at  

 fuldt vagtberedskab bør opretholdes, råder over en række  

 telefonnumre til amtskommunale teknikere eller andre, der kan tilkaldes.  

 Amtsrådet træffer aftale med alarmcentralen om, hvorledes der  

 skal forholdes, hvis der ikke opnås kontakt.
2. Aktivering af beredskab og alarmeringsstruktur Når en ulovlig forurening af et vandløb, en  

 sø eller et kystnært farvand opdages, foretages anmeldelse heraf  

 til alarmcentralen ved fra nærmeste telefon at dreje 0-0-0 og melde  

 "vandforureningsalarm".
 Alarmcentralen følger herefter "Instruks for  

 alarmcentralen ved melding "vandforureningsalarm"", hvorved der søges  

 etableret kontakt til amtskommunernes vagthavende teknikere, som herefter har  

 ansvaret for sagens videre behandling.
 Amtskommunens vagthavende teknikere følger herefter  

 "Instruks for amtskommunale teknikere ved melding "vandforureningsalarm"",  

 hvorved de amtskommunale foranstaltninger til undersøgelse og  

 bekæmpelse af ulovlige forureninger iværksættes og truede  

 interesser, landbrug og naboamtskommuner varsles.
2.1. Instruks for alarmcentraler 1. Vagthavende sikrer sig ved forespørgsel til  

 anmelder oplyst følgende:
navn bopælsadresse forureningssted nummer på opkaldstelefon samt 	om forureningen kan nødvendiggøre tilkald af andre myndigheder (brandvæsen, vejvæsen,  

 søværnets operative kommando m.v.).
 2. Vagthavende oplyser herefter, at han nu søger at  

 kontakte amtskommunens tekniker og beder anmelderen om at blive ved telefonen  

 uden at lægge røret.
 3. Vagthavende orienterer sig på eksisterende  

 kortmateriale om forureningsstedets beliggenhed og om i hvilken amtskommune  

 uheldet er sket.
 4. Vagthavende alarmerer den aktuelle amtskommunale  

 vagthavende tekniker og meddeler forureningsstedets beliggenhed, anmelderens  

 telefonnummer (opkaldsnummeret) og beder vagthavende amtskommunale tekniker  

 ringe til dette nummer umiddelbart efter samtalens ophør.
5. Alarmcentralens vagthavende henvender sig herefter til  

 den i telefonen ventende anmelder og meddeler, at amtskommunens teknikere nu  

 er underrettet om sagen, og at anmelder, så snart forbindelsen med  

 alarmcentralen afbrydes, kan forvente opringning fra amtskommunens  

 vagthavende tekniker, som herefter er ansvarlig for sagens videre  

 forløb.
Anmelderen anmodes om at lægge telefonen på og  

 blive ved telefonen indtil opringningen fra amtskommunale vagthavende  

 tekniker går igennem.
 6. Såfremt alarmcentralen ikke opnår kontakt  

 med en amtskommunal tekniker oplyses anmelderen herom og forholder sig i  

 øvrigt herefter ifølge aftalen med amtsrådet.
 7. Alarmcentralen underretter den politikreds, hvori  

 forureningen er sket (i de tilfælde, hvor alarmcentralen ikke ligger  

 hos den pågældende politikreds).
2.2. Instruks for amtskommunale vagthavende  

 teknikere 1. Vagthavende tekniker sikrer sig ved forespørgsel  

 til anmelder oplyst følgende:
navn bopælsadresse forureningens art forureningens omfang tidspunktet for forureningens observation.
 2. Vagthavende tekniker orienterer sig på  

 eksisterende kortmateriale om uheldsstedets beliggenhed og  

 iværksætter amtskommunalt koordinerede administrative  

 foranstaltninger til undersøgelse og bekæmpelse af  

 forureningen.
 3. Vagthavende tekniker vurderer herefter i hvilken  

 udstrækning brugere af vand i egen amtskommune vil kunne  

 berøres.
 Såfremt der er risiko for skader ved anvendelse af  

 vandet til dambrugsdrift, mark- og kreaturvanding eller drikkevandsforsyning  

 iværksættes varsling af de berørte interesser (telefonisk  

 eller personligt). Varslingen bør udføres efter en i  

 amtskommunen udarbejdet plan indeholdende bl.a. kortoversigt over beliggenhed  

 af dambrug og vandindvindingsrettigheder samt adresser og eventuelle  

 telefonnumre på disse.
 Såfremt naboamtskommuner kan berøres, varsles  

 disse telefonisk umiddelbart efter iværksættelsen af varslingen  

 af brugere af vand i egen amtskommune.
 4. Herefter iværksættes de amtskommunalt  

 koordinerede praktiske foranstaltninger med hensyn til  

 begrænsning/afhjælpning af recipientskader og arbejdet med  

 kildesporing og tilvejebringelse af dokumentation for eventuelle ulovligheder  

 og recipientskader.
 5. Såfremt kommunalbestyrelserne inden for det  

 berørte område ikke er blevet underrettet om uheldet i  

 forbindelse med iværksættelsen af ovennævnte amtskommunalt  

 koordinerede foranstaltninger, skal en sådan underretning ske snarest  

 muligt.
