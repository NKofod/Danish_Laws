A.H.1 Bruttoformuen A.H.2 Skattefri formue mv.
A.H.3 Værdiansættelsen af formuen A.H.4 Fradrag i bruttoformuen Litteratur: C.
Helkett: Opgørelse af den skattepligtige formue Rene Mikkelsen og Elisabeth Rask Jørgensen: Formuebeskatning Bikuben 1979: Beskatning ved familieoverdragelser kap.III og kap.X (Povl  

 Herler).
A.H.1 Bruttoformuen Reglerne om formuebeskatningen findes bl.a. i SL §§ 12-14, PSL § 18 og LL  

 § 4 B, LL §§ 15L, 18, 18 A, B og C, 19, 20, 21 og 21 A.
SL § 12 litra a-e angiver eksemper på aktiver, der medregnes ved  

 formueopgørelsen.
Opregningen er ikke udtømmende, og fastlæggelsen af, hvad  

 der skal medregnes til den skattepligtige formue, sker ved fortolkning af  

 nævnte lovbestemmelse.
 SL § 12 nr. 1-3 angiver hvilke aktiver, der ikke medregnes ved  

 formueopgørelsen.
 SL § 13 bestemmer i hvilket omfang, der indrømmes fradrag i den  

 skattepligtige formue.
 SL § 14 omhandler værdiansættelsen af de enkelte formueaktiver.
 Efter KSL § 22, stk. 4, skal den skattepligtige formue opgøres på grundlag  

 af formuens værdi ved indkomstårets udløb.
 I almindelighed skal formueskattepligtige aktiver, til hvilke den  

 skattepligtige har erhvervet en endelig ret på formueopgørelsestidspunktet,  

 medregnes ved opgørelsen af den skattepligtige formue, se eksempelvis Skat  

 1988.12.783.
Betingede rettigheder Den omstændighed, at en formuerettighed er betinget, bevirker ikke uden  

 videre, at der bortses fra aktivet ved formueopgørelsen.
Hvis en rettighed er resolutivt betinget, d.v.s., at rettigheden ophører,  

 når og hvis en bestemt fremtidig begivenhed indtræder, skal rettigheden  

 medregnes i formuen, hvilket fremgår af en modsætningsslutning fra SL § 12,  

 nr. 2, der indeholder en udtrykkelig bestemmelse om, at suspensivt betingede  

 formuerettigheder ikke skal medtages i formueopgørelsen.
Som eksempler på  

 suspensivt betingede formuerettigheder nævner loven retten til en endnu ikke  

 forfalden livsforsikringssum, retten til den fremtidige besiddelse af en  

 kapital, hvoraf en anden foreløbig har rentenydelsen, o.lign.
 Hvis kapitalen allerede er overgået til fri rådighed til den til kapitalen  

 berettigede, imod at han svarer renten eller en del deraf til giveren eller  

 tredjemand, er kapitalejeren formueskattepligtig af kapitalen, men kan i  

 formuen fradrage et til rentenydelsens kapitalværdi svarende beløb, se  

 A.H.4.3.
A.H.1.1 Båndlagt kapital At en kapital er båndlagt, bevirker ikke, at kapitalejeren kan undlade at  

 medregne kapitalen i sin formueopgørelse.
I de hyppigst forekommende  

 tilfælde, hvor kapitalen tilhører den person, der er berettiget til formuens  

 afkast, skal kapitalen medregnes som formue, hvadenten kapitalejeren er helt  

 afskåret fra at røre den båndlagte kapital i levende live, eller  

 båndlæggelsen blot udstrækkes til opnåelse af en vis alder, indgåelse af  

 ægteskab o.lign.
Selv om ejeren i og for sig også har afskåret sig fra at  

 råde over kapitalen efter sin død, f.eks. ved uigenkaldeligt at testere over  

 kapitalen, må han dog anses som ejer af kapitalen, hvilket blandt andet viser  

 sig ved, at hans kreditorer kan søge fyldestgørelse i formuen ved  

 båndlæggelsens bortfald ved hans død, lsr. 1937.123 og lsr. 1943.88.
A.H.1.1.1 Rentenydelseskapitaler Er rentenyderens ret til kapitalen afhængig af visse fremtidige  

 begivenheders indtræden, f.eks. af at han når en vis alder, gifter sig, tager  

 en bestemt eksamen o.lign., skal rentenyderen ikke svare formueskat af  

 kapitalen, så længe betingelsen ikke er opfyldt.
Der er dog i § 12, nr. 2 gjort en væsentlig undtagelse, hvis den, der er  

 berettiget til kapitalen, er descendent af eller arveberettiget efter  

 rentenyderen, idet rentenyderen i sådanne tilfælde bliver formueskattepligtig  

 af kapitalen, selv om han aldrig nogen sinde kan blive ejer af den.
Det  

 fremgår af motiverne til bestemmelsen i § 12, nr. 2, at den er givet for at  

 forhindre, at en families medlemmer unddrager sig formuebeskatningen ved  

 hjælp af transaktioner, hvorefter et af medlemmerne nyder renten, medens  

 kapitalen skal tilhøre andre.
Se f.eks. skd. 1976.118.
En persons descendenter er hans afkom, d.v.s. børn, børnebørn o.s.v.
Det  

 er ikke nødvendigt for at anse rentenyderen for formueskattepligtig af den  

 båndlagte rentenydelseskapital, at det er de nærmeste descendenter, der er  

 ejer af kapitalen (eller vil blive ejer). Der kan godt mellem rentenyderen og  

 kapitalejeren være et mellemliggende slægtled, jf. lsr. 1942.18.
Hvis rentenyderens descendenter ikke er berettigede til kapitalen, men kun  

 til at succedere i rentenydelsen, er rentenyderen ikke formueskattepligtig af  

 kapitalen.
Det medfører heller ikke formueskattepligt, at der som  

 kapitalberettigede descendenter er indsat personer, hvis muligheder for at  

 erhverve kapitalen ligger meget langt ude i fremtiden, således at det er  

 uvist, om der overhovedet til sin tid vil eksistere descendenter, som er  

 berettigede til kapitalen.
Der skal på formueopgørelsestidspunktet eksistere  

 en descendent, der opfylder betingelserne for at erhverve kapitalen, for at  

 rentenyderen kan anses for formueskattepligtig, lsr. 1942.18 og 1943.179.
Ved arveberettiget forstås personer, der er berettigede til arv efter  

 loven, altså i henhold til slægtskab, ægteskab eller adoption, hvorimod det  

 ikke er tilstrækkeligt, at rentenyderen har indsat den kapitalberettigede ved  

 testamente.
Det er en forudsætning for rentenyderens formueskattepligt, at  

 der foreligger en aktuel arveret, og det er altså ikke tilstrækkeligt, at den  

 kapitalberettigede hører til de grupper af slægtninge, der efter loven tager  

 arv efter en afdød, der ikke har testeret over sin formue.
Det fremgår af  

 lsr. 1941.82, at der kun statueres formueskattepligt for rentenyderen i det  

 brøkforhold, hvori den kapitalberettigede er arveberettiget efter  

 rentenyderen.
Såfremt en skatteyder har bortgivet sin formue eller en del deraf, således  

 at formuen indtil videre er båndlagt til rentenydelse for ham selv, er det i  

 SL § 12, nr. 2, ud fra ønsket om at hindre omgåelse bestemt, at rentenyderen  

 i disse tilfælde skal formuebeskattes af den bortskænkede kapital.
Hvis han  

 ikke forbeholder sig hele kapitaludbyttet, men kun en del heraf eller et  

 bestemt årligt beløb, skal han kun formuebeskattes af en tilsvarende del af  

 kapitalen, jf.
UfR 1936.823 (Ø).
 I de tilfælde, hvor en person har bortgivet en rentenydelse, men  

 forbeholdt sig kapitalen, som er båndlagt til sikring af den berettigedes  

 rentenydelse, svarer giveren formueskat af kapitalen, men vil kunne fratrække  

 rentenydelsens kapitaliserede værdi.
 Har en person fraskrevet sig arveretten til en kapital imod at få tillagt  

 rentenydelse af arven, kan han ikke formuebeskattes af kapitalen, medmindre  

 kapitalen ved hans død skal tilfalde hans descendenter eller personer, der er  

 arveberettigede efter ham.
A.H.1.1.2 Renten tillægges kapitalen SL § 12, nr. 2, bestemmer endvidere, at personer, der har båndlagt en  

 kapital til fordel for andre, men således at renten foreløbig skal tillægges  

 kapitalen, vedvarende svarer formueskat af denne.
I praksis forstås reglen  

 dog således, at i tilfælde, hvor en kapital er endelig tillagt en bestemt  

 fysisk person, må denne person svare indkomst- og formueskat, uanset at  

 kapitalen med renter først kan hæves på et senere tidspunkt.
A.H.1.2 Indtægtsnydelse af fast ejendom Ifølge praksis kan indtægtsnydelse af en fast ejendom ikke sidestilles med  

 rentenydelse af en kapital, hvorfor den, der har indtægtsnydelsen af en  

 ejendom, der er båndlagt til fordel for en anden, aldrig kan anses  

 formueskattepligtig af ejendommens værdi, selv om den kapitalberettigede er  

 indtægtsnyderens descendenter eller er arveberettiget efter indtægtsnyderen.  

 Se skd. 1976.65 og lsr. 1937.124.
Den kapitalberettigede anses derimod formueskattepligtig af ejendommens  

 værdi, jf.
UfR 1975.35 (H), men kan fratrække kapitalværdien af  

 indtægtsnydelsen.
Kapitalejeren er endvidere indkomstskattepligtig af afdrag  

 på prioritetsgælden, såfremt disse afholdes af ejendommens driftsoverskud og  

 dermed reducerer indtægtsnydelsen.
En arving, som havde testationsret vedrørende den båndlagte kapital, blev  

 anset for at være aktuel ejer af en båndlagt fast ejendom.
Med amtets  

 tilladelse blev ejendommen solgt og, selv om provenuet ved salget blev  

 båndlagt, skulle han beskattes af fortjenesten ved salget, lsr. 1982.32.
A.H.1.3 Interessentskabsandele En andel i et interessentskab medregnes ved formueopgørelsen med en  

 forholdsmæssig del af interessentskabets skattepligtige formue.
 A.H.2 Skattefri formue mv.
 Ifølge SL § 12, nr. 1, skal værdien af privat indbo, antikviteter,  

 kunstgenstande, smykker, maleri- og bogsamlinger, frimærke- og møntsamlinger  

 ikke medregnes i formueopgørelsen.
 I lsr. 1979.48 blev det statueret, at en veteranbil kun skal medtages ved  

 formueopgørelsen, hvis den er indregistreret eller anvendes i erhvervsmæssigt  

 øjemed.
 Anvender den skattepligtige foran nævnte genstande i sin næring, eller  

 driver han handel med dem eller besidder dem i forretningsøjemed, skal  

 værdien dog medregnes som varelager.
 Besidder den pågældende ædelmetaller i uforarbejdet stand, f.eks. guld-,  

 sølv- og platinbarrer og ensartede guldmønter, som eksempelvis  

 Krügerrands, i stort antal, skal værdien heraf altid medregnes ved  

 formueopgørelsen, selv om den skattepligtige ikke driver handel med dem eller  

 besidder dem i forretningsøjemed, jf. lsr. 1982.44.
 Til brug for formueopgørelsen offentliggør T & S hvert år  

 handelspriserne ultimo kalenderåret på ædelmetallerne guld, sølv og platin.
En beholdning af 27 diamanter blev anset for et formueskattepligtigt  

 pengerepræsentativ, jf.
SL § 12, litra d.
Diamanterne var indkøbt til  

 ensartede priser og var forsynet med internationalt certifikat, der gav  

 garanti for stenenes kvalitet.
Under hensyn hertil kunne diamanterne hverken  

 betragtes som smykker eller som en formueskattefri privat samling, lsr.  

 1980.167.
 Indestående på indekskonti, selvpensionerings- og børneopsparingskonti  

 medregnes ikke ved opgørelsen af den skattepligtige formue i  

 bindingsperioden, jf. pensionsbeskatningslovens §§ 22 og 51.
 Indestående i en kapitalopsparing eller en rateopsparing i pensionsøjemed  

 skal heller ikke medregnes ved formueopgørelsen, jf.  

 pensionsbeskatningslovens § 22.
 Om de suspensivt betingede formuerettigheder henvises til A.H.1.
Brugsrettigheder eller krav på periodiske ydelser, der er tillagt enkelte  

 personer for livstid eller kortere, ubestemt tid, såsom ret til en livrente,  

 overlevelsesrente, aftægts- eller anden underholdsydelse, medtages ikke i  

 formueopgørelsen.
Dette gælder dog kun, hvis rettigheden er uoverdragelig.
 Værdien af goodwill samt aktiverede forudbetalte omkostninger anses ikke  

 som formueskattepligtige aktiver.
 Værdien af igangværende arbejder anses som et formueskattepligtigt aktiv.  

 Om værdiansættelsen, se E.B.
 En lejer er ikke formueskattepligtig af boligindskud i form af forudbetalt  

 husleje, jf. lsr. 1940.92. Derimod skal depositum til dækning for eventuelle  

 krav mod lejeren ved dennes fraflytning medregnes ved opgørelsen af lejerens  

 skattepligtige formue.
 Ved periodisering af forud forfaldne renter skal den del af den  

 forudbetalte rente, der ikke kan fratrækkes i indkomsten for det pågældende  

 år, medregnes som aktiv i formueopgørelsen, jf. § LL § 5, stk. 2.
 En frugthandler, der havde afholdt udgifter til installation af en  

 elevator og til ny gulvbelægning i nogle lejede lokaler, blev ikke anset  

 formueskattepligtig heraf, hvorimod han var formueskattepligtig af de i  

 lokalerne opsatte inventardele og driftsmidler mv., lsr. 1974.140.
A.H.3 Værdiansættelsen af formuen Regler om vurderingen af aktiver, der skal medregnes i formueopgørelsen,  

 findes i SL § 14, samt i LL §§ 4B, 15L, 18-21A.
A.H.3.1 Værdipapirer A.H.3.1.1 Aktier Ved opgørelse af den skattepligtige formue medregnes aktier og anparter  

 efter nedenstående regler:
I.
Aktier, som noteres på Københavns Fondsbørs eller på en børs i  

 udlandet, medregnes til den noterede kurs på tidspunktet for  

 formueopgørelsen, evt. den nærmest forud herfor noterede kurs.
II.
Aktier, som ikke noteres på børsen, samt anparter i anpartsselskaber  

 medregnes i formuen til en af T & S beregnet kurs.
Aktionærer, der har  

 kalenderåret som regnskabsår, skal ved opgørelse af formuen for indkomståret  

 1994 (pr. 1. jan. 1995) anvende en kurs, der er beregnet efter de regler, som  

 anføres nedenfor.
Aktionærer, der for indkomståret 1994 skal opgøre deres  

 formue på et tidspunkt forud for den 31. dec. 1994, skal anvende den kurs,  

 der blev beregnet pr. 1. jan. 1994. Om muligheden for at fravige de beregnede  

 kurser, se nedenfor.
 For selskaber, der har optaget et konvertibelt obligationslån, er den  

 beregnede kurs fra og med kursen pr. 1. jan. 1984 en fælles kurs for  

 selskabets aktier/anparter og de konvertible obligationer.
 Ved kursberegningen pr. 1. jan. 1995 er anvendt følgende komponenter:
1) Indtjeningsevnen.
Herved forstås et gennemsnit af selskabets  

 driftsresultat - over- eller underskud - i procent af aktiekapitalen i det  

 regnskabsår, der danner grundlag for selskabets seneste skatteansættelse,  

 samt i de to foregående år.
Som driftsresultat anvendes selskabets skattepligtige indkomst inden evt.  

 fradrag for skattemæssigt underskud fra tidligere skatteår, men med tillæg af  

 evt. skattefrit udbytte.
Heri fratrækkes fortjeneste hidrørende fra  

 selskabets særlige skattepligtige indkomst, medens tab herved tillægges.
Det  

 herefter fremkomne beløb formindskes med det indkomstskattebeløb, der kan  

 beregnes af denne indkomst.
Indtjeningsevnen ansættes ikke lavere end 0.
2) Det deklarerede udbytte.
Der anvendes den udbytteprocent, som er  

 vedtaget for det regnskabsår, som danner grundlag for selskabets seneste  

 skatteansættelse.
3) Aktiernes indre værdi.
Herved forstås selskabets samlede formue  

 (egenkapital) i procent af aktiekapitalen.
Formuen opgøres efter  

 skattelovgivningens almindelige regler om formueopgørelse på grundlag af  

 selskabets statusopgørelse ved udgangen af det regnskabsår, som benyttes ved  

 selskabets seneste skatteansættelse forud for kursberegningen.
Ved beregningen af den indre værdi foretages fradrag for de på  

 statustidspunktet endnu ikke forfaldne beløb, der medgår til betaling af  

 udbytte for selskabets senest afsluttede regnskabsår, samt for  

 selskabsskatter, som er eller kan forventes pålignet selskabet for tiden  

 forud for opgørelsesdagen, jf.
LL § 19.
A.
Den almindelige beregningsregel Kursen beregnes som gennemsnittet af 1) indtjeningsevnen kapitaliseret med  

 6,5 og 2) udbytteprocenten kapitaliseret med 28 og 3) 80 pct. af den indre  

 værdi.
B.
Hovedaktionærselskaber Såfremt over halvdelen af de stemmeberettigede aktier i et selskab  

 (hvorved forstås over halvdelen af aktiernes stemmeværdi) ejes af en enkelt  

 aktionær, af en person og dennes nærmeste familie (ægtefælle og mindreårige  

 børn), af et andet selskab, en koncern eller lignende, beregnes kursen som et  

 gennemsnit af 1) indtjeningsevnen kapitaliseret med 6,5 og 2) 80 pct. af den  

 indre værdi.
C.
Den "modificerende" regel I tilfælde hvor en kurs, der er beregnet efter reglen under A eller B,  

 overstiger den fulde indre værdi, foretages der en ny beregning, forudsat at  

 indtjeningsevnen er større end 10 pct.
 Ved denne beregning kapitaliseres indtjeningsevnen således: De første 10  

 pct. af indtjeningsevnen kapitaliseres med 6,5 og den overskydende del med  

 3,25. Som formuekurs anvendes den således beregnede kurs, hvis den fortsat er  

 større end den indre værdi, ellers anvendes den indre værdi.
D.
Ejendomsselskaber Kursberegningen for disse selskaber foretages efter den under A, B eller C  

 anførte regel, men kursen kan dog ikke blive lavere end 90 pct. af den indre  

 værdi.
E. "90 pct.-selskaber" Ved kursberegningen for følgende selskaber bortses der fra indtjeningsevne  

 og deklareret udbytte.
Kursen beregnes til 90 pct. af den indre værdi.
Dette  

 gælder:
 1) Selskaber, der er trådt i likvidation, 2) selskaber, hvis virksomhed  

 hovedsagelig består i at eje aktier i et eller flere andre selskaber i et  

 sådant omfang, at disses virksomhed kan kontrolleres af det aktieejende  

 selskab og hvis indtægt væsentligst består i udbytte fra andre selskaber  

 (holdingselskaber), 3) selskaber, hvis aktiver hovedsagelig består i  

 bankindestående, værdipapirer o.lign., når indtægterne fortrinsvis hidrører  

 fra afkastet af aktiverne.
F.
Datterselskaber Når alle aktier i et selskab (datterselskabet) ejes af et andet selskab  

 (moderselskabet), beregnes der ingen kurs på aktierne i datterselskabet.
Ved  

 opgørelse af moderselskabets egenkapital medregnes datterselskabsaktierne  

 normalt til en værdi svarende til datterselskabets egenkapital opgjort på  

 grundlag af status nærmest forud for eller samtidig med moderselskabets  

 status.
I tilfælde hvor kursen på moderselskabets aktier beregnes til 90 pct.  

 af den indre værdi efter reglen under pkt.
E, medregnes  

 datterselskabsaktierne dog i moderselskabets egenkapital til en værdi opgjort  

 efter en kurs, beregnet efter reglerne under pkt.
B-E.
G.
Nystiftede selskaber Hertil hører selskaber, hvis første regnskabsår udløber på et sådant  

 tidspunkt, at selskabet ikke har været pligtigt at indsende den første  

 selvangivelse, inden kursberegningen foretages.
Kursen på aktier i disse  

 selskaber ansættes til pari.
TfS 1991.528.
 Fælles regler:
 Hvor det er oplyst, at et selskabs aktiekapital er udvidet med fondsaktier  

 eller ved indbetaling efter udløbet af det regnskabsår, som anvendes ved  

 kursberegningen, vil kursen blive beregnet til det beløb, som aktiekapitalens  

 kursværdi før udvidelsen og den ved udvidelsen tilførte kapital udefra udgør  

 i procent af aktiekapitalen efter udvidelsen.
 På samme måde vil der blive beregnet en fælles kurs for aktier og  

 obligationer, hvis det er oplyst, at selskabet har optaget et konvertibelt  

 obligationslån efter udløbet af det regnskabsår, der anvendes ved  

 kursberegningen.
Alle kurser afrundes nedad til nærmeste med 5 delelige tal.
Hvor særlige  

 forhold foreligger, kan de anførte beregningsregler være fraveget.
 I den af T & S udarbejdede kursliste for unoterede aktier og anparter  

 jan. 1995 er ovennævnte regler anvendt ved beregning af de i listen anførte  

 kurser, såvel for de selskaber, der omfattes af LL § 19, som for andre  

 selskaber.
De i kurslisten anførte kurser kan ikke ved formueansættelsen fraviges af  

 de lignende myndigheder.
Men i tilfælde hvor en aktionær mener at kunne  

 godtgøre, at der ved kursberegningen ikke er taget hensyn til forhold, som  

 kan have betydning for bedømmelse af aktiernes værdi på tidspunktet for  

 formueansættelsen, kan henvendelse om en eventuel ændring af den beregnede  

 kurs ske til den kommunale skattemyndighed, i hvis distrikt selskabet er  

 skatteansat, jf. bek. nr. 514 af 16. juni 1994. For selskaber der er  

 skatteansat i København og på Frederiksberg må henvendelse rettes til  

 skattedirektoratet.
 Kurserne i T & S's kursliste er skattekurser beregnet til brug ved  

 formueansættelsen, og de kan ikke uden videre forventes godkendt som grundlag  

 for overdragelser eller ved afgiftsberegninger.
 Værdiansættelsen af en aktiepost skal foretages uden hensyntagen til en  

 forkøbsret, selv om der er fastsat en bestemt kurs, hvortil salg i henhold  

 til forkøbsretten skal ske, lsr. 1971.12 og 1971.113.
En aktionær havde i en årrække ikke benyttet T & S's skattekurser ved  

 opgørelsen af sin formue, men havde værdiansat aktierne til en lavere kurs,  

 der beroede på adskillige handler i det frie marked til almindelige  

 investorer på normale handelsvilkår.
De påberåbte handler udgjorde dog kun en  

 beskeden del af aktiekapitalen i selskabet.
 Østre Landsret fandt, at skatteyderen ikke ved syn og skøn eller ved de i  

 øvrigt foreliggende oplysninger om aktiernes værdi havde godtgjort, at der  

 med hensyn til hans samlede aktiebesiddelse i selskabet, forelå sådanne klare  

 og særlige omstændigheder, som kunne begrunde en lavere værdiansættelse end  

 de i overensstemmelse med de almindeligt anvendte principper for sådanne  

 ansættelser fastsatte, ØLD af 18. juni 1982 (skd. 1983.s.52).
Flere aktieklasser forskellige rettigheder Hvis et selskabs kapital er opdelt i flere aktieklasser, der har  

 forskellige rettigheder af en sådan art, at det har indflydelse på  

 kursfastsættelsen, for eksempel ret til forlods udbytte eller forlods dækning  

 ved likvidation af selskabet, skal der beregnes en kurs for hver aktieklasse.
Både børsnoterede og unoterede aktieklasser Såfremt et selskab har flere aktieklasser, og en aktieklasse er noteret på  

 Købenahvns Fondsbørs, mens en anden aktieklasse ikke er noteret på børsen,  

 skal både de noterede og unoterede aktier som udgangspunktet medregnes til  

 den noterede kurs på tidspunktet for formueopgørelsen, jf.
A.H.3.1.1, afsnit  

 I.
Kun i det omfang aktieklasserne har forskellige rettigheder af en sådan  

 art, at det kan betinge, at formueskattekursen for de unoterede aktier  

 ansættes til en anden kurs end børskursen, kan en anden kurs end børskursen  

 anvendes for de unoterede aktier.
Der henvises til A.H.3.1.1, afsnit II.
I  

 den forbindelse kan nævnes en LSR-kendelse fra 23. nov. 1993, gengivet i TfS  

 1994.134, hvor Landsskatteretten fandt, at der ikke var sådanne væsentlige  

 forskelle på aktieklasserne, som kunne betinge, at formueskattekursen for  

 A-aktierne blev ansat lavere end kursen for de børsnoterede B-aktier.
Nedslag for hovedaktionæraktier I medfør af PSL § 19 a nedsættes hovedaktionærers formueskat beregnet  

 efter de gældende regler incl. skatteloftsnedslag med 60 procent af den del,  

 der kan henføres til hovedaktionæraktier.
Reglen gælder ikke for udenlandske  

 aktier.
A.H.3.1.2 Konvertible obligationer Konvertible obligationer udstedt af aktieselskaber, hvis aktier er  

 børsnoterede, er optaget til notering på børsen.
Obligationer medregnes i  

 formuen til den noterede kurs.
For konvertible obligationer udstedt af selskaber med unoterede aktier  

 skal der udregnes en fælles kurs for obligationer og aktier.
Denne fælles  

 gennemsnitlige kurs fremkommer ved at udfinde det procentvise forhold mellem  

 på den ene side de eksisterende aktiers nominelle beløb med tillæg af det  

 aktiebeløb, der kan tegnes ved konvertering af obligationerne, og på den  

 anden side kursværdien af de eksisterende aktier efter aktiekursen, jf.  

 A.H.3.1.1, med tillæg af det beløb, der er indbetalt ved tegning af de  

 konvertible obligationer.
Eksempel Et aktieselskab med en aktiekapital på 200.000 kr. optager et lån på  

 100.000 kr. ved udstedelse af konvertible obligationer.
Skattekursen uden  

 hensyn til obligationerne er 300. Obligationerne er indbetalt til kurs 100 og  

 har konverteringsret til aktier med samme pålydende som obligationerne.
 Kursberegning:
 hvorved der fremkommer en fælles kurs på aktier og obligationer på 233  

 1/3, afrundet til 230.
 A.H.3.1.3 Investeringsbeviser mv.
 Certifikater i investeringsforeninger skal ved formueopgørelsen medregnes  

 til omsætningsværdien på opgørelsestidspunktet.
 Medlemmer af kontoførende investeringsforeninger skal medregne deres  

 indestående med indskudskontoens pålydende på opgørelsestidspunktet.
A.H.3.1.4 Offentlige obligationer Offentlige obligationer medregnes med den kursværdi, der er fastsat ved  

 notering på formueopgørelsestidspunktet på Københavns fondsbørs.
Er en  

 obligation ikke noteret - dagligt eller ekstraordinært - skal den medregnes  

 til pålydende, medmindre det skønnes, at dens værdi er forskellig herfra.
Den på børsen noterede kurs på indeksobligationer skal til brug for  

 formueopgørelsen omregnes ved hjælp af den på formueopgørelsestidspunktet  

 gældende indeksfaktor for kreditor (restgæld/obligationer), som findes i  

 Fondsbørsens kursliste.
Pr. 31. dec. 1994 var faktoren 175,585. * A.H.3.1.5 Private pantebreve Private pantebreve medregnes i formueopgørelsen til kursværdien.
Denne  

 fastsættes efter et skøn ud fra dels pantebrevets sikkerhedsmæssige placering  

 i prioritetsordenen for en fast ejendom, dels de vilkår for låneforholdet,  

 der er fastsat i pantebrevet.
Der tages herved hensyn til forrentning,  

 afdrags- og opsigelsesvilkår, samt om pantebrevet indeholder særlige  

 klausuler som f.eks. rykningsklausuler.
Mellem nært pårørende Kursværdien af pantebreve, der oprettes i familieforhold, f.eks. mellem  

 forældre og børn, fastsættes også skønsmæssigt og i praksis beror ansættelsen  

 på en konkret afvejning i hvert enkelt tilfælde af pantebrevets vilkår og de  

 forhold, hvorunder udstedelsen er sket.
I U 1978.37H har Højesteret antaget, at kursen for et pantebrev, der efter  

 sit indhold var omsætteligt, men på grund af sit indhold ikke var bestemt til  

 at blive omsat, fastsættes med udgangspunkt i de almindelige retningslinier  

 samt med hensyntagen til de afvigelser i kursen, pantebrevsvilkårene  

 tilsiger.
Der skal med andre ord ses bort fra, at pantebrevet er oprettet  

 mellem nært pårørende.
 A.H.3.1.6 Gældsbreve o.lign.
 Ved HD af 30. april 1984 (TfS 1984.246), der drejede sig om kursansættelse  

 af et uforrentet gældsbrev, der skulle afdrages over 10 år uden  

 sikkerhedsstillelse, udstedt som betaling for goodwill i forbindelse med et  

 revisionsfirmas optagelse af en ny kompagnon, blev der taget stilling til,  

 hvorledes kursværdien af gældsbrevet skulle ansættes.
 Skatteyderen, der i maj 1976 havde solgt gældsbrevet til en uafhængig  

 tredjemand til kurs 40, havde ved formueopgørelsen og opgørelsen af den  

 særlige indkomst for indkomståret 1974 selvangivet gældsbrevet til kurs 40.  

 Landsskatteretten fastsatte kursen til 55, hvilket Højesteret - under hensyn  

 til gældsforholdets særlige karakter - ikke fandt grundlag for at  

 tilsidesætte.
Nødlidende fordringer Fordringer, der må anses som uerholdelige på grund af debitors konkurs,  

 eller som forgæves er søgt inddrevet ved en udlægsforretning, medregnes ikke  

 ved formueopgørelsen.
 Gensidige forsikringsforeninger for fiskerfartøjer mv.
 Indestående i gensidige forsikringsforeninger for fiskerfartøjer og i  

 gensidige danske søassuranceforeninger skal medregnes ved opgørelsen af  

 medlemmernes skattepligtige formue til pari, og de årlige stigninger på  

 medlemmernes konti skal medregnes ved indkomstopgørelsen.
 De betalte årlige præmier kan fratrækkes ved indkomstopgørelsen.
 Foreningsmedlemmer, der ved ophævelse af forsikringsforholdet kun får  

 udbetalt en del af deres indestående i foreningen, kan fradrage de ved  

 udlodningen afkortede beløb i indkomstopgørelsen for udlodningsåret.
A.H.3.1.7 Andre værdipapirer Andre værdipapirer - end de foran omtalte - ansættes efter hovedreglen i  

 statsskattelovens § 14, nr. 2. De skal derfor ansættes til pari, medmindre  

 deres værdi skønnes at være højere eller lavere.
A.H.3.2 Driftsmidler og skibe Ifølge LL § 18A skal maskiner, inventar og lignende driftsmidler, der  

 omfattes af bestemmelserne i AL afsnit I, ansættes til saldoværdien ved  

 indkomstårets udgang, for formueskattepligtige personer og dødsboer dog med  

 et nedslag på 40 pct. af saldoværdien.
Småaktiver o.lign., for hvilke anskaffelsessummen er bragt til fradrag i  

 anskaffelsesåret (jf.
AL § 3), medregnes ikke i formuen.
De i den ophævede AL § 6A omhandlede "dyre" biler, som er  

 anskaffet før den 17. maj 1983 og således fortsat skal afskrives på særskilt  

 konto, skal medregnes med anskaffelsessummen med tillæg af forbedringer og  

 med fradrag af foretagne afskrivninger.
Her gives ikke formuenedslag.
 En negativ saldoværdi og forskudsafskrivning efter AL afsnit IV A kan ikke  

 fradrages ved formueopgørelsen.
Blandede driftsmidler skal i anskaffelsesåret ansættes til  

 anskaffelsessummen med fradrag af de beregnede afskrivninger.
I de følgende  

 indkomstår skal driftsmidlerne ansættes til den uafskrevne del af  

 anskaffelsessummen efter fradrag af de beregnede afskrivninger (medmindre den  

 skattepligtige har benyttet sig af adgangen til restafskrivning, hvorved  

 saldoen bortfalder.), TfS 1984.192.
 Skibe, der er omfattet af AL afsnit III, medregnes med saldoværdien.
 Forskudsafskrivning på skibe kan ikke fratrækkes ved formueopgørelsen,  

 lsr. 1963.135. Er der sket forudbetalinger på skibsbygningskontrakter mv.,  

 skal forudbetalingerne medregnes i formuen.
Andre formueskattepligtige løsøregenstande - bortset fra varer, omfattet  

 af varelagerloven - medregnes med deres værdi i handel og vandel.
Udelukkende  

 privat benyttede biler, motorcykler og lign. medtages i formueopgørelsen med  

 anskaffelsessummen reduceret med 15 pct. afskrivning på anskaffelsessummen  

 pr. år.
Et lystfartøj kan normalt optages til 75 pct. af forsikringssummen,  

 hvis værdien i handel ikke kendes, jf. lsr. 1981.158.
A.H.3.3 Varelagre Den skattepligtige kan vælge at optage sit varelager på grundlag af  

 dagsprisen, eller indkøbsprisen med tillæg af fragt, told og lignende  

 (fakturaprisen) eller til fremstillingsprisen, jf.
E.B.
Har skatteyderen  

 foretaget nedskrivninger på varelageret, er det varelagerets nedskrevne  

 værdi, der skal anvendes i formueopgørelsen.
A.H.3.4 Besætninger Ved formueopgørelsen skal landbrugere opgøre værdien af deres besætninger  

 på grundlag af: 1) normalhandelsværdien eller 2) handelsværdien, dog ikke et  

 beløb mindre end normalhandelsværdien.
I det således opgjorte beløb kan der  

 med virkning for formueopgørelsen foretages nedskrivning med indtil 33-1/3  

 pct.
 Et ikke-brugt forskelsbeløb (ifølge overgangsreglerne) skal ikke medtages  

 i formueopgørelsen.
A.H.3.5 Fast ejendom A.H.3.5.1 SL § 14 Ved opgørelsen af den skattepligtige formue skal fast ejendom som  

 hovedregel medregnes med den senest ansatte eller regulerede  

 kontantejendomsværdi inden indkomstårets udløb med fradrag af byrder, hvortil  

 intet hensyn er taget ved vurderingen.
 De anførte regler anvendes, selv om ejendommen i regnskabet står opført  

 til et højere beløb, f.eks. anskaffelsessummen, eller til et lavere beløb,  

 f.eks. saldoværdien efter afskrivning.
A.H.3.5.2 LL § 18 B og § 18 C Nedslag for erhvervsejendomme For ejendomme, som udelukkende anvendes til erhvervsmæssig virksomhed,  

 gives der ved opgørelsen af den skattepligtige formue for  

 formueskattepligtige personer og dødsboer et nedslag beregnet som 40 pct. af  

 den ved indkomstårets udgang ansatte kontantejendomsværdi.
Udlejning til beboelse giver ikke ret til nedslag.
Bestemmelsen i  

 ligningslovens § 18 B, stk. 2, om nedslag i formuen for ejendomme, der  

 anvendes erhvervsmæssigt, kunne ikke anvendes for 6 udlejningssommerhuse,  

 idet disse blev anset for omfattet af bestemmelsens undtagelse for så vidt  

 angår ejendomme, der udlejes til beboelse, Skat 1990.4.289. Udlejning af en  

 funktionærbolig giver dog ret til nedslag, forudsat udlejningen sker i  

 tilknytning til det erhverv, som drives fra ejendommen.
 Nedslag kan foretages på ubebyggede grunde, som udlejes erhvervsmæssigt.
 For ejendomme, der både anvendes til erhvervsmæssig virksomhed og til  

 andet formål, gives der et nedslag beregnet som 40 pct. af den ansatte  

 kontantejendomsværdi, som forholdsmæssigt kan henføres til den del af  

 ejendommen, der anvendes erhvervsmæssigt.
 I den øvrige del af ejendomsværdien skal der derimod ikke ske nedslag.
 For disse blandede ejendomme må der således foretages en fordeling af  

 ejendomsværdien.
 Ved fordelingen kan der tages udgangspunkt i de vurderingsfordelinger, som  

 vurderingsmyndighederne har foretaget for disse ejendomme, medmindre  

 ejendommen har været anvendt til erhvervsmæssig virksomhed i et andet omfang  

 end forudsat ved vurderingsfordelingen.
 For de øvrige ejendomme, som både anvendes til erhvervsmæssig virksomhed  

 og til andet formål, må der af hensyn til beregningen af nedslagsbeløbet ske  

 en skønsmæssig fordeling af ejendomsværdien.
Anvendes en erhvervsejendom kun i uvæsentligt omfang til  

 ikke-erhvervsmæssige formål, skal der dog ske nedslag i hele ejendomsværdien,  

 idet der i så fald bortses fra den ikke-erhvervsmæssige anvendelse.
På  

 tilsvarende måde bortses der fra en uvæsentlig erhvervsmæssig anvendelse af  

 en ejendom, som i øvrigt anvendes til ikke-erhvervsmæssige formål.
Den  

 erhvervsmæssige anvendelse af en ejendom må i almindelighed anses for  

 uvæsentlig, hvis den svarer til mindre end 10 pct. af den pågældende ejendom.  

 Tilsvarende gælder den ikke-erhvervsmæssige anvendelse af en erhvervsejendom.  

 Told*Skat Nyt 1991.22.1294.
 Ifølge LL § 18 C gælder følgende:
 Ved opgørelsen af den skattepligtige formue medregnes ejendomme, som  

 omfatter mindst 25 ha skov, til værdien opgjort efter § 18 B med et nedslag i  

 ejendomsværdien, reguleret efter vurderingslovens § 2 A, på 40 pct. af den af  

 vurderingsmyndighederne til skov henførte del af den således regulerede  

 ejendomsværdi.
 Bestemmelsen i § 18 C skal ses i sammenhæng med den ovenfor nævnte § 18 B.  

 Er såvel de i § 18 B som de i § 18 C opstillede betingelser for nedslag  

 opfyldt, kan der for den del af ejendomsværdien, som kan henføres til skov,  

 således ske et nedslag på tilsammen 80 pct. ved formueopgørelsen.
§ 18 C er ikke som § 18 B begrænset til kun at have virkning for  

 formueopgørelsen for formueskattepligtige personer og dødsboer.
Bestemmelsen  

 vil derfor kunne få betydning ved værdiansættelsen af aktier og anparter i  

 ikke-børsnoterede selskaber, der ejer skove af den omhandlede størrelse.
Gæld Om kursansættelse af gælden, se A.H.4.2.
A.H.3.5.3 Fradrag af byrder A.H.3.5.3.1 Landbrug, gartneri mv.
 Anvendes ejendommen til landbrug, gartneri, planteskole eller  

 frugtplantage, reduceres ejendomsværdien med et evt. differencebeløb, som for  

 ejendomme i landzone er fastsat i henhold til vurderingslovens § 14, stk. 6.
A.H.3.5.3.2 Hjemfaldspligt, nedrivningsdeklaration Ejere af ejendomme med hjemfaldspligt til kommunen kan foretage et fradrag  

 i formuen beregnet efter de i E.C anførte regler.
Dette gælder også, selvom ejeren ikke kan foretage afskrivning over  

 indkomsten, som følge af at tabet ved hjemfaldet ikke kan fikseres.
Hvis det  

 blot må antages, at der vil fremkomme et tab ved hjemfaldet i forhold til  

 ejendomsværdien, tillades den diskonterede værdi af dette tab fratrukket ved  

 formueopgørelsen, jf. lsr. 1973.177. Såvel formuenedslaget i henhold til LL §  

 18 B som formuefradraget som følge af en hjemfaldsforpligtelse skal beregnes  

 på grundlag af den ansatte kontantejendomsværdi, dog således at  

 hjemfaldsbyrden ikke kan overstige den værdi, hvortil ejendommen skal  

 medregnes ved formueopgørelsen.
 Endvidere kan der ved formueopgørelsen gives nedslag på grund af  

 nedrivningspligt, hvis der ikke er taget hensyn til sådan deklaration ved  

 vurderingen, lsr. 1953.120 og 1953.121.
A.H.3.5.4 Særregler Ejerlejligheder For ejerlejligheder skal der ved formueopgørelsen medregnes eller  

 fradrages værdien af lejlighedsejerens andel i formue eller gæld, der  

 tilhører eller påhviler den i lov om ejerlejligheder omhandlede ejerforening  

 (LL § 15 L).
En- og tofamilieshuse For ejendomme, der ikke er vurderet, medregnes ejendommens kontantværdi på  

 formueopgørelsestidspunktet.
A.H.3.5.5 Køberet Hvor en lejer har erhvervet en uopsigelig køberet forbundet med en  

 købepligt og hvor overdragelsessummen er endelig fastsat i aftalen, kan  

 ejeren medregne ejendommen med et beløb svarende til den aftalte købesum.  

 Derimod kan nedslag ikke foretages, når der alene foreligger en forkøbsret.
A.H.3.5.6 Frasalg Hvis en ejendoms areal formindskes ved frasalg, uden at der sker ny  

 vurdering, er ejeren ikke længere bundet ved den pågældende ejendomsværdi,  

 jf. lsr. 1927.133, hvor den pågældende blev anset berettiget til ved  

 formueopgørelsen at fradrage et forholdsmæssigt beløb for de solgte  

 parceller, idet salgssummerne for disse var indgået i hans formue.
A.H.3.5.7 Nedrivning af bygninger Hvor den seneste vurdering omfatter både grund og bygninger, men hvor  

 bygningerne er nedrevet inden formueopgørelsestidspunktet, skal  

 ejendomsvurderingen alligevel lægges til grund.
A.H.3.5.8 Skadestilfælde Om indtruffen skade og heraf følgende krav på erstatning gælder ifølge LL  

 § 20: " Ved ansættelsen til formueskat skal der, for så vidt der i  

 formueopgørelsen indgår udbetalte eller tilgodehavende forsikringsbeløb for  

 skadelidte faste ejendomme, maskiner eller inventar eller for indboeffekter  

 mv. af den i SL § 12, nr. 1, nævnte art, gives et sådant skønsmæssigt fastsat  

 nedslag i det beløb, hvormed disse forsikringsbeløb efter statsskattelovens  

 almindelige regler skal medregnes til den skattepligtige formue, at ejeren af  

 den skadelidte ejendom eller de skadelidte effekter derved stilles, som om  

 skaden ikke var indtruffet".
 A.H.3.5.9 Ændringer af vurderinger i forbindelse med klager mv.
Ændres en vurdering af vurderingsmyndigheden efter klage eller som led i  

 revision inden 1 år efter vurderingens foretagelse eller ændres en vurdering  

 af Landsskatteretten, får afgørelsen virkning tilbage til det tidspunkt, da  

 den oprindelige vurdering tidligst kunne få skattemæssig virkning.
En  

 nedsættelse har normalt ikke virkning for en tidligere ejer.
 Tilsvarende gælder for senere ændringer af vurderinger, foretaget ved  

 revision af vurderingsrådet, skyldrådet eller Ligningsrådet, idet dog  

 ændringer, der har medført forhøjelse af vurderingerne normalt kun har  

 fremtidig virkning, jf. i øvrigt T&S-cirk. 1990.42.
A.H.4 Fradrag i bruttoformuen A.H.4.1 Gæld Værdien af enhver forpligtelse af konkretiseret økonomisk indhold kan  

 fradrages i formuen, når der er tale om en egentlig retslig forpligtelse.  

 Værdien af forpligtelser, der ikke kan opfyldes ved betaling af penge, kan  

 dog ikke fradrages. Årsagen til gælden er uden betydning for retten til  

 fradrag ligesom det som hovedregel er uden betydning, om gælden er forfalden  

 eller ikke.
Det er en forudsætning, at der foreligger en retskraftig  

 gældsforpligtelse, således at en forældet gæld ikke kan fradrages.
Skatter og afgifter I lsr. 1983.112 har Landsskatteretten anerkendt, at restskat, der er  

 pålignet i slutligningsåret, påhviler den skattepligtige som en aktuel gæld,  

 der i henhold til SL § 13 litra a, kan fradrages ved formueopgørelsen, uanset  

 at den ikke er forfalden på formueopgørelsestidspunktet, jf.
Skat 1987.8.602.
Herefter kan den restskat, der er angivet på årsopgørelsen og som endnu  

 ikke er betalt på statustidspunktet, fradrages ved formueopgørelsen for det  

 indkomstår, hvori årsopgørelsen er modtaget.
Dette gælder også, selv om  

 beløbet ikke opkræves særskilt, men indregnes i forskudsskatten for det  

 efterfølgende år.
 Restskat er også fradragsberettiget, når der er givet henstand med  

 betalingen, også selv om henstanden er givet på grund af klagebehandling.
Landsskatteretten har statueret, at restskat kan fradrages ved  

 formueopgørelsen for det indkomstår, hvori kendelsen er afsagt, idet  

 restskatten på dette tidspunkt kan opgøres med tilstrækkelig klarhed, Skat  

 1989.12.949 og T&S-cirk. 1990-38. I forbindelse med en frivillig solvent  

 likvidation kunne den særlige indkomst opgøres i 1984. Den på grundlag heraf  

 beregnede særlige indkomstskat blev ikke anset for fradragsberettiget ved  

 formueopgørelsen for 1984, jf.
SL § 13, idet særlig indkomstskat var en skat  

 og ikke en afgift, T&S 1991.12.664.
 Frivillig indbetaling af foreløbig skat i dec. 1985 - muliggjort ved  

 optagelse af lån - kunne principielt fradrages i formuen pr. 31. dec. 1985,  

 men da anmodning om tilbagebetaling af for meget indbetalt foreløbig skat var  

 fremsat inden udgangen af dec. 1985, skulle tilgodehavendet på det i jan.  

 1986 udbetalte beløb optages som aktiv pr. 31. dec. 1985, Skat 1988.9.552.
 Der er fortsat ikke fradragsret for indkomstårets beregnede restskat, jf.  

 lsr. 1981.159.
 Når der i medfør af KSL § 89 A gives pensionister henstand med den del af  

 formueskatten, der vedrører deres ejerbolig, kan de skyldige beløb fratrækkes  

 ved formueopgørelsen.
 Skatteydere, der på formueopgørelsestidspunktet har afgivet  

 tilbudserklæring i bøde- og efterbetalingssager, kan fradrage hele det  

 opgjorte efterbetalings- og bødebeløb, lsr. 1947.186.
 Selv om en gaveanmeldelse først indsendes i jan. i det efter gaveydelsen  

 følgende år, kan den skyldige, uforfaldne gaveafgift for kontante gaver  

 fradrages ved formueopgørelsen ultimo gaveåret, da gaveafgiften allerede på  

 dette tidspunkt kan beregnes, lsr. 1979.47.
 En pålignet frigørelsesafgift anses for fradragsberettiget, uanset der er  

 givet henstand med betalingen, TfS 1984.72.
I øvrigt Der kan ikke foretages fradrag i formuen for skyldige indbetalinger på  

 indekskontrakter, lsr. 1973.124.
Lån, der er optaget mod sikkerhed i livsforsikringspolicer, tegnede i  

 tiden efter 30. nov. 1939, kan kun bringes til fradrag i den skattepligtige formue for så vidt angår den del af lånesummen, der overstiger  

 forsikringens tilbagekøbsværdi.
Bestemmelsen kommer dog ikke til anvendelse  

 på forsikringer, for hvis vedkommende den aftalte præmiebetalingsperiode  

 strækker sig over mindst 10 år, og hvis tilbagekøbsværdi ikke er vilkårligt  

 forøget ved ekstraordinære præmieindskud, jf.
LL § 18, stk. 1 og 3.
Forudbetalt løn og pension Forudbetalt løn og pension skal medtages ved opgørelsen af den  

 skattepligtige formue, selv om beløbet kan kræves tilbagebetalt, f.eks. hvis  

 modtageren afgår ved døden før den periode, betalingen vedrører, er begyndt.  

 Forudbetalingen medregnes med det beløb, der er i behold efter blandt andet  

 træk af A-skat på formueopgørelsestidspunktet.
Samtidig kan den  

 skattepligtige ved formueopgørelsen optage et passiv, der svarer til  

 forudbetalingen med fradrag af A-skat, ATP og andre beløb, der er indeholdt i  

 forbindelse med udbetalingen.
Der kan blandt andet henvises til afgørelsen i  

 skd. 1979.61 om forudbetalt folkepension.
Beslaglæggelse Beløb, der af en byret var beslaglagt til sikkerhed for  

 skatteefterbetaling, kunne ikke fradrages i den skattepligtige formue, idet  

 forpligtelsen til at udrede et bestemt efterbetalingsbeløb først var endeligt  

 fastsat ved en landsretsdom ca. 3 år efter beslaglæggelsen, t&s nyt  

 1991.4.210.
Mellem nært pårørende Gældsforpligtelser kan normalt fratrækkes med deres pålydende, men der  

 foreligger en ret omfattende praksis, hvorefter gældsfradraget begrænses, når  

 gældsforpligtelsen er mindre byrdefuld end sædvanligt, navnlig når der er  

 tale om gavegæld.
I UfR 1962.854 (H) havde en moder som gave udstedt gældsbeviser på 100.000  

 kr. til hvert af sine børn.
Beviserne, der blev forrentet med 3 1/2 pct.  

 p.a., var uopsigelige fra kreditors side i debitors levetid, men kunne når  

 som helst indfries af debitor.
I dommen anføres, at SL § 13 må antages at  

 have sædvanlige gældsforhold for øje, hvorfor den ikke udelukker, at  

 skattemyndighederne i særlige tilfælde, hvor gældsforholdet afviger  

 væsentligt fra det sædvanlige, ansætter fradragsbeløbet efter et skøn over  

 den med gælden forbundne reelle byrde.
Højesteret lagde vægt på, at der var  

 tale om et gaveforhold og tiltrådte skattemyndighedernes skønsmæssige  

 ansættelse af fradragsbeløbet til 70% af gældens nominelle beløb.
 En skatteyder, der til hvert af sine tre børn havde udstedt pantebreve i  

 sin faste ejendom med et pålydende på 24.000 kr., kunne ved formueopgørelsen  

 ikke fratrække et større beløb end svarende til gældsforpligtelsernes reelle  

 byrde, hvilket ansås at være 25% af pantebrevenes pålydende, da disse var  

 rente- og afdragsfri og bortset fra ejerskifte først kunne forlanges  

 indfriet, når pantedebitor og dennes ægtefælle var afgået ved døden, lsr.  

 1981.49.
I lsr. 1959.88 forelå der ingen gældsforpligtelse, idet de foreliggende  

 gældsbreve slet ikke pålagde debitorerne nogen byrde i levende live.
Se  

 endvidere lsr. 1972.87 og lsr. 1975.95 hvor beløb, der alene figurerede som  

 henholdsvis passiv- og aktivposter i klagerens og hans børns  

 formueopgørelser, ikke blev anset som egentlige gældsforpligtelser.
 I lsr. 1983.35 blev der ikke godkendt fradrag for gæld til klagerens børn,  

 idet Landsskatteretten ikke fandt, at det var fyldestgørende dokumenteret, at  

 der forelå en gældsforpligtelse.
 Ifølge en vedtagelse i Ligningsrådet kræves der udstedt et arveforskuds-  

 eller gældsbevis for, at arveforskud og gavegæld til børnene skal kunne  

 fratrækkes ved forældrenes formueopgørelse.
Med hensyn til den nærmere udformning af sådanne gældsbeviser gælder, at  

 fradragsretten betinges af, at der er tale om en reel gældsbyrde, hvortil  

 kræves enten at gælden afdrages eller forfalder på anfordring eller på et  

 forud fastsat tidspunkt, der indeholder en reel forfaldsmulighed før debitors  

 død, eller at der løbende betales renter af gælden, jf. bl.a.
VLD af 23. jan.  

 1986 (Skat 1986.2.126).
 Hvis gælden ikke forrentes eller forrentes med en lavere rente end den  

 normalt gældende, vil der eventuelt kun blive tale om fradrag med et  

 reduceret beløb, lsr. 1974.92 og 1981.49.
 Et gældsbrev, der først forfalder ved debitors død, og hvoraf der ikke  

 løbende betales renter, kan således ikke fradrages ved formueopgørelsen.
A.H.4.2 Kursansættelse af gælden Ifølge LL § 21 A skal der ved opgørelsen af den skattepligtige formue i  

 visse situationer ske kursansættelse af den skattepligtiges gæld.
Denne regel  

 skal ses i sammenhæng med reglerne om omregning af ejendomsvurderingerne til  

 kontantværdi.
 Gælden skal som udgangspunkt fradrages med sit pålydende.
Ifølge LL § 21A, stk. 2, gøres der dog en undtagelse herfra, hvor den  

 fordring, der modsvarer gælden, ved formueopgørelsen kan ansættes til en  

 kursværdi, der er forskellig fra fordringens pålydende.
I disse tilfælde skal  

 gælden som udgangspunkt kursansættes efter tilsvarende principper, som gælder  

 for kursansættelse af den modsvarende fordring.
 Gæld skal herefter kursansættes, når gældens forrentnings-, afdrags- og  

 opsigelsesvilkår må antages at indebære, at den reelle byrde for låntageren  

 afviger fra gældens pålydende.
Den sikkerhed, der f.eks. ved pant eller kaution er stillet for lånets  

 tilbagebetaling, vil normalt være uden betydning for gældens tyngde for  

 debitor, og vil derfor som hovedregel være uden betydning ved kursansættelse  

 af gæld.
En undtagelse herfra kan dog gælde i tilfælde, hvor det må anses for  

 godtgjort, at låntager er helt ude af stand til at betale gælden.
Kursansættelse af gæld skal ikke nødvendigvis ske efter den samme kurs,  

 som gælder for kursansættelse af den modsvarende fordring.
Det er således  

 forudsat i forarbejderne til LL § 21A, at kursansættelse af gæld normalt må  

 ske på grundlag af den kurs, som en fordringshaver ifølge en tilsvarende  

 fordring vil sælge til, d.v.s. sælgerkursen, medens kursansættelse af  

 fordringer sker på grundlag af den kurs, som det må antages, at en køber vil  

 betale, d.v.s. køberkursen.
Ligeledes kan låntagers kursansættelse af gælden  

 påvirkes af, at det efter handelssædvaner kan påhvile sælger at betale  

 eventuelle stempelafgifter mv. ved overdragelse af fordringen til køber.
Ligningsmyndighederne vil i almindelighed ikke have anledning til at søge  

 kursansættelsen af gælden hos en låntager afstemt med kursansættelsen af den  

 tilsvarende fordring hos långiver.
En undtagelse herfra må gælde, hvor det må  

 antages, at der er aftalt usædvanlige lånevilkår med hensyn til  

 forrentnings-, afdrags- og opsigelsesvilkår med særligt henblik på at opnå en  

 høj kursansættelse af gælden for dermed at nedbringe formueansættelsen.
 Ved kursansættelse af gæld i forbindelse med opgørelsen af den  

 skattepligtige formue må kursansættelsen ske efter kurs- og renteforholdene  

 på tidspunktet for opgørelsen af den skattepligtige formue samt efter  

 forrentnings-, afdrags- og opsigelsesvilkår for gælden på det samme  

 tidspunkt.
A.H.4.2.1 Hovedregel Pålydende værdi Hovedreglen er, at gæld skal trækkes fra med det beløb, den lyder på.
Det gælder således alle gældsposter på under 25.000 kr.
Er der flere lån  

 hos samme långiver, og er lånene optaget i samme anledning, skal lånenes  

 restgæld lægges sammen ved afgørelsen af, om lånet er over eller under 25.000  

 kr.
Dette gælder også, hvor der i forbindelse med en ejendoms opdeling i  

 ejerlejligheder sker opdeling af lånene i hovedejendommen på de respektive  

 ejerlejligheder.
 Herudover kan følgende gældsposter fradrages med pålydende værdi:
-Gæld med en restlåneperiode på mindre end 4 år.
Det kan være lån til køb  

 af bil, køb af radio og fjernsyn mv. og kontokøb.
 -Gæld der af långiver kan opsiges til betaling inden 4 år.
 -Gæld der som bank- og sparekasselån forrentes med en varierende rente,  

 som ikke er under Danmarks Nationalbanks diskonto.
 -Gæld der løbende justeres i takt med prisudviklingen (indekslån).
 -Gæld i fast ejendom der skal indfries fuldt ud ved ejerskifte.
 Sådanne vilkår findes bl.a. ved:
-lån ydet efter lov om refinansiering af realkreditlån mv. i  

 landbrugsejendomme, -lån til yngre landmænd, -statslån givet inden 1971 efter love til oprettelse af nye landbrug, køb  

 af tillægsjord og bygningsinvesteringer samt -henstandslån til landmænd og gartnere.
 -Gæld i udenlandsk mønt og gæld der løbende justeres i takt med fremmed  

 valuta.
For skibskreditlån finder reglerne om kursansættelse af gæld i fast  

 ejendom tilsvarende anvendelse.
Lån, der forfalder ved ejerskifte, kan  

 således optages til pari.
A.H.4.2.2 Gæld der skal kursansættes Gæld til realkreditinstitutter Realkreditinstitutterne giver låntagerne skriftlig meddelelse om  

 kontantværdien af lånene.
 Såfremt reglerne under pkt. 4.2.1 fører til en højere kurs, kan denne kurs  

 anvendes i stedet.
Anden gæld der skal kursansættes Kursfastsættelsen kan ske ved benyttelse af følgende (ændrede) tabel:
Eksempel Gældens kursværdi findes ved at gange den pålydende restgæld med en kurs  

 inden for det interval, der er angivet i tabellen, og derefter dividere med  

 100. Et sælgerpantebrev med en restgæld på 70.000 kr., der forfalder til  

 endelig indfrielse i løbet af 10 år, og som forrentes med 9 pct. p.a., kan  

 ifølge tabellen ansættes til en kurs mellem 85-95. Kursen f.eks. sat til 90  

 gange den pålydende restgæld bliver 6.300.000, hvilket divideret med 100  

 giver en kursværdi på 63.000 kr.
 For lån, hvor tilbagebetalings- og rentevilkårene ændres til på forhånd  

 fastlagte tidspunkter, beregnes kontantværdien efter rente- og  

 afdragsforholdene på statustidspunktet.
 For de særlige K-lån, der ydes til landbruget som 30-årige lån med en fast  

 lav rente i de første 10 år, hvorefter restgælden refinansieres ved optagelse  

 af et obligationslån, foretages kursansættelsen i den første 10-års periode  

 ved benyttelse af tabellen ovenfor, idet der skal tages hensyn til, at der er  

 tale om et lån, der udløber ved refinansieringen og er ydet til den særlige  

 lave rente.
 K-lån til besætningsudvidelse kan sættes til kurs 100, idet lån af denne  

 art forfalder til indfrielse ved ejerskifte.
Gæld, som kan indfries ved betaling af restgælden Gæld, som kan indfries ved betaling af gældens pålydende beløb (til kurs  

 100), kan ikke fratrækkes med et større beløb end det, gælden lyder på.
 A.H.4.3 Kapitalværdien af løbende ydelser mv.
Kapitalværdien af underholdsbidrag og andre løbende ydelser kan i medfør  

 af bestemmelsen i LL § 21 fradrages ved opgørelsen af den skattepligtige  

 formue i de tilfælde, hvor den årlige ydelse kan fradrages ved opgørelsen af  

 den skattepligtige indkomst, jf.
LL §§ 10, 11 og 12.
 Kapitalværdien af bidrag til børn tillades i almindelighed ved  

 formueopgørelsen ansat til et afrundet beløb, der ikke overstiger årsydelsen  

 multipliceret med antallet af år til forpligtelsens udløb.
 For så vidt angår bidrag til ægtefælle, må kapitaliseringen foretages  

 efter reglerne i * Skatteministeriets bek. nr. 939 af 8. dec. 1993, dog  

 således at fradraget ikke kan blive større, end det ville blive ved  

 kapitalisering efter livrenteberegning " på kortest liv".
 Kapitalisering efter livrenteberegning "på kortest liv"  

 foretages ved hjælp af de i nævnte bek. offentliggjorte tabeller for enkelt  

 liv (tabel I) og for længst liv (tabel II) som i følgende eksempel:
