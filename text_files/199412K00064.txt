Nr LSF 64 Forslag til Lov om begrænsning af skyldneres muligheder for at deltage i  

 offentlige udbudsforretninger og om ændring af visse andre love  

 (Effektivisering af inddrivelsen af restancer til det offentlige) Fremsat af finansministeren (Mogens Lykketoft) den 23. november 1994 Vedtaget ved tredjebehandling den 13. december 1994 Lov nr. 1093 af 21/12/1994 Offentlige udbudsforretninger § 1. En ordregiver, jf. § 2, der udbyder bygge- og anlægsarbejder  

 samt indkøb af varer eller tjenesteydelser, skal i udbudsbekendtgørelsen  

 eller i udbudsmaterialet kræve, at enhver tilbudsgiver samtidig med  

 afgivelsen af sit tilbud afgiver en erklæring på tro og love om, i hvilket  

 omfang tilbudsgiveren har ubetalt, forfalden gæld til det offentlige, jf. §  

 2, stk. 2.
Stk. 2. En ordregiver må ikke antage et tilbud fra en  

 tilbudsgiver, der ikke har afgivet den i stk. 1 nævnte gældserklæring, eller  

 som har ubetalt, forfalden gæld til det offentlige, der overstiger 100.000  

 kr.
En ordregiver kan dog antage et tilbud fra en tilbudsgiver, som har  

 ubetalt, forfalden gæld til det offentlige, hvis samtlige tilbudsgivere, der  

 opfylder betingelserne i udbudsbekendtgørelsen eller i udbudsmaterialet, har  

 ubetalt, forfalden gæld til det offentlige, der overstiger 100.000 kr.
En  

 ordregiver kan endvidere antage et tilbud fra en tilbudsgiver, som har  

 ubetalt, forfalden gæld på over 100.000 kr. til det offentlige, hvis  

 tilbudsgiveren stiller sikkerhed for betaling af den del af gælden, der  

 overstiger 100.000 kr.
Det samme gælder, hvis tilbudsgiver i rimelig tid  

 inden tilbudstidspunktet har indgået aftale med inddrivelsesmyndigheden om en  

 afviklingsordning og denne ordning er overholdt.
 Stk. 3. Uanset gældens størrelse kan en ordregiver udelukke en  

 tilbudsgiver fra at deltage i en udbudsforretning under henvisning til, at  

 denne har ubetalt, forfalden gæld til det offentlige.
 § 2. Ved ordregivere forstås i denne lov alle dele af den  

 offentlige forvaltning samt modtagere af støtte til almennyttigt  

 boligbyggeri, ungdomsboliger og kollektive bofællesskaber efter lov om  

 boligbyggeri samt til ældreboliger efter lov om boliger for ældre og personer  

 med handicap.
 Stk. 2. Ved gæld til det offentlige forstås i denne lov, at en  

 tilbudsgiver ikke har opfyldt sine forpligtelser til at betale skatter,  

 afgifter samt bidrag til sociale sikringsordninger i henhold til lovgivningen  

 i Danmark eller det land, hvor tilbudsgiveren er etableret.
 § 3. En tilbudsgiver, der afgiver urigtige eller vildledende  

 oplysninger om sit gældsforhold til det offentlige, jf. § 1, stk. 1, straffes  

 med bøde, medmindre højere straf er forskyldt efter anden lovgivning.
 Stk. 2. En ordregiver, der overtræder § 1, stk. 1 og stk. 2, 1.  

 pkt., straffes med bøde.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Indberetning af skyldnere til private kreditoplysningsbureauer § 4. I lov om offentlige myndigheders registre, jf.  

 lovbekendtgørelse nr. 654 af 20. september 1991, som ændret ved lov nr. 337  

 af 14. maj 1992 og lov nr. 430 af 1. juni 1994, foretages følgende ændringer:
 1. I § 1 indsættes efter stk. 3 som nyt stykke:
»Stk. 4. Kapitel 5 a gælder også for edb-registre, der føres  

 for den offentlige forvaltning, og som indeholder oplysninger om virksomheder  

 m.v.« Stk. 4-8 bliver herefter stk. 5-9.
 2. Efter kapitel 5 indsættes:
»Kapitel 5 a Videregivelse til kreditoplysningsbureauer af oplysninger om gæld til  

 det offentlige § 20 a.
Oplysninger om gæld til det offentlige kan efter  

 bestemmelserne i dette kapitel videregives til kreditoplysningsbureauer, jf.  

 kapitel 3 i lov om private registre.
 Stk. 2. Oplysninger som nævnt i § 9, stk. 2, må ikke videregives.
 Stk. 3. Fortrolige oplysninger videregivet efter reglerne i dette  

 kapitel anses ikke af den grund for offentligt tilgængelige i øvrigt.
§ 20 b.
Oplysninger om gæld til det offentlige kan videregives til  

 et kreditoplysningsbureau, hvis 1) det følger af lov eller bestemmelser fastsat i henhold til lov eller 2) gælden er forfalden og overstiger 25.000 kr. og gælden ikke er omfattet  

 af en overholdt aftale om henstand eller afdragsvis betaling.
Stk. 2. Det er endvidere en betingelse for videregivelse efter  

 stk. 1, nr. 2, at 1) gælden kan inddrives ved udpantning og der er fremsendt 2 rykkere til  

 skyldneren, 2) der er foretaget eller forsøgt foretaget udlæg for kravet, 3) kravet er fastslået ved endelig dom eller 4) det offentlige har erhvervet skyldnerens skriftlige erkendelse af den  

 forfaldne gæld.
§ 20 c.
Myndigheden skal give skyldneren skriftlig meddelelse  

 herom, forinden videregivelse finder sted.
Videregivelse må tidligst ske 4  

 uger efter, at denne meddelelse er givet.
Stk. 2. Den i stk. 1 nævnte meddelelse skal indeholde oplysninger  

 om, 1) hvilke oplysninger der vil blive videregivet, 2) til hvilket kreditoplysningsbureau videregivelse vil ske, 3) hvornår videregivelse vil finde sted, og 4) at videregivelse ikke vil ske, hvis betaling af gælden sker inden  

 videregivelsen eller der indrømmes henstand eller indgås og overholdes en  

 aftale om afdragsvis betaling.
§ 20 d.
Vedkommende minister kan efter indhentet udtalelse fra  

 Registertilsynet fastsætte nærmere regler om fremgangsmåden ved videregivelse  

 til kreditoplysningsbureauer af oplysninger om gæld til det offentlige.
Det  

 kan i den forbindelse bestemmes, at oplysninger om visse former for gæld til  

 det offentlige ikke må videregives eller kun må videregives, hvis yderligere  

 betingelser end de i § 20 b nævnte er opfyldt.« 3. I § 28, stk. 2, ændres »§ 1, stk. 5« til:  

 »§ 1, stk. 6«.
 § 5. I lov om private registre, jf. lovbekendtgørelse nr. 622 af  

 2. oktober 1987, som ændret ved lov nr. 386 af 20. maj 1992 og lov nr. 430 af  

 1. juni 1994, indsættes i § 12, stk. 3, efter  

 »Statstidende«: », er indberettet af en offentlig myndighed  

 efter reglerne i kapitel 5 a i lov om offentlige myndigheders registre«.
 § 6. I lov om DSB, jf. lovbekendtgørelse nr. 352 af 29. maj 1990,  

 som ændret ved § 19 i lov nr. 284 af 27. april 1994, foretages følgende  

 ændring:
 Efter § 42 a indsættes:
»§ 42 b.
DSB kan videregive oplysninger om gæld i form af  

 manglende betaling for befordring af passagerer, indskrevet bagage samt gods  

 og køretøjer m.v. til kreditoplysningsbureauer, når gældsforpligtelsen  

 fremgår af en kendelse eller der er sket en tilførsel til fogedbogen eller  

 lignende om gældsforpligtelsen, eventuelt i forbindelse med afgivelse af  

 insolvenserklæring.« § 7. I lov nr. 274 af 3. maj 1989 om hovedstadsområdets kollektive  

 persontrafik, som ændret senest ved lov nr. 505 af 30. juni 1993, foretages  

 følgende ændring:
 Efter § 6 a indsættes:
»§ 6 b.
DSB kan videregive oplysninger om gæld i form af  

 ubetalt kontrolafgift og ekspeditionsgebyr for rejser med S-tog i  

 hovedstadsområdet efter § 6, stk. 2, til kreditoplysningsbureauer, når  

 gældsforpligtelsen fremgår af en kendelse eller der er sket en tilførsel til  

 fogedbogen eller lignende om gældsforpligtelsen, eventuelt i forbindelse med  

 afgivelse af insolvenserklæring.« Registrering som indeholdelsespligtig for A-skat m.v.
 § 8. I lov om opkrævning af indkomst- og formueskat for personer  

 m.v. (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. § 56, stk. 2, affattes således:
»Stk. 2. Den indeholdelsespligtige skal, uanset hvad der  

 følger af stk. 1, 1. pkt., anvende en afregningsperiode på 14 dage eller en  

 uge samt angive og indbetale indeholdt A-skat senest den 3. hverdag efter  

 afregningsperiodens udløb, når 1) den indeholdelsespligtige 2 gange inden for de seneste 12 måneder ikke  

 rettidigt har indbetalt indeholdt A-skat eller arbejdsmarkedsbidrag eller 2) den indeholdelsespligtige er i restance med A-skat eller vedrørende  

 andre registreringsforhold med et samlet beløb, der overstiger 25.000 kr., og 3) den indeholdelsespligtige ikke indbetaler restancer efter nr. 1 eller  

 nr. 2 inden 10 hverdage fra modtagelsen af en erindringsskrivelse, hvorved  

 virksomheden underrettes om, at den ved fortsat manglende betaling pålægges  

 forkortet afregningsperiode m.v.« 2. I § 56 indsættes efter stk. 2 som nye stykker:
»Stk. 3. Skatteministeren kan fritage en virksomhed for  

 forkortet afregningsperiode m.v. efter stk. 2, hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afregningsperiode m.v.
Hvor særlige omstændigheder gør  

 det påkrævet, kan skatteministeren endvidere træffe afgørelse om, at der  

 fastsættes en kortere frist end den, der følger af stk. 2, samt pålægge den  

 indeholdelsespligtige ændret betalingssted.
Skatteministeren kan herudover  

 pålægge den indeholdelsespligtige at indsende angivelse med specificerede  

 oplysninger for hver enkelt indkomstmodtager.
Stk. 4. Skatteministeren kan pålægge indeholdelsespligtige  

 virksomheder, der anmeldes til registrering, at anvende forkortet  

 afregningsperiode m.v. efter reglerne i stk. 2. Krav om forkortet  

 afregningsperiode m.v. kan pålægges, når en ejer af virksomheden eller den  

 person, der reelt driver virksomheden, og som er knyttet til ejeren på samme  

 måde som fastsat i aktieselskabslovens § 115, stk. 1, 2. pkt., eller et  

 medlem af virksomhedens bestyrelse eller direktion inden for de seneste 5 år  

 har været ejer af eller medlem af bestyrelsen eller direktionen i en anden  

 virksomhed, som inden for dette tidsrum ikke rettidigt har indbetalt A-skat  

 eller har været i restance vedrørende andre registreringsforhold.
Er den  

 indeholdelsespligtige et selskab m.v., anses som ejer også en person, der  

 besidder sådanne kapitalandele i den indeholdelsespligtige virksomhed, som  

 henregnes til hovedaktionæraktier efter personskattelovens § 19 a, stk. 2-4,  

 eller et selskab m.v., der besidder sådanne kapitalandele i den  

 indeholdelsespligtige virksomhed, som er omhandlet i kursgevinstlovens § 6 B,  

 stk. 3. Stk. 3, 2. og 3. pkt., finder tilsvarende anvendelse.
Forkortet  

 afregningsperiode m.v. skal dog kun anvendes, når der efter et konkret skøn  

 vurderes at være behov herfor for at sikre rettidig indbetaling.
Stk. 5. Indeholdelsespligtige kan i stedet for at anvende  

 forkortet afregningsperiode m.v. efter stk. 2, stk. 3, 2. pkt., og stk. 4  

 vælge at stille sikkerhed for et beløb, der svarer til den  

 indeholdelsespligtiges restancer vedrørende A-skat, arbejdsmarkedsbidrag og  

 moms med tillæg af det forventede gennemsnitlige tilsvar heraf for en  

 3-måneders-periode.
Sikkerheden skal stilles for en 12-måneders-periode, i  

 hvilken der ikke må opstå nye restancer vedrørende A-skat og andre  

 registreringsforhold.
Hvis der efter sikkerhedsstillelsen opstår en ny  

 restance, pålægges virksomheden forkortet afregningsperiode m.v. efter stk.  

 2.
 Stk. 6. Indeholdelsespligtige, der efter stk. 2, stk. 3, 2. pkt.,  

 og stk. 4 er pålagt forkortet afregningsperiode m.v., kan anvende sædvanlig  

 afregningsperiode m.v. efter stk. 1, når den indeholdelsespligtige i en  

 12-måneders-periode rettidigt har indbetalt A-skat og den  

 indeholdelsespligtige ikke er i restance med A-skat eller vedrørende andre  

 registreringsforhold.
Stk. 7. Skatteministeren kan give særlige regler om indbetalingen,  

 herunder om forkortet afregningsperiode og indbetalingsfrist, når a) indeholdelsespligten ophører eller b) den indeholdelsespligtige er nægtet registrering i medfør af § 56 A,  

 stk. 2, men nødvendige afviklingsdispositioner gør det påkrævet at indeholde  

 A-skat.
Stk. 8. Der skal betales et gebyr på 65 kr. pr. afregningsperiode  

 for virksomheder, der er overført til forkortet afregningsperiode efter stk.  

 2, stk. 3, 2. pkt., og stk. 4.« Stk. 3 bliver herefter stk. 9.
 3. Efter § 56 indsættes:
»§ 56 A.
Skatteministeren kan pålægge en indeholdelsespligtig  

 virksomhed, der ikke overholder et pålæg om forkortet afregningsperiode m.v.  

 efter § 56, stk. 2, stk. 3, 2. pkt., og stk. 4, at stille sikkerhed.  

 Sikkerhed skal stilles for et beløb, der svarer til virksomhedens restancer  

 med A-skat, arbejdsmarkedsbidrag og moms med tillæg af det forventede tilsvar  

 heraf i en 3-måneders-periode.
Sikkerhed skal stilles senest 8 dage efter, at  

 virksomheden har modtaget meddelelse herom, jf. stk. 3, idet fristen dog kan  

 forlænges efter anmodning herom.
Virksomheder, der stiller den krævede  

 sikkerhed, skal uanset § 56, stk. 2, stk. 3, 2. pkt., og stk. 4, ikke anvende  

 forkortet afregningsperiode m.v.
Sikkerhed skal dog kun stilles, når det  

 efter et konkret skøn vurderes, at en fortsat tilsidesættelse af kravet om  

 forkortet afregningsperiode m.v. indebærer en risiko for tab for staten.
Stk. 2. Skatteministeren kan i stedet for at stille krav om  

 forkortet afregningsperiode m.v. efter § 56, stk. 4, pålægge  

 indeholdelsespligtige virksomheder, der anmeldes til registrering, jf. § 85,  

 stk. 1, at stille sikkerhed.
Krav om sikkerhed kan stilles, når en ejer af  

 virksomheden, jf. herved også § 56, stk. 4, 3. pkt., eller den person, der  

 reelt driver virksomheden, og som er knyttet til ejeren på samme måde som  

 fastsat i aktieselskabslovens § 115, stk. 1, 2. pkt., eller et medlem af  

 virksomhedens bestyrelse eller direktion inden for de seneste 5 år har været  

 ejer af eller medlem af bestyrelsen eller direktionen i en anden  

 indeholdelsespligtig virksomhed, der er gået konkurs eller er blevet  

 insolvent, hvorved told- og skattemyndighederne har et ikke fuldt sikret  

 tilgodehavende, eller staten er blevet påført et samlet tab på mere end  

 50.000 kr. vedrørende A-skat, arbejdsmarkedsbidrag eller moms.
Sikkerhed skal  

 dog kun stilles, når der efter et konkret skøn vurderes at være en  

 nærliggende risiko for, at et krav om forkortet afregningsperiode m.v. efter  

 § 56, stk. 4, ikke er tilstrækkeligt til at sikre, at tilsvar af A-skat,  

 arbejdsmarkedsbidrag og moms indbetales rettidigt.
Sikkerhed skal stilles for  

 et beløb, der efter de statslige told- og skattemyndigheders skøn svarer til  

 det forventede gennemsnitlige tilsvar af A-skat, arbejdsmarkedsbidrag og moms  

 i en 3-måneders-periode.
Når virksomheden pålægges at stille sikkerhed, kan  

 virksomheden ikke registreres, før dette pålæg er opfyldt.
Sikkerhed skal  

 stilles senest 8 dage efter, at virksomheden har modtaget meddelelse herom,  

 jf. stk. 3, idet fristen dog i ganske særlige tilfælde kan forlænges efter  

 anmodning herom.
Stk. 3. Krav om sikkerhedsstillelse efter stk. 1 og 2 meddeles den  

 indeholdelsespligtige ved anbefalet brev.
Ved krav om sikkerhedsstillelse  

 efter stk. 2 skal meddelelsen indeholde oplysning om, at undladelse af at  

 stille den krævede sikkerhed indebærer, at virksomheden ikke kan registreres,  

 og at en fortsættelse af virksomheden vil være strafbar efter bestemmelsen i  

 § 74 A.
Stilles sikkerhed som krævet i medfør af stk. 2 ikke rettidigt,  

 meddeles det den indeholdelsespligtige ved anbefalet brev, at en fortsættelse  

 af virksomheden vil være strafbar efter bestemmelsen i § 74 A.
Krav om  

 sikkerhedsstillelse ophører, når virksomheden i den seneste  

 12-måneders-periode rettidigt har indbetalt A-skat og virksomheden ikke er i  

 restance med A-skat eller vedrørende andre registreringsforhold.« 4. I § 65 B, stk. 2, indsættes efter »56,»:  

 »56 A,».
 5. Efter § 74 indsættes:
»§ 74 A.
Med bøde, hæfte eller fængsel indtil 2 år straffes  

 den, der forsætligt eller ved grov uagtsomhed driver en virksomhed, som er  

 pligtig at være registreret som indeholdelsespligtig for A-skat, jf. § 85,  

 stk. 1, 1. pkt., uanset at registrering som indeholdelsespligtig for A-skat  

 er nægtet i medfør af § 56 A, stk. 2. Den indeholdelsespligtige kan dog  

 afvikle allerede indgåede ansættelses- og kontraktforhold med kortest muligt  

 varsel, herunder i fornødent omfang foretage indeholdelse og afregning af  

 A-skat, jf. § 56, stk. 7, litra b.« 6. I § 77 indsættes efter »74«: », 74  

 A«.
 7. I § 85, stk. 1, indsættes som 2. pkt.:
»Hvis der som betingelse for registrering stilles krav om sikkerhed  

 efter § 56 A, stk. 2, skal den indeholdelsespligtige have meddelelse herom  

 senest 14 dage efter anmeldelsen.« 8. I § 85, stk. 2, indsættes efter »stk. 1«:  

 », 1. pkt.« § 9. I lov om arbejdsmarkedsfonde, jf. lovbekendtgørelse nr. 837  

 af 28. september 1994, foretages følgende ændringer:
 1. § 13, stk. 9, affattes således:
»Stk. 9. Skatteministeren kan fastsætte regler om  

 indbetalinger af bidrag i tilfælde, hvor indeholdelsespligten ophører.« 2. I § 13 indsættes efter stk. 9 som nyt stykke:
»Stk. 10. For indeholdelsespligtige efter § 11, stk. 1 og 6,  

 der er registreringspligtige efter § 21, stk. 1, finder reglerne i  

 kildeskattelovens § 56, stk. 2-6, § 56, stk. 8, § 56 A og § 85, stk. 1, 2.  

 pkt., om forkortet afregningsperiode for angivelse og indbetaling af A-skat,  

 sikkerhedsstillelse for restancer med A-skat, arbejdsmarkedsbidrag og moms  

 samt registreringsnægtelse i medfør af manglende sikkerhedsstillelse af  

 indeholdelsespligtige virksomheder, der anmelder sig til registrering,  

 tilsvarende anvendelse for arbejdsmarkedsbidrag.
Skatteministeren kan  

 bemyndige de statslige told- og skattemyndigheder til at træffe afgørelser  

 efter 1. pkt. samt fastsætte regler om indbetalingen af bidrag, herunder om  

 forkortet afregningsperiode og indbetalingsfrist, når den  

 indeholdelsespligtige er nægtet registrering efter 1. pkt., jf.  

 kildeskattelovens § 56 A, stk. 2, men nødvendige afviklingsdispositioner gør  

 det påkrævet at indeholde bidrag.« Stk. 10 bliver herefter stk. 11.
 3. I § 18 indsættes som stk. 5:
»Stk. 5. Stk. 1-3 finder tilsvarende anvendelse for den, der  

 forsætligt eller ved grov uagtsomhed driver en virksomhed, som er pligtig at  

 være registreret som indeholdelsespligtig for bidrag efter § 11, stk. 1 og 6,  

 uanset at registrering som indeholdelsespligtig er nægtet i medfør af § 13,  

 stk. 10, 1. pkt., jf. kildeskattelovens § 56 A, stk. 2. Den  

 indeholdelsespligtige kan dog afvikle allerede indgåede ansættelses- og  

 kontraktforhold med kortest muligt varsel, herunder i fornødent omfang  

 foretage indeholdelse og afregning af bidrag, jf. § 13, stk. 10, 2.  

 pkt.« § 10. I lov nr. 375 af 18. maj 1994 om merværdiafgift (momsloven)  

 foretages følgende ændringer:
 1. I § 47, stk. 5, indsættes efter  

 »registreringspligtig virksomhed«: », jf. dog § 62, stk.  

 10«.
 2. § 62 affattes således:
»§ 62. Registrerede virksomheder med kvartalet som  

 afgiftsperiode skal uanset § 57 anvende kalendermåneden som afgiftsperiode og  

 indsende angivelse samt indbetale afgiften senest 15 dage derefter, når 1) virksomheden 2 gange inden for de seneste 12 måneder ikke rettidigt har  

 indbetalt afgift eller 2) virksomheden er i restance med afgift eller vedrørende andre  

 registreringsforhold med et samlet beløb, der overstiger 25.000 kr., og 3) virksomheden ikke indbetaler restancer efter nr. 1 eller nr. 2 inden 10  

 hverdage fra modtagelsen af en erindringsskrivelse fra de statslige told- og  

 skattemyndigheder, hvorved virksomheden underrettes om, at den ved fortsat  

 manglende betaling pålægges forkortet afgiftsperiode m.v.
Stk. 2. Den forkortede afgiftsperiode efter stk. 1 skal anvendes  

 med virkning fra den 1. i den kalendermåned, hvor den i stk. 1, nr. 3, nævnte  

 frist udløber.
Afgiften for en tidligere afgiftsperiode, hvor afgiften endnu  

 ikke er angivet og indbetalt, skal angives og indbetales samtidig med  

 afgiften for den første forkortede afgiftsperiode.
 Stk. 3. Virksomheder, der er registreret som landbrug og fiskeri  

 m.v., skal uanset § 68 indsende angivelse og indbetale afgift senest den 15.  

 i den tredje kalendermåned efter afgiftsperioden, når betingelserne i stk. 1  

 er opfyldt.
 Stk. 4. Virksomheder, der indfører varer fra steder uden for EF,  

 skal uanset § 61 betale afgiften kontant ved varens angivelse til  

 fortoldning, når betingelserne efter stk. 1 er opfyldt.
 Stk. 5. De statslige told- og skattemyndigheder kan fritage en  

 virksomhed for forkortet afgiftsperiode m.v., hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afgiftsperiode m.v.
 Stk. 6. De statslige told- og skattemyndigheder kan pålægge  

 virksomheder, der anmeldes til registrering, at anvende forkortet  

 afgiftsperiode m.v. efter reglerne i stk. 1, 3 og 4. Krav om forkortet  

 afgiftsperiode m.v. pålægges efter reglerne i kildeskattelovens § 56, stk. 4.
 Stk. 7. Virksomheder kan i stedet for at anvende forkortet  

 afgiftsperiode m.v. efter stk. 1, 3, 4 og 6 vælge at stille sikkerhed efter  

 reglerne i kildeskattelovens § 56, stk. 5. Hvis der efter  

 sikkerhedsstillelsen opstår en ny restance, pålægges virksomheden forkortet  

 afgiftsperiode m.v. efter stk. 1, 3, 4 og 6.
 Stk. 8. Virksomheder, der efter stk. 1, 3, 4 eller 6 er pålagt  

 forkortet afgiftsperiode m.v., kan anvende sædvanlig afgiftsperiode m.v., når  

 virksomheden i en 12-måneders-periode rettidigt har indbetalt afgiften og  

 virksomheden ikke er i restance med afgift eller vedrørende andre  

 registreringsforhold.
 Stk. 9. De statslige told- og skattemyndigheder kan pålægge en  

 virksomhed, der ikke overholder kravene om forkortet afgiftsperiode m.v.  

 efter stk. 1, 3 og 6, at stille sikkerhed efter reglerne i kildeskattelovens  

 § 56 A, stk. 1. Virksomheder, der stiller sikkerhed, skal uanset stk. 1, 3 og  

 6 ikke anvende forkortet afgiftsperiode m.v.
Stk. 10. De statslige told- og skattemyndigheder kan i stedet for  

 at stille krav om forkortet afgiftsperiode m.v. efter stk. 6 pålægge  

 virksomheder, der anmeldes til registrering, at stille sikkerhed efter  

 reglerne i kildeskattelovens § 56 A, stk. 2. Når virksomheden pålægges at  

 stille sikkerhed, kan virksomheden ikke registreres, før dette pålæg er  

 opfyldt.
Et pålæg om sikkerhedsstillelse skal meddeles virksomheden senest 14  

 dage efter, at virksomheden anmeldes til registrering.
Stk. 11. Krav om sikkerhedsstillelse efter stk. 9 og 10 meddeles  

 virksomheden ved anbefalet brev.
Ved krav om sikkerhedsstillelse efter stk.  

 10 skal meddelelsen indeholde oplysning om, at undladelse af at stille den  

 krævede sikkerhed indebærer, at virksomheden ikke kan registreres, hvorefter  

 det vil være strafbart at drive virksomheden efter bestemmelsen i § 81, stk.  

 3, 2. pkt.
Krav om sikkerhedsstillelse ophører, når virksomheden i den  

 seneste 12-måneders-periode har indbetalt afgift rettidigt og virksomheden  

 ikke er i restance med afgift eller vedrørende andre registreringsforhold.
Stk. 12. Der skal betales et gebyr på 65 kr. pr. afgiftsperiode  

 for virksomheder, der er overført til forkortet afgiftsperiode efter stk. 1,  

 3 og 6.« 3. I § 81, stk. 3, indsættes som 2. pkt.:
»Med bøde, hæfte eller fængsel indtil 2 år straffes ligeledes den,  

 der forsætligt eller groft uagtsomt driver registreringspligtig virksomhed,  

 uanset at virksomheden er nægtet registrering efter § 62, stk. 10.« Ikrafttræden § 11. §§ 1-3 træder i kraft den 1. januar 1995.
 Stk. 2. §§ 4-7 træder i kraft ved finansministerens bekendtgørelse  

 herom.
 Stk. 3. §§ 8-10 træder i kraft den 1. juli 1995. Krav om sikkerhed  

 over for nye virksomheder efter bestemmelserne kan gøres gældende over for  

 virksomheder, der anmeldes til registrering fra og med den 1. juli 1995.  

 Virksomheder, der er pålagt forkortet afregning efter de tidligere  

 bestemmelser i kildeskatteloven, momsloven og lov om arbejdsmarkedsfonde,  

 anses for overført til forkortet afregning efter bestemmelserne i §§ 8-10 fra  

 og med den 1. juli 1995.
§ 12. Lovens §§ 4 og 5 gælder ikke for registre, der føres for det  

 færøske eller grønlandske hjemmestyres myndigheder eller for  

 rigsmyndighederne på Færøerne eller i Grønland.
Lovens § 4 kan ved kgl.  

 anordning sættes i kraft for rigsmyndighedernes registre med de afvigelser,  

 som de særlige færøske eller grønlandske forhold tilsiger.
Oprindeligt fremsat forslag Offentlige udbudsforretninger § 1. En ordregiver, jf. § 2, der udbyder bygge- og anlægsarbejder  

 samt indkøb af varer eller tjenesteydelser, skal i udbudsbekendtgørelsen  

 eller i udbudsmaterialet kræve, at enhver tilbudsgiver samtidig med  

 afgivelsen af sit tilbud afgiver en erklæring på tro og love om, i hvilket  

 omfang tilbudsgiveren har ubetalt, forfalden gæld til det offentlige, jf. §  

 2, stk. 2.
Stk. 2. En ordregiver må ikke antage et tilbud fra en  

 tilbudsgiver, der ikke har afgivet den i stk. 1 nævnte gældserklæring, eller  

 som har ubetalt, forfalden gæld til det offentlige, der overstiger 100.000  

 kr.
En ordregiver kan dog antage et tilbud fra en tilbudsgiver, som har  

 ubetalt, forfalden gæld til det offentlige, hvis samtlige tilbudsgivere, der  

 opfylder betingelserne i udbudsbekendtgørelsen eller i udbudsmaterialet, har  

 ubetalt, forfalden gæld til det offentlige, der overstiger 100.000 kr.
En  

 ordregiver kan endvidere antage et tilbud fra en tilbudsgiver, som har  

 ubetalt, forfalden gæld på over 100.000 kr. til det offentlige, hvis  

 tilbudsgiveren stiller sikkerhed for betaling af den del af gælden, der  

 overstiger 100.000 kr.
 Stk. 3. Uanset gældens størrelse kan en ordregiver udelukke en  

 tilbudsgiver fra at deltage i en udbudsforretning under henvisning til, at  

 denne har ubetalt, forfalden gæld til det offentlige.
 § 2. Ved ordregivere forstås i denne lov alle dele af den  

 offentlige forvaltning samt modtagere af støtte til almennyttigt  

 boligbyggeri, ungdomsboliger og kollektive bofællesskaber efter lov om  

 boligbyggeri samt til ældreboliger efter lov om boliger for ældre og personer  

 med handicap.
 Stk. 2. Ved gæld til det offentlige forstås i denne lov, at en  

 tilbudsgiver ikke har opfyldt sine forpligtelser til at betale skatter,  

 afgifter samt bidrag til sociale sikringsordninger i henhold til lovgivningen  

 i Danmark eller det land, hvor tilbudsgiveren er etableret.
 § 3. En tilbudsgiver, der afgiver urigtige eller vildledende  

 oplysninger om sit gældsforhold til det offentlige, jf § 1, stk 1, straffes  

 med bøde, medmindre højere straf er forskyldt efter anden lovgivning.
 Stk. 2. En ordregiver, der overtræder § 1, stk. 1, og stk. 2, 1.  

 pkt., straffes med bøde.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådant bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Indberetning af skyldnere til private kreditoplysningsbureauer § 4. I lov om offentlige myndigheders registre, jf.  

 lovbekendtgørelse nr. 654 af 20. september 1991, som ændret ved lov nr. 337  

 af 14. maj 1992 og lov nr. 430 af 1. juni 1994, foretages følgende ændringer:
 1. I § 1 indsættes efter stk. 3 som nyt stykke:
 »Stk. 4. Kapitel 5 a gælder også for edb-registre, der føres  

 for den offentlige forvaltning, og som indeholder oplysninger om virksomheder  

 m.v.«.
 Stk. 4-8 bliver herefter stk. 5-9.
 2. Efter kapitel 5 indsættes:
»Kapitel 5 a Videregivelse til kreditoplysningsbureauer af oplysninger om gæld til  

 det offentlige § 20 a.
Oplysninger om gæld til det offentlige kan efter  

 bestemmelserne i dette kapitel videregives til kreditoplysningsbureauer, jf.  

 kapitel 3 i lov om private registre.
 Stk. 2. Oplysninger som nævnt i § 9, stk. 2, må ikke videregives.
 Stk. 3. Fortrolige oplysninger videregivet efter reglerne i dette  

 kapitel anses ikke af den grund for offentligt tilgængelige i øvrigt.
§ 20 b.
Oplysninger om gæld til det offentlige kan videregives til  

 et kreditoplysningsbureau, hvis 1) det følger af lov eller bestemmelser fastsat i henhold til lov, eller 2) gælden er forfalden og overstiger 25.000 kr., og gælden ikke er  

 omfattet af en overholdt aftale om henstand eller afdragsvis betaling.
Stk. 2. Det er endvidere en betingelse for videregivelse efter  

 stk. 1, nr. 2, at 1) gælden kan inddrives ved udpantning, og der er fremsendt 2 rykkere til  

 skyldneren, 2) der er foretaget eller forsøgt foretaget udlæg for kravet, 3) kravet er fastslået ved endelig dom, eller 4) det offentlige har erhvervet skyldnerens skriftlige erkendelse af den  

 forfaldne gæld.
§ 20 c.
Myndigheden skal give skyldneren skriftlig meddelelse  

 herom, forinden videregivelse finder sted.
Videregivelse må tidligst ske 4  

 uger efter, at denne meddelelse er givet.
Stk. 2. Den i stk. 1 nævnte meddelelse skal indeholde oplysninger  

 om, 1) hvilke oplysninger der vil blive videregivet, 2) til hvilket kreditoplysningsbureau videregivelse vil ske, 3) hvornår videregivelse vil finde sted, og 4) at videregivelse ikke vil ske, hvis betaling af gælden sker inden  

 videregivelsen, eller der indrømmes henstand eller indgås og overholdes en  

 aftale om afdragsvis betaling.
§ 20 d.
Vedkommende minister kan efter indhentet udtalelse fra  

 Registertilsynet fastsætte nærmere regler om fremgangsmåden ved videregivelse  

 til kreditoplysningsbureauer af oplysninger om gæld til det offentlige.
Det  

 kan i den forbindelse bestemmes, at oplysninger om visse former for gæld til  

 det offentlige ikke må videregives, eller kun må videregives, hvis yderligere  

 betingelser end de i § 20 b nævnte er opfyldt.
 3. I § 28, stk. 2, ændres »§ 1, stk. 5« til:  

 »§ 1, stk. 6«.
 § 5. I lov om private registre, jf. lovbekendtgørelse nr. 622 af  

 2. oktober 1987, som ændret ved lov nr. 386 af 20. maj 1992 og lov nr. 430 af  

 1. juni 1994, indsættes i § 12, stk. 3, efter »Statstidende«:  

 », er indberettet af en offentlig myndighed efter reglerne i kapitel 5 a  

 i lov om offentlige myndigheders registre«.
 § 6. I lov om DSB, jf. lovbekendtgørelse nr. 352 af 29. maj 1990,  

 som ændret ved § 19 i lov nr. 284 af 27. april 1994, foretages følgende  

 ændring:
 Efter § 42 a indsættes:
»42 b.
DSB kan videregive oplysninger om gæld i form af  

 manglende betaling for befordring af passagerer, indskrevet bagage samt gods  

 og køretøjer m.v. til kreditoplysningsbureauer, når gældsforpligtelsen  

 fremgår af en kendelse, eller der er sket en tilførsel til fogedbogen eller  

 lignende om gældsforpligtelsen, eventuelt i forbindelse med afgivelse af  

 insolvenserklæring.«.
 § 7. I lov om nr. 274 af 3. maj 1989 om hovedstadsområdets  

 kollektive persontrafik, som ændret senest ved lov nr. 505 af 30. juni 1993,  

 foretages følgende ændring:
 Efter § 6 a indsættes:
»§ 6 b.
DSB kan videregive oplysninger om gæld i form af  

 ubetalt kontrolafgift og ekspeditionsgebyr for rejser med S-tog i  

 hovedstadsområdet efter § 6, stk. 2, til kreditoplysningsbureauer, når  

 gældsforpligtelsen fremgår af en kendelse, eller der er sket en tilførsel til  

 fogedbogen eller lignende om gældsforpligtelsen, eventuelt i forbindelse med  

 afgivelse af insolvenserklæring.«.
 Registrering som indeholdelsespligtig for A-skat m.v.
 § 8. I lov om opkrævning af indkomst- og formueskat for personer  

 m.v. (kildeskatteloven), jf. lovbekendtgørelse nr. 728 af 5. august 1994,  

 foretages følgende ændringer:
 1. § 56, stk. 2, affattes således:
»Stk. 2. Den indeholdelsespligtige skal, uanset hvad der  

 følger af stk. 1, 1. pkt., anvende en afregningsperiode på 14 dage eller een  

 uge samt angive og indbetale indeholdt A-skat senest den 3. hverdag efter  

 afregningsperiodens udløb, når 1) den indeholdelsespligtige 2 gange indenfor de seneste 12 måneder ikke  

 rettidigt har indbetalt indeholdt A-skat eller arbejdsmarkedsbidrag, eller 2) den indeholdelsespligtige er i restance med A-skat eller vedrørende  

 andre registreringsforhold med et samlet beløb, der overstiger 25.000 kr., og 3) den indeholdelsespligtige ikke indbetaler restancer efter nr. 1 eller  

 nr. 2 inden 10 hverdage fra modtagelsen af en erindringsskrivelse, hvorved  

 virksomheden underrettes om, at den ved fortsat manglende betaling pålægges  

 forkortet afregningsperiode m.v.«.
 2. I § 56 indsættes efter stk. 2 som nye stykker:
»Stk. 3. Skatteministeren kan fritage en virksomhed for  

 forkortet afregningsperiode m.v. efter stk. 2, hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afregningsperiode m.v.
Hvor særlige omstændigheder gør  

 det påkrævet, kan skatteministeren endvidere træffe afgørelse om, at der  

 fastsættes en kortere frist end den, der følger af stk. 2, samt pålægge den  

 indeholdelsespligtige ændret betalingssted.
Skatteministeren kan herudover  

 pålægge den indeholdelsespligtige at indsende angivelse med specificerede  

 oplysninger for hver enkelt indkomstmodtager.
Stk. 4. Skatteministeren kan pålægge indeholdelsespligtige  

 virksomheder, der anmeldes til registrering, at anvende forkortet  

 afregningsperiode m.v. efter reglerne i stk. 2. Krav om forkortet  

 afregningsperiode m.v. kan pålægges, når en ejer af virksomheden eller den  

 person, der reelt driver virksomheden, og som er knyttet til ejeren på samme  

 måde som fastsat i aktieselskabslovens § 115, stk. 1, 2. pkt., eller et  

 medlem af virksomhedens bestyrelse eller direktion indenfor de seneste 5 år  

 har været ejer af eller medlem af bestyrelsen eller direktionen i en anden  

 virksomhed, som indenfor dette tidsrum ikke rettidigt har indbetalt A-skat  

 eller har været i restance vedrørende andre registreringsforhold.
Er den  

 indeholdelsespligtige et selskab m.v., anses som ejer også en person, der  

 besidder sådanne kapitalandele i den indeholdelsespligtige virksomhed, som  

 henregnes til hovedaktionæraktier efter personskattelovens § 19 a, stk. 2-4,  

 eller et selskab m.v., der besidder sådanne kapitalandele i den  

 indeholdelsespligtige virksomhed, som er omhandlet i kursgevinstlovens § 6 B,  

 stk. 3. Stk. 3, 2. og 3. pkt., finder tilsvarende anvendelse.
Forkortet  

 afregningsperiode m.v. skal dog kun anvendes, når der efter et konkret skøn  

 vurderes at være behov herfor for at sikre rettidig indbetaling.
Stk. 5. Indeholdelsespligtige kan i stedet for at anvende  

 forkortet afregningsperiode m.v. efter stk. 2, stk. 3, 2 pkt., og stk. 4,  

 vælge at stille sikkerhed for et beløb, der svarer til den  

 indeholdelsespligtiges restancer vedrørende A-skat, arbejdsmarkedsbidrag og  

 moms med tillæg af det forventede gennemsnitlige tilsvar heraf for en  

 3-måneders-periode.
Sikkerheden skal stilles for en 12-måneders-periode, i  

 hvilken der ikke må opstå nye restancer vedrørende A-skat og andre  

 registreringsforhold.
Hvis der efter sikkerhedsstillelsen opstår en ny  

 restance, pålægges virksomheden forkortet afregningsperiode m.v. efter stk.  

 2.
 Stk. 6. Indeholdelsespligtige, der efter stk. 2, stk. 3, 2. pkt.,  

 og stk. 4 er pålagt forkortet afregningsperiode m.v., kan anvende sædvanlig  

 afregningsperiode m.v. efter stk. 1, når den indeholdelsespligtige i en  

 12-måneders-periode rettidigt har indbetalt A-skat, og den  

 indeholdelsespligtige ikke er i restance med A-skat eller vedrørende andre  

 registreringsforhold.
Stk. 7. Skatteministeren kan give særlige regler om indbetalingen,  

 herunder om forkortet afregningsperiode og indbetalingsfrist, når a) indeholdelsespligten ophører, eller b) den indeholdelsespligtige er nægtet registrering i medfør af § 56 A,  

 stk. 2, men nødvendige afviklingsdispositioner gør det påkrævet at indeholde  

 A-skat.
 Stk. 8. Der skal betales et gebyr på 65 kr. pr. afregningsperiode  

 for virksomheder, der er overført til forkortet afregningsperiode efter stk.  

 2, stk. 3, 2. pkt., og stk. 4.«.
 Stk. 3 bliver herefter stk. 9.
 3. Efter § 56 indsættes:
»§ 56 A.
Skatteministeren kan pålægge en indeholdelsespligtig  

 virksomhed, der ikke overholder et pålæg om forkortet afregningsperiode m.v.  

 efter § 56, stk. 2, stk. 3, 2. pkt., og stk. 4, at stille sikkerhed.  

 Sikkerhed skal stilles for et beløb, der svarer til virksomhedens restancer  

 med A-skat, arbejdsmarkedsbidrag og moms med tillæg af det forventede tilsvar  

 heraf i en 3-måneders-periode.
Sikkerhed skal stilles senest 8 dage efter, at  

 virksomheden har modtaget meddelelse herom, jf. stk. 3, idet fristen dog kan  

 forlænges efter anmodning herom.
Virksomheder, der stiller den krævede  

 sikkerhed, skal uanset § 56, stk. 2, stk. 3, 2. pkt., og stk. 4, ikke anvende  

 forkortet afregningsperiode m.v.
Sikkerhed skal dog kun stilles, når det  

 efter et konkret skøn vurderes, at en fortsat tilsidesættelse af kravet om  

 forkortet afregningsperiode m.v. indebærer en risiko for tab for staten.
Stk. 2. Skatteministeren kan i stedet for at stille krav om  

 forkortet afregningsperiode m.v. efter § 56, stk. 4, pålægge  

 indeholdelsespligtige virksomheder, der anmeldes til registrering, jf. § 85,  

 stk. 1, at stille sikkerhed.
Krav om sikkerhed kan stilles, når en ejer af  

 virksomheden, jf. herved også § 56, stk. 4, 3. pkt., eller den person, der  

 reelt driver virksomheden, og som er knyttet til ejeren på samme måde som  

 fastsat i aktieselskabslovens § 115, stk. 1, 2. pkt, eller et medlem af  

 virksomhedens bestyrelse eller direktion, indenfor de seneste 5 år har været  

 ejer af eller medlem af bestyrelsen eller direktionen i en anden  

 indeholdelsespligtig virksomhed, der er gået konkurs eller er blevet  

 insolvent, hvorved told- og skattemyndighederne har et ikke fuldt sikret  

 tilgodehavende, eller staten er blevet påført et samlet tab på mere end  

 50.000 kr. vedrørende A-skat, arbejdsmarkedsbidrag eller moms.
Sikkerhed skal  

 dog kun stilles, når der efter et konkret skøn vurderes at være en  

 nærliggende risiko for, at et krav om forkortet afregningsperiode m.v. efter  

 § 56, stk. 4, ikke er tilstrækkeligt til at sikre, at tilsvar af A-skat,  

 arbejdsmarkedsbidrag og moms indbetales rettidigt.
Sikkerhed skal stilles for  

 et beløb, der efter de statslige told- og skattemyndigheders skøn svarer til  

 det forventede gennemsnitlige tilsvar af A-skat, arbejdsmarkedsbidrag og moms  

 i en 3-måneders-periode.
Når virksomheden pålægges at stille sikkerhed, kan  

 virksomheden ikke registreres, før dette pålæg er opfyldt.
Sikkerhed skal  

 stilles senest 8 dage efter, at virksomheden har modtaget meddelelse herom,  

 jf. stk. 3, idet fristen dog i ganske særlige tilfælde kan forlænges efter  

 anmodning herom.
Stk. 3. Krav om sikkerhedsstillelse efter stk. 1 og 2 meddeles den  

 indeholdelsespligtige ved anbefalet brev.
Ved krav om sikkerhedsstillelse  

 efter stk. 2 skal meddelelsen indeholde oplysning om, at undladelse af at  

 stille den krævede sikkerhed indebærer, at virksomheden ikke kan registreres,  

 og at en fortsættelse af virksomheden vil være strafbar efter bestemmelsen i  

 § 74 A.
Stilles sikkerhed, som krævet i medfør af stk. 2, ikke rettidigt,  

 meddeles det den indeholdelsespligtige ved anbefalet brev, at en fortsættelse  

 af virksomheden vil være strafbar efter bestemmelsen i § 74 A.
Krav om  

 sikkerhedsstillelse ophører, når virksomheden i den seneste  

 12-måneders-periode rettidigt har indbetalt A-skat, og virksomheden ikke er i  

 restance med A-skat eller vedrørende andre registreringsforhold.«.
 4. I § 65 B, stk. 2, indsættes efter »56,»:  

 »56 A,».
 5. Efter § 74 indsættes:
»§ 74 A.
Med bøde, hæfte eller fængsel indtil 2 år straffes  

 den, der forsætligt eller ved grov uagtsomhed driver en virksomhed, som er  

 pligtig at være registreret som indeholdelsespligtig for A-skat, jf. § 85,  

 stk. 1, 1. pkt., uanset at registrering som indeholdelsespligtig for A-skat  

 er nægtet i medfør af § 56 A, stk. 2. Den indeholdelsespligtige kan dog  

 afvikle allerede indgåede ansættelses- og kontraktforhold med kortest muligt  

 varsel, herunder i fornødent omfang foretage indeholdelse og afregning af  

 A-skat, jf. § 56, stk. 7, litra b.«.
 6. I § 77 indsættes efter »74«: », 74  

 A«.
 7. I § 85, stk. 1, indsættes som 2. pkt.:
 »Hvis der som betingelse for registrering stilles krav om sikkerhed  

 efter § 56 A, stk. 2, skal den indeholdelsespligtige have meddelelse herom  

 senest 14 dage efter anmeldelsen.«.
 8. I § 85, stk. 2, indsættes efter »stk. 1«:  

 », 1. pkt.«.
 § 9. I lov om arbejdsmarkedsfonde, jf. lovbekendtgørelse nr. 837  

 af 28. september 1994, foretages følgende ændringer:
 1. § 13, stk. 9, affattes således:
 »Stk. 9. Skatteministeren kan fastsætte regler om  

 indbetalinger af bidrag i tilfælde, hvor indholdsespligten ophører.«.
 2. I § 13 indsættes efter stk. 9 som nyt stykke:
»Stk. 10. For indeholdelsespligtige efter § 11, stk. 1 og 6,  

 der er registreringspligtige efter § 21, stk. 1, finder reglerne i  

 kildeskattelovens § 56, stk. 2-6, § 56, stk. 8, § 56 A og § 85, stk. 1, 2.  

 pkt., om forkortet afregningsperiode for angivelse og indbetaling af A-skat,  

 sikkerhedsstillelse for restancer med A-skat, arbejdsmarkedsbidrag og moms  

 samt registreringsnægtelse i medfør af manglende sikkerhedsstillelse af  

 indeholdelsespligtige virksomheder, der anmelder sig til registrering,  

 tilsvarende anvendelse for arbejdsmarkedsbidrag.
Skatteministeren kan  

 bemyndige de statslige told- og skattemyndigheder til at træffe afgørelser  

 efter 1. pkt., samt fastsætte regler om indbetalingen af bidrag, herunder om  

 forkortet afregningsperiode og indbetalingsfrist, når den  

 indeholdelsespligtige er nægtet registrering efter 1. pkt., jf.  

 kildeskattelovens § 56 A, stk. 2, men nødvendige afviklingsdispositioner gør  

 det påkrævet at indeholde bidrag.«.
 Stk. 10 bliver herefter stk. 11.
 3. I § 18 indsættes som stk. 5:
 »Stk. 5. Stk. 1-3 finder tilsvarende anvendelse for den, der  

 forsætligt eller ved grov uagtsomhed driver en virksomhed, som er pligtig at  

 være registreret som indeholdelsespligtig for bidrag efter § 11, stk. 1 og 6,  

 uanset at registrering som indeholdelsespligtig er nægtet i medfør af § 13,  

 stk. 10, 1. pkt., jf. kildeskattelovens § 56 A, stk. 2. Den  

 indeholdelsespligtige kan dog afvikle allerede indgåede ansættelses- og  

 kontraktforhold med kortest muligt varsel, herunder i fornødent omfang  

 foretage indeholdelse og afregning af bidrag, jf. § 13, stk. 10, 2.  

 pkt.«.
 § 10. I lov nr. 375 af 18. maj 1994 om merværdiafgift (momsloven)  

 foretages følgende ændringer:
 1. I § 47, stk. 5, indsættes efter  

 »registreringspligtig virksomhed«: », jf. dog § 62, stk.  

 10«.
 2. § 62 affattes således:
»§ 62. Registrerede virksomheder med kvartalet som  

 afgiftsperiode skal uanset § 57 anvende kalendermåneden som afgiftsperiode og  

 indsende angivelse samt indbetale afgiften senest 15 dage derefter, når 1) virksomheden 2 gange indenfor de seneste 12 måneder ikke rettidigt har  

 indbetalt afgift, eller 2) virksomheden er i restance med afgift eller vedrørende andre  

 registreringsforhold med et samlet beløb, der overstiger 25.000 kr., og 3) virksomheden ikke indbetaler restancer efter nr. 1 eller nr. 2 inden 10  

 hverdage fra modtagelsen af en erindringsskrivelse fra de statslige told- og  

 skattemyndigheder, hvorved virksomheden underrettes om, at den ved fortsat  

 manglende betaling pålægges forkortet afgiftsperiode m.v.
Stk. 2. Den forkortede afgiftsperiode efter stk. 1 skal anvendes  

 med virkning fra den 1. i den kalendermåned, hvor den i stk. 1, nr. 3, nævnte  

 frist udløber.
Afgiften for en tidligere afgiftsperiode, hvor afgiften endnu  

 ikke er angivet og indbetalt, skal angives og indbetales samtidig med  

 afgiften for den første forkortede afgiftsperiode.
 Stk. 3. Virksomheder, der er registreret som landbrug og fiskeri  

 m.v., skal uanset § 68 indsende angivelse og indbetale afgift senest den 15.  

 i den tredje kalendermåned efter afgiftsperioden, når betingelserne i stk. 1  

 er opfyldt.
 Stk. 4. Virksomheder, der indfører varer fra steder uden for EF,  

 skal uanset § 61 betale afgiften kontant ved varens angivelse til  

 fortoldning, når betingelserne efter stk. 1 er opfyldt.
 Stk. 5. De statslige told- og skattemyndigheder kan fritage en  

 virksomhed for forkortet afgiftsperiode m.v., hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afgiftsperiode m.v.
 Stk. 6. De statslige told- og skattemyndigheder kan pålægge  

 virksomheder, der anmeldes til registrering, at anvende forkortet  

 afgiftsperiode m.v. efter reglerne i stk. 1, 3 og 4. Krav om forkortet  

 afgiftsperiode m.v. pålægges efter reglerne i kildeskattelovens § 56, stk. 4.
 Stk. 7. Virksomheder kan i stedet for at anvende forkortet  

 afgiftsperiode m.v. efter stk. 1, 3, 4 og 6 vælge at stille sikkerhed efter  

 reglerne i kildeskattelovens § 56, stk. 5. Hvis der efter  

 sikkerhedsstillelsen opstår en ny restance, pålægges virksomheden forkortet  

 afgiftsperiode m.v. efter stk. 1, 3, 4 og 6.
 Stk. 8. Virksomheder, der efter stk. 1, 3, 4 eller 6 er pålagt  

 forkortet afgiftsperiode m.v., kan anvende sædvanlig afgiftsperiode m.v., når  

 virksomheden i en 12-måneders-periode rettidigt har indbetalt afgiften, og  

 virksomheden ikke er i restance med afgift eller vedrørende andre  

 registreringsforhold.
 Stk. 9. De statslige told- og skattemyndigheder kan pålægge en  

 virksomhed, der ikke overholder kravene om forkortet afgiftsperiode m.v.  

 efter stk. 1, 3 og 6 at stille sikkerhed efter reglerne i kildeskattelovens §  

 56 A, stk. 1. Virksomheder, der stiller sikkerhed, skal uanset stk. 1, 3 og 6  

 ikke anvende forkortet afgiftsperiode m.v.
Stk. 10. De statslige told- og skattemyndigheder kan i stedet for  

 at stille krav om forkortet afgiftsperiode m.v. efter stk. 6 pålægge  

 virksomheder, der anmeldes til registrering, at stille sikkerhed efter  

 reglerne i kildeskattelovens § 56 A, stk. 2. Når virksomheden pålægges at  

 stille sikkerhed, kan virksomheden ikke registreres, før dette pålæg er  

 opfyldt.
Et pålæg om sikkerhedsstillelse skal meddeles virksomheden senest 14  

 dage efter, at virksomheden anmeldes til registrering.
Stk. 11. Krav om sikkerhedsstillelse efter stk. 9 og 10 meddeles  

 virksomheden ved anbefalet brev.
Ved krav om sikkerhedsstillelse efter stk.  

 10 skal meddelelsen indeholde oplysning om, at undladelse af at stille den  

 krævede sikkerhed indebærer, at virksomheden ikke kan registreres, hvorefter  

 det vil være strafbart at drive virksomheden efter bestemmelsen i § 81, stk.  

 3, 2. pkt.
Krav om sikkerhedsstillelse ophører, når virksomheden i den  

 seneste 12-måneders-periode har indbetalt afgift rettidigt, og virksomheden  

 ikke er i restance med afgift eller vedrørende andre registreringsforhold.
 Stk. 12. Der skal betales et gebyr på 65 kr. pr. afgiftsperiode  

 for virksomheder, der er overført til forkortet afgiftsperiode efter stk. 1,  

 3 og 6.«.
 3. I § 81, stk. 3, indsættes som 2. pkt.:
 »Med bøde, hæfte eller fængsel indtil 2 år straffes ligeledes den,  

 der forsætligt eller groft uagtsomt driver registreringspligtig virksomhed,  

 uanset at virksomheden er nægtet registrering efter § 62, stk. 10.«.
Ikrafttræden § 11. §§ 1-3 træder i kraft den 1. januar 1995.
 Stk. 2. §§ 4-7 træder i kraft ved finansministerens bekendtgørelse  

 herom.
 Stk. 3. §§ 8-10 træder i kraft den 1. juli 1995. Krav om sikkerhed  

 overfor nye virksomheder efter bestemmelserne kan gøres gældende overfor  

 virksomheder, der anmeldes til registrering fra og med den 1. juli 1995.  

 Virksomheder, der er pålagt forkortet afregning efter de tidligere  

 bestemmelser i kildeskatteloven, momsloven og lov om arbejdsmarkedsfonde  

 anses for overført til forkortet afregning efter bestemmelserne i §§ 8-10 fra  

 og med den 1. juli 1995.
§ 12. Lovens §§ 4 og 5 gælder ikke for registre, der føres for det  

 færøske eller grønlandske hjemmestyres myndigheder eller for  

 rigsmyndighederne på Færøerne eller i Grønland.
Lovens § 4 kan ved kgl.  

 anordning sættes i kraft for rigsmyndighedernes registre med de afvigelser,  

 som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning De statslige og kommunale restancer udgjorde ved udgangen af 1993 ca. 44  

 mia. kr.
Det samlede restancetal er således fortsat i stigning, men  

 stigningstakten er dog faldende inden for nogle områder.
Det gælder f.eks.  

 skatte- og afgiftsområdet, hvor stigningen fra 1992 til 1993 udgjorde 4,6%  

 medens stigningen fra 1991 til 1992 udgjorde 10,6%. En del af den samlede  

 stigning må i øvrigt tilskrives, at de statskrav, som i 1991 blev samlet til  

 fælles inddrivelse af Hypotekbanken, først indgår i restancestatistikken fra  

 og med 1992. Ultimo 1993 udgorde Hypotekbankens fordringsmasse ca. 5 mia. kr.
Skatteministerens besvarelse af spørgsmål 46 af 1. december 1993 fra  

 Folketingets Skatteudvalg (alm. del - bilag 98) indeholder en specificeret  

 opgørelse inden for de enkelte restanceområder.
En oversigt over udviklingen  

 i de offentlige restancer er optaget som bilag 2 til lovforslaget.
I de senere år er der gennemført en række initiativer med henblik på  

 effektivisering af den offentlige restanceinddrivelse, som har medvirket til  

 at dæmpe stigningstakten.
De initiativer, der er gennemført, vedrører - adgang til lønindeholdelse for en række fordringstyper udover skatte- og  

 afgiftskrav - forhøjelse af den maksimale lønindeholdelsesprocent fra 15 til 20, - adgang til nægtelse og fratagelse af autorisationer for virksomheder,  

 hvis aktiviteter udøves på grundlag af særlig offentlig bevilling, - delvis modregning af en række erhvervs- og miljøtilskud, og - delvis modregning af børnefamilieydelsen med daginstitutionsrestancer.
2. Lovforslaget Selv om de indtil nu iværksatte lovinitiativer har medført en positiv  

 effekt på restanceudviklingen, er der fortsat anledning til at overveje, om  

 inddrivelsen af især erhvervsvirksomheders gæld til det offentlige kan  

 effektiviseres yderligere.
 Spørgsmålet har været drøftet i et samarbejde mellem Justitsministeriet,  

 Skatteministeriet, Boligministeriet, Erhvervsministeriet,  

 Indenrigsministeriet og Finansministeriet, og resultatet heraf er udmøntet i  

 nærværende forslag, som indeholder 3 elementer:
 a) Begrænsning af skyldneres muligheder for at deltage i offentlige  

 udbudsforretninger.
 b) Indberetning af oplysninger om skyldnere til private  

 kreditoplysningsbureauer.
 c) Stramning af reglerne for afregning, sikkerhedsstillelse og for  

 registrering som indeholdelsespligtig for A-skat, arbejdsmarkedsbidrag og  

 moms (tre-trins-modellen).
Ad pkt. a) Begrænsning af skyldneres muligheder for at deltage i  

 offentlige udbudsforretninger Forslaget har til formål dels at effektivisere inddrivelsen af  

 erhvervsvirksomheders gæld til det offentlige og dels at begrænse muligheden  

 for konkurrenceforvridning mellem virksomheder, der ikke har gæld til det  

 offentlige, og virksomheder, der har gæld til det offentlige.
 Med disse formål for øje foreslås det, at offentlige myndigheder og  

 almennyttige boligselskaber m.v. (såkaldte ordregivere) får pligt til at  

 udelukke virksomheder, der har en betydelig, forfalden gæld (mere end 100.000  

 kr) til det offentlige, fra at deltage i offentlige udbudsforretninger, hvis  

 gælden angår betaling af skatter, afgifter eller sociale sikringsordninger.
For at en sådan ordning ikke skal virke unødigt hæmmende på de offentlige  

 indkøberes dispositionsmuligheder, foreslås det dog, at en ordregiver i  

 særlige tilfælde kan antage et tilbud, uanset at tilbudsgiveren har betydelig  

 gæld til det offentlige.
Det gælder situationer, hvor samtlige tilbudsgivere  

 har en gæld til det offentlige på over 100.000 kr.
En ordregiver vil  

 ligeledes kunne antage et tilbud fra en tilbudsgiver, der har betydelig gæld  

 til det offentlige, hvis tilbudsgiveren senest på accepttidspunktet stiller  

 sikkerhed for betaling af den del af gælden, der på accepttidspunktet  

 overstiger 100.000 kr.
Herved ligestilles en tilbudsgiver, hvis gæld til det  

 offentlige med stor sandsynlighed kan påregnes nedbragt til 100.000 kr. eller  

 derunder ved, at dennes tilbud bliver antaget, med de øvrige tilbudsgivere.  

 Såfremt sikkerhedsstillelsen ikke foreligger på tilbudstidspunktet, må  

 gældserklæringen dog af hensyn til ordregivernes behandling af de indkomne  

 tilbud være ledsaget af en tilkendegivelse af, at der vil blive stillet  

 sikkerhed.
 Herudover foreslås det, at der indføres adgang - men ikke pligt - til også  

 at udelukke virksomheder, der har gæld af mindre betydeligt omfang (under  

 100.000 kr.) til det offentlige, fra at deltage i udbudsforretninger.
Efter EU's udbudsdirektiver er der mulighed for at udelukke virksomheder,  

 der er i restance med betaling af skatter, afgifter og bidrag til sociale  

 sikringsordninger, fra deltagelse i en udbudsforretning og til at afkræve  

 tilbudsgivere restancedokumentation.
Disse direktiver gælder for kontrakter,  

 hvis værdi er lig med eller overstiger nærmere fastsatte beløbsgrænser  

 (tærskelværdier), der varierer for de forskellige kontraktstyper  

 (128.771/200.000 ECU for varekøb, 200.000 ECU for tjenesteydelser og  

 5.000.000 ECU for bygge- og anlægsarbejder).
 Forslaget indebærer således, at det - i modsætning til direktivernes  

 fakultative udelukkelsesmuligheder - som hovedregel vil være obligatorisk at  

 udelukke tilbudsgivere med en forfalden gæld til det offentlige på mere end  

 100.000 kr., hvis gælden angår betaling af skatter, afgifter eller bidrag til  

 sociale sikringsordninger.
Man har overvejet, om et tilsvarende regelsæt tillige skulle indføres også  

 for offentlige ordregivere, der indgår aftale med en tilbudsgiver uden  

 forudgående udbudsrunde.
Det ville i givet fald omfatte ethvert indkøb, som  

 offentlige myndigheder foretager, hvilket dog ikke ville være rimeligt og kun  

 vanskeligt ville kunne administreres.
Man har derfor fundet det  

 hensigtmæssigst indtil videre kun at lade reglerne gælde for deciderede  

 udbudsforretninger.
Ad pkt. b) Indberetning af oplysninger om skyldnere til private  

 kreditoplysningsbureauer 1. Lovforslagets formål m.v.
 Med baggrund i finanslovsaftalen for 1992 har det været overvejet at  

 oprette et centralt offentligt skyldnerregister.
 Overvejelserne har imidlertid ført til, at oprettelse af et sådant  

 register i offentligt regi næppe vil være økonomisk rentabelt eller særligt  

 effektivt.
 I stedet foreslås etableret en ordning, hvorved der åbnes adgang for  

 offentlige myndigheder til at videregive oplysninger om gæld fra offentlige  

 myndigheders edb-registre til kreditoplysningsbureauer.
Lovforslaget tilsigter således ikke at regulere videregivelse af sådanne  

 oplysninger fra andet end edb-registre.
Baggrunden herfor er, at der efter  

 det oplyste hverken er praktisk mulighed eller behov for videregivelse af de  

 pågældende oplysninger i manuel form.
 De foreslåede regler omfatter enhver form for videregivelse af oplysninger  

 om gæld til det offentlige fra offentlige myndigheders edb-registre.
Lov om offentlige myndigheders registre omfatter kun personoplysninger, og  

 det vil i vidt omfang være relevant tillige at videregive oplysninger om  

 erhvervsvirksomheders gæld til det offentlige.
Lovens område foreslås derfor  

 udvidet til også at omfatte oplysninger om virksomheder m.v.
 Lovforslaget tilsigter at tilvejebringe en større lighed i behandlingen af  

 henholdsvis gæld til det offentlige og gæld til private - hvad angår  

 muligheden for at videregive oplysninger om gælden til  

 kreditoplysningsbureauer.
 Efter forslaget bliver ligheden - idet der foreslås en række yderligere  

 garantier til beskyttelse af skyldneren - dog ikke fuldstændig.
For det første er det fundet rimeligt at fastsætte en minimumsgrænse for,  

 hvornår videregivelse må finde sted, på 25.000 kr. for hver fordrings  

 størrelse, mens grænsen for så vidt angår gæld til private er på 1.000 kr.,  

 når oplysningerne videregives i summarisk form.
Endvidere vil oplysninger om  

 gæld til det offentlige efter forslaget ikke kunne videregives, hvis der er  

 indrømmet henstand eller indgået og overholdt en aftale om afdragsvis  

 betaling.
Hertil kommer, at den offentlige myndighed efter forslaget skal  

 varsle skyldneren om den påtænkte videregivelse, mindst 4 uger før den  

 foretages.
Herved får skyldneren dels mulighed for at opklare og rette  

 eventuelle fejl og misforståelser, dels mulighed for at betale gælden eller  

 indgå en aftale om afdragsvis betaling og dermed undgå, at oplysningerne  

 videregives.
Efter lovforslaget skal offentlige myndigheder ikke være forpligtet til at  

 videregive de omhandlede oplysninger til kreditoplysningsbureauer.
Med  

 forslaget søges alene tilvejebragt en mulighed herfor, som kan udnyttes,  

 såfremt det på et givet område må anses for hensigtsmæssigt.
 Baggrunden herfor er, at det må være den enkelte myndighed, der bedst kan  

 vurdere, om en udnyttelse af muligheden for at videregive de pågældende  

 oplysninger vil have den ønskede restanceinddrivelseseffekt.
 2. Gældende regler.
2.1. Lov om private registre (kreditoplysningsbureauvirksomhed) Den nærmere regulering af den virksomhed, som udøves af  

 kreditoplysningsbureauer, og som består i at registrere og videregive  

 oplysninger til bedømmelse af personers eller virksomheders økonomiske  

 soliditet og kreditværdighed, er indeholdt i kapitel 3 i lov om private  

 registre.
 Et kreditoplysningsbureau skal - inden virksomheden påbegyndes - foretage  

 anmeldelse til Registertilsynet.
 Bureauet må kun registrere og videregive oplysninger, som efter deres art  

 er af betydning for bedømmelse af økonomisk soliditet og kreditværdighed.
Dette betyder bl.a., at et kreditoplysningsbureau ikke må registrere  

 oplysninger om fordringer, der er bestridt af skyldneren, såfremt fordringen  

 ikke har været forelagt en retslig instans.
Baggrunden herfor er, at der i så  

 fald ikke er tale om registrering af oplysninger om betalingsevne, men  

 derimod registrering af oplysninger om betalingsvilje.
 Oplysninger om enkeltpersoners rent private forhold samt - som hovedregel  

 - oplysninger om forhold, der taler imod kreditværdighed, og som er mere end  

 5 år gamle, må ikke registreres eller videregives.
 Et kreditoplysningsbureau skal inden 4 uger efter registreringen give  

 meddelelse til den, der første gang optages i registeret med oplysninger om  

 andet end navn, adresse, stilling, erhverv eller oplysninger, der fremgår af  

 Statstidende eller frit kan indhentes fra erhvervsregisteret.
Kreditoplysningsbureauernes virksomhed bygger oftest på et  

 abonnementssystem, der forudsætter en gensidig udveksling af oplysninger  

 mellem kreditorer (abonnenterne) og bureauet.
Abonnenterne får adgang til  

 bureauets registreringssystem mod indgåelse af en abonnementsaftale, hvorved  

 abonnenterne for deres vedkommende forpligter sig til at levere oplysninger  

 om restanter til bureauet.
En sådan aftale indeholder endvidere i  

 almindelighed en række vilkår for levering og anvendelse af oplysningerne.
 Herudover registrerer bureauerne typisk af egen drift oplysninger  

 indhentet fra Statstidende.
Kreditoplysningsbureauets videregivelse af oplysninger om kreditværdighed  

 til bureauets abonnenter sker dels i form af såkaldt bredere bedømmelser,  

 dels som summariske kreditoplysninger.
De summariske kreditoplysninger er den  

 altovervejende videregivelsesform, når det drejer sig om private skyldnere,  

 mens der oftere er tale om bredere bedømmelser med hensyn til virksomheder  

 m.v.
Registrerede oplysninger om kreditværdighed må kun videregives i summarisk  

 form, hvis oplysningerne hidrører fra Statstidende, eller hvis oplysningerne  

 vedrører skyldforhold til samme kreditor på mere end 1.000 kr.
Ved de  

 sidstnævnte skyldforhold er det desuden en betingelse for videregivelse, at  

 kreditor har erhvervet den registreredes skriftlige erkendelse af en  

 forfalden gæld, eller at der er foretaget retslige skridt mod den pågældende.
 Som følge af betingelserne for videregivelse af summariske  

 kreditoplysninger er abonnenterne forpligtet til at dokumentere, at  

 fordringen er større end 1.000 kr., samt at debitor har erkendt den forfaldne  

 gæld enten i form af en underskrevet skylderklæring eller et frivilligt  

 forlig eller, at kreditor har foretaget retslige skridt mod debitor, f.eks.  

 udtaget stævning.
 Et kreditoplysningsbureau skal af egen drift sikre sig, at oplysninger,  

 der viser sig urigtige eller vildledende, snarest muligt slettes af  

 registeret eller berigtiges.
Den registrerede kan kræve at blive gjort bekendt med de oplysninger, der  

 er registreret om vedkommende (egenacces). Den registrerede kan endvidere  

 kræve, at urigtige eller vildledende oplysninger slettes, samt at bureauet  

 foretager berigtigelse af even- tuelt videregivne urigtige eller vildledende  

 oplysninger.
Spørgsmål herom kan indbringes for Registertilsynet.
2.2. Lov om offentlige myndigheders registre (videregivelse) Videregivelse af oplysninger om gæld til det offentlige vil i  

 almindelighed indebære en videregivelse af fortrolige oplysninger.
 Reglerne om videregivelse af almindeligt fortrolige oplysninger til  

 private fra offentlige myndigheders registre er indeholdt i kapitel 5 i lov  

 om offentlige myndigheders registre.
 Efter gældende ret vil der ikke inden for rammerne af dette kapitel uden  

 særlig hjemmel kunne foretages en systematisk videregivelse af de omhandlede  

 oplysninger til kreditoplysningsbureauer.
 Dette er baggrunden for, at der foreslås indsat et nyt særligt kapitel  

 vedrørende videregivelse til kreditoplysningsbureauer af oplysninger om  

 gældsforhold.
3. Ordningens opbygning og indhold Med lovforslaget foreslås en ordning, der i nærmere bestemt omfang  

 indebærer, at gæld til det offentlige kan behandles på samme måde som gæld  

 til private.
 Det foreliggende forslag indeholder bestemmelser vedrørende selve  

 videregivelsen samt visse andre forhold i forbindelse med offentlige  

 myndigheders videregivelse til kreditoplysningsbureauer af oplysninger om  

 gæld.
 Når oplysningerne om gældsforholdet er registreret i  

 kreditoplysningsbureauet, finder bestemmelserne i kapitel 3 i lov om private  

 registre desuden anvendelse, herunder de bestemmelser hvorefter  

 Registertilsynet har mulighed for at meddele bureauet pålæg af forskellig  

 karakter.
Sagsgangen i den foreslåede ordning forudsættes i praksis i vidt omfang at  

 komme til at svare til den, der følges ved private kreditorers indberetning  

 af oplysninger om dårlige betalere, når bortses fra, at en offentlig  

 myndighed efter forslagets § 20 c vil være forpligtet til at give skyldneren  

 meddelelse, 4 uger forinden videregivelse finder sted.
Skyldneren får derved  

 en mulighed for at opklare og rette eventuelle fejl og misforståelser samt  

 mulighed for at betale gælden eller indgå en afdragsordning.
 Det skal særligt bemærkes, at det - hvor videregivelsesgrundlaget er, at  

 gælden kan inddrives ved udpantning - er fundet rimeligt at bestemme, at der  

 tillige skal være fremsendt 2 rykkere.
Når videregivelsesbetingelserne er opfyldt, og 4 ugers-fristen er udløbet,  

 vil myndigheden herefter være berettiget til at videregive oplysninger om  

 skyldneren til et kreditoplysningsbureau.
Der må ikke videregives oplysninger  

 om personnummer.
Dette er imidlertid ikke til hinder for, at der benyttes et  

 særligt kontrolnummer - eller for virksomheders vedkommende SE-nummeret -  

 hvis dette kan medvirke til at sikre entydig identifikation, hvilket bl.a. er  

 vigtigt i forbindelse med sletning.
Videregivelsen vil både kunne ske  

 skriftligt og via edb (on-line).
Der må kun videregives oplysninger om skyldnerens identitet, jf. ovenfor,  

 og myndighedens navn.
Spørgsmål vedrørende selve videregivelsen vil kunne  

 indbringes for Registertilsynet.
 Registrering hos bureauet vil sædvanligvis ske samme dag, som  

 oplysningerne modtages, og der sendes herefter en kvittering til myndigheden.  

 Endvidere skal kreditoplysningsbureauet efter § 10 i lov om private registre  

 sende en registreringsmeddelelse til den nu registrerede skyldner med henblik  

 på at gøre denne opmærksom på, at registrering har fundet sted, hvad der skal  

 til for at blive slettet, samt hvilke klagemuligheder der findes m.v.
 Det forudsættes, at en myndigheds beslutning om videregivelse af  

 oplysninger om gæld ikke er en afgørelse i forvaltningslovens forstand, men  

 derimod et led i myndighedens faktiske forvaltningsvirksomhed, jf.  

 bemærkningerne ad § 20 c.
 Dette indebærer bl.a., at selve beslutningen om videregivelsen ikke vil  

 kunne indbringes for den eventuelle særlige administrative rekursmyndighed,  

 som den videregivende myndigheds afgørelser i øvrigt måtte være undergivet.
 Klage over den videregivende myndigheds virksomhed - herunder  

 videregivelse af oplysninger om gældsforhold - vil derimod i sædvanligt  

 omfang kunne indgives til en overordnet myndighed i henhold til en almindelig  

 ulovbestemt adgang til at klage inden for over/underordelsesforhold.
 Fra registreringstidspunktet vil oplysningerne være tilgængelige for  

 samtlige bureauets abonnenter - såvel private som offentlige.
En registreret skyldner slettes som udgangspunkt senest 5 år efter  

 registreringstidspunktet, dog tidligere i tilfælde af betaling af gælden.
Der  

 skal endvidere ske sletning eller berigtigelse, såfremt oplysningen viser sig  

 at være urigtig eller vildledende.
Det bemærkes, at den omstændighed, at  

 skyldneren efter registreringstidspunktet indgår en afdragsaftale, ikke i sig  

 selv medfører, at der sker sletning.
 Spørgsmål om sletning eller berigtigelse kan indbringes for  

 Registertilsynet, der træffer den endelige afgørelse i sagen.
Kreditoplysningsbureauernes videregivelse af summariske kreditoplysninger  

 til abonnenterne sker efterhånden hovedsageligt ved hjælp af edb.
Herudover  

 videregives der dog også i et vist omfang oplysninger telefonisk eller pr.  

 telefax m.v.
Uanset videregivelsesform skal et kreditoplysningsbureau opbevare  

 spørgerens navn og adresse i mindst 6 måneder med henblik på at kunne opfylde  

 registerlovgivningens krav om, at bureauet, såfremt der er videregivet  

 urigtige eller vildledende oplysninger, straks skal give skriftlig  

 underretning om berigtigelse til den registrerede og alle, der har modtaget  

 oplysningen eller bedømmelsen inden for de sidste 6 måneder, før bureauet  

 blev bekendt med forholdet.
Den registrerede skal i sådanne tilfælde  

 endvidere have meddelt, hvem der er blevet underrettet om berigtigelsen.
 Den registrerede kan til enhver tid anmode om at få meddelt  

 registerindsigt og herunder bekræftelse på, om vedkommende er registreret  

 eller ej.
 Bestemmelserne i kapitel 3 i lov om private registre hviler på den  

 forudsætning, at det er kreditoplysningsbureauet, der har ansvaret for de af  

 bureauet registrerede oplysningers rigtighed m.v., og som derfor er  

 forpligtet til - i givet fald overfor Registertilsynet i forbindelse med en  

 konkret klagesag - at fremlægge fornøden dokumentation for registreringens  

 lovlighed.
 Med henblik på at gøre det muligt for bureauet at opfylde denne  

 forpligtelse er abonnenten sædvanligvis forpligtet til at fremsende  

 dokumentation til bureauet for, at registrerings- og videregivelsesgrundlaget  

 er i orden.
 Dette udgangspunkt, hvorefter det er kreditoplysningsbureauet, der er  

 ansvarligt, må imidlertid fraviges, når det drejer sig om registrering  

 foretaget på baggrund af en offentlig myndigheds videregivelse af oplysninger  

 om gæld.
Baggrunden herfor er, at kreditoplysningsbureauet, såfremt bureauet  

 overfor Registertilsynet skulle dokumentere registreringens rigtighed m.v., i  

 givet fald efter omstændighederne måtte have adgang til nærmere oplysninger  

 om gældsforholdets karakter, herunder oplysninger, der tillige kunne afsløre  

 oplysninger om eksempelvis væsentlige sociale problemer m.v.
Dette stemmer  

 ikke med det, der er hensigten med den foreslåede ordning, jf. også den  

 foreslåede § 20 a, stk. 2.
 Derfor forudsættes det, at en klage til Registertilsynet over en offentlig  

 myndigheds videregivelse af oplysninger om gæld til et kreditoplysningsbureau  

 i videst muligt omfang behandles som en sag mellem Registertilsynet og den  

 myndighed, som har videregivet oplysningerne.
 Dette er imidlertid ikke til hinder for, at klagesagen resulterer i, at  

 Registertilsynet meddeler bureauet pålæg om at slette den pågældende  

 oplysning, eller - i tilfælde af gentagne overtrædelser af reglerne fra  

 myndighedens side - pålæg om at ophøre med at benytte den pågældende  

 myndighed som abonnent.
 Med hensyn til spørgsmålet om, hvilke kreditoplysningsbureauer det  

 offentlige skal benytte sig af i forbindelse med en udnyttelse af de  

 muligheder, der tilvejebringes med de foreslåede regler, forudsættes det, at  

 der bliver tale om en samlet ordning i givet fald i form af en central  

 udbudsforretning i overenstemmelse med de herom gældende regler.
Det er ikke muligt præcist at angive tidsrammen for gennemførelse af en  

 sådan udbudsforretning.
Det foreslås derfor, at finansministeren bemyndiges  

 til at fastsætte tidspunktet for lovens ikrafttræden, når de fornødne aftaler  

 er indgået.
4. Internationale regler Der findes en række internationale regelsæt om databeskyttelse, herunder  

 Europarådets konvention nr. 108 af 28. januar 1981 om beskyttelse af det  

 enkelte menneske i forbindelse med elektronisk databehandling af  

 personoplysninger og Europarådets rekommandation nr.
R (91) 10 om offentlige  

 myndigheders videregivelse af personoplysninger til tredjepersoner.
 Bestemmelserne i disse regelsæt, der i vidt omfang har karakter af  

 rammebestemmelser, er ikke til hinder for de foreslåede ændringer i lov om  

 offentlige myndigheders registre.
 Endvidere skal nævnes, at der i 1992 blev fremlagt et revideret forslag  

 til Rådets direktiv om beskyttelse af fysiske personer i forbindelse med  

 behandling af personoplysninger og om fri udveksling af sådanne oplysninger.
 Formålet med dette direktivforslag er at sikre et ensartet og højt  

 beskyttelsesniveau i hele EU med henblik på at sikre den fri udveksling af  

 personoplysninger i det indre marked.
 Der er heller ikke i dette direktivforslag, der fortsat er under  

 behandling, bestemmelser, der i sig selv vil være til hinder for de  

 foreslåede ændringer i registerlovgivningen.
Ad pkt. c) Stramning af reglerne for afregning, sikkerhedsstillelse og  

 for registrering som indeholdelsespligtig for A-skat, arbejdsmarkedsbidrag og  

 moms (tre-trins-modellen) På baggrund af erfaringerne i forbindelse med den i 1991 vedtagne lov om  

 nægtelse og fratagelse af autorisationer inden for en række erhvervsområder  

 foreslås nu en model, hvorefter misbrug af pligten til at opkræve A-skat,  

 arbejdsmarkedsbidrag og moms for det offentlige sanktioneres efter en  

 gradueret skala indeholdende 3 led.
 Den foreslåede model skal i varierende omfang gælde for såvel igangværende  

 virksomheder, d.v.s. registrerede virksomheder, som for nye virksomheder, der  

 anmeldes til registrering.
 Første led indebærer, at de statslige told- og skattemyndigheder kan  

 kræve, at virksomheden afregner A-skat, arbejdsmarkedsbidrag og moms med en  

 forkortet frist i forhold til den normalt gældende.
Andet led indebærer, at virksomheder kan pålægges at stille sikkerhed for  

 tilsvar af A-skat, arbejdsmarkedsbidrag og moms, når virksomheden efter at  

 være sat på forkortet afregning fortsat ikke afregner til tiden.
Nystartede  

 virksomheder kan også umiddelbart i stedet for forkortet afregning pålægges  

 at stille sikkerhed, når et pålæg om forkortet afregning ikke kan anses som  

 tilstrækkeligt til at sikre, at A-skat, arbejdsmarkedsbidrag og moms vil  

 blive afregnet rettidigt.
Tredje led indebærer, at nye virksomheder, der anmelder sig til  

 registrering, og som ikke stiller en krævet sikkerhed, nægtes registrering  

 som indeholdelses- og momspligtig.
Igangværende, d.v.s. registrerede  

 virksomheder, der ikke stiller en krævet sikkerhed, kan efter forslaget ikke  

 fratages registreringen, men i stedet vil told- og skattemyndighederne i  

 disse tilfælde overveje konkursbegæring.
Med den foreslåede models første led gennemføres en harmonisering af  

 momslovens, kildeskattelovens og lov om arbejdsmarkedsfondes bestemmelser om  

 at sætte virksomheder, der er i restance, på forkortet afregning.
Dette  

 indebærer en ændring af de gældende kriterier for at anvende forkortet  

 afregning i alle tre love.
Der er ved den foreslåede harmonisering taget  

 udgangspunkt i momslovens standardiserede regler for at sætte virksomheder på  

 forkortet afregning.
 I momsloven blev der pr. 1. januar 1993 gennemført en stramning af  

 reglerne for afregning af moms for dårlige momsbetalere. Ændringen indebar en  

 standardisering af kriterierne for, at virksomheder i restance blev overført  

 til forkortet afregning gennem fastsættelse af kortere afgiftsperioder og  

 kortere angivelses- og indbetalingsfrister.
Efter forslaget vil igangværende virksomheder som udgangspunkt blive sat  

 på forkortet afregning, når de to gange indenfor en 12-måneders-periode ikke  

 indbetaler A-skat, arbejdsmarkedsbidrag eller moms rettidigt, eller hvis de i  

 øvrigt er i restance med A-skat, arbejdsmarkedsbidrag, moms eller tilsvar  

 vedrørende andre registreringsforhold indenfor skatte- og afgiftsområdet, og  

 den samlede restance overstiger 25.000 kr.
Virksomhederne skal yderligere  

 sidde en skriftlig advarsel overhørig.
Efter de gældende regler i momsloven skal virksomheden 2 gange indenfor 12  

 måneder komme i restance i mere end 3 uger med et beløb på over 50.000 kr.,  

 hvis de yderligere har siddet en skriftlig advarsel overhørig.
Også efter de  

 gældende regler kan virksomheder sættes på forkortet afregning efter  

 momsloven, hvis der er restancer vedrørende andre registreringsforhold, men  

 det sker efter konkret afgørelse og ikke efter den standardiserede procedure.
Den foreslåede ændring indebærer derfor som udgangspunkt en stramning af  

 de gældende regler i momsloven, navnlig fordi virksomheder vil blive pålagt  

 forkortet afregning, hvis de har været i restance 2 gange inden for det  

 sidste år uanset restancens størrelse.
På den anden side er  

 dispensationsmulighederne efter den gældende momslov meget begrænsede, idet  

 de statslige told- og skattemyndigheder kun under ganske særlige  

 omstændigheder kan fritage en virksomhed for forkortet afregning, hvis der er  

 aftalt en betalingsordning med virksomheden.
Denne dispensationsmulighed  

 foreslås udvidet, således at de statslige told- og skattemyndigheder også i  

 andre tilfælde, hvor der efter et konkret skøn ikke er behov for at sætte  

 virksomheden på forkortet afregning, kan undlade dette.
 Virksomheder vil - som hidtil i momsloven - kunne afværge et pålæg om  

 forkortet afregning ved at stille sikkerhed.
 De gældende regler i momsloven om forkortet afregning for virksomheder,  

 der er under likvidation m.v., foreslås ophævet, da disse situationer vil  

 være omfattet af de foreslåede standardiserede regler om forkortet afregning.
Efter forslaget indføres der tilsvarende regler for forkortet  

 afregningsperiode m.v. i kildeskatteloven og lov om arbejdsmarkedsfonde.
Da  

 opkrævning af A-skat og arbejdsmarkedsbidrag sker under eet, er  

 bestemmelserne udformet således, at eventuel kreditbegrænsning vil ske  

 samtidig for A-skat og arbejdsmarkedsbidrag.
 Efter de gældende regler i kildeskatteloven og lov om arbejdsmarkedsfonde  

 kan en virksomhed pålægges forkortet afregning m.v., når virksomheden har  

 udvist uorden eller forsømmelighed med indeholdelse og afregning af A-skat og  

 arbejdsmarkedsbidrag, eller virksomheden er i restance vedrørende andre  

 registreringsforhold.
 Som noget nyt vil der efter forslaget også være adgang til at kræve  

 forkortet afregningsperiode m.v. for nye virksomheder, der anmeldes til  

 registrering vedrørende A-skat og arbejdsmarkedsbidrag.
 Efter de gældende regler har der kun i momsloven i et vist omfang været  

 adgang til at kræve forkortet afregningsperiode m.v. for nye virksomheder  

 efter et konkret skøn.
Efter forslaget kan nye virksomheder sættes på forkortet afregning, når de  

 personer, der står bag virksomheden, har haft væsentlig indflydelse på en  

 anden virksomhed, der tidligere har været i restance med indbetaling af  

 A-skat, arbejdsmarkedsbidrag eller moms eller vedrørende andre  

 registreringsforhold.
Som personer, der står bag virksomheden, anses foruden  

 ejeren også de personer, der er knyttet til ejeren ved ægteskab, slægtsskab i  

 op- eller nedstigende linie, eller som på anden måde står den pågældende  

 særligt nær, f.eks. en samlever eller registreret partner.
Som personer, der  

 står bag virksomheden, anses tillige bestyrelsesmedlemmer og medlemmer af  

 direktionen.
Der vil efter bestemmelsen kun blive stillet krav om forkortet  

 afregning, når der er grund til at antage, at der også i den nye virksomhed  

 vil opstå problemer med rettidig indbetaling.
Det må således forventes, at  

 adgangen til at stille krav om forkortet afregning overfor nye virksomheder  

 kun i begrænset omfang vil blive benyttet.
 Andet led i den foreslåede model indebærer, at der kan stilles krav om  

 sikkerhed både overfor igangværende virksomheder og overfor nye virksomheder.
For igangværende virksomheder skal dette kunne ske, når virksomheden ikke  

 overholder et pålæg om forkortet afregning.
Sikkerhed skal stilles for et  

 beløb, der svarer til de nuværende restancer med A-skat, arbejdsmarkedsbidrag  

 og moms med tillæg af det forventede tilsvar heraf indenfor en  

 3-måneders-periode.
Der vil efter bestemmelsen kun blive stillet krav om sikkerhed, når der er  

 grund til at antage, at den fortsatte tilsidesættelse af kravet om forkortet  

 afregning indebærer en risiko for tab.
Det er hensigten, at bestemmelsen vil  

 blive administreret på den måde, at der som udgangspunkt kun vil blive  

 stillet krav om sikkerhed, når alternativet ellers ville være indgivelse af  

 konkursbegæring mod virksomheden.
Det er derfor også hensigten, at det i den  

 situation meddeles virksomheden, at undladelse af at efterkomme kravet om  

 sikkerhedsstillelse kan indebære, at der indgives konkursbegæring mod  

 virksomheden.
Sikkerhedsstillelsen kan således i disse tilfælde afhjælpe en  

 truende konkurs, i det omfang der ikke er risiko for, at sikkerhedsstillelsen  

 bliver omstødelig i tilfælde af, at en anden kreditor indgiver  

 konkursbegæring.
Det bemærkes dog, at told- og skattemyndighederne altid vil  

 kunne indgive konkursbegæring, når betingelserne i konkursloven herfor er  

 opfyldt.
Det er således ikke en betingelse, at virksomheden forudgående har  

 været sat på forkortet afregning eller er afkrævet sikkerhed.
Efter forslaget kan der også stilles krav om sikkerhedsstillelse overfor  

 nye virksomheder, der anmeldes til registrering.
Sikkerhed vil kunne kræves i  

 de situationer, hvor de personer, der står bag virksomheden, tidligere har  

 haft væsentlig indflydelse på en anden virksomhed, der er gået konkurs eller  

 er blevet insolvent, hvorved told- og skattemyndighederne har et ikke fuldt  

 sikret tilgodehavende, eller staten er blevet påført et tab på mere end  

 50.000 kr.
Som tredje led i modellen foreslås det, at nye virksomheder nægtes  

 registrering, når virksomheden ikke stiller en krævet sikkerhed.  

 Sikkerhedsstillelsen er således i disse tilfælde en betingelse for, at  

 virksomheden kan blive registreret.
Uden registrering vil mulighederne for at  

 drive virksomhed være stærkt begrænsede.
Der skal dog efter forslaget kun stilles sikkerhed i de tilfælde, hvor der  

 efter et konkret skøn vurderes at være en nærliggende risiko for, at krav om  

 forkortet afregning ikke vil være tilstrækkeligt til at sikre, at der ikke  

 opstår restancer i den nye virksomhed.
Det er hensigten at administrere  

 bestemmelsen således, at den kun vil blive brugt i de situationer, hvor der  

 vurderes at være en betydelig risiko for nye tab, f.eks. fordi der er tale om  

 virksomheder uden personligt gældsansvar og med utilstrækkeligt  

 kapitalgrundlag.
Det må forventes, at denne mulighed for at stille krav om  

 sikkerhed først og fremmest vil have en præventiv virkning og i praksis kun  

 vil blive brugt i meget begrænset omfang.
Formålet med denne del af forslaget  

 er således at forhindre, at de samme personer, dvs.  

 »konkursryttere« o. lign., gang på gang starter virksomheder op  

 uden at afregne moms og skat til told- og skattemyndighederne.
De foreslåede bestemmelser indebærer, at der skal foretages ændringer i de  

 eksisterende edb-systemer.
Da der i forvejen arbejdes på store  

 edb-udviklingsopgaver, som skal sættes i produktion indenfor det næste halve  

 år, kan edb-løsningen af den foreslåede model mest hensigtsmæssigt først  

 påbegyndes i begyndelsen af 1995. På denne baggrund foreslås det, at denne  

 del af bestemmelserne i lovforslaget først træder i kraft den 1. juli 1995.
Høring Forslaget er samtidig med fremsættelsen sendt til høring hos  

 Amtsrådsforeningen, Kommunernes Landsforening, København og Frederiksberg  

 kommuner, Finansrådet, Dansk Industri, Det Danske Handelskammer,  

 Håndværksrådet, Byggeriets Firkant, Byggefagenes Kooperative  

 Landssammenslutning og Boligselskabernes Landsforening.
Administrative og økonomiske konsekvenser Forslaget skønnes at indbringe et merprovenu på 300 mill. kr. i form af  

 inddrevne restancer, ligesom forslaget vil have en forebyggende effekt på  

 forekomsten af nye restancer.
 For 1995 skønnes lovforslaget for Told*Skat at ville medføre  

 engangsudgifter til edb-udvikling og information på 4 mill. kr.
 De årlige driftsudgifter for Told*Skat skønnes at ville udgøre 1 mill. kr.  

 samt et årsværksforbrug på 15, hvilke udgifter afholdes indenfor Told*Skat's  

 bevillinger.
 Registertilsynet skønner, at arbejdsbyrden for så vidt angår  

 kreditoplysningsbureauer på det offentlige område tilnærmelsesvis vil svare  

 til det private område, og at det derfor med virkning fra lovforslagets  

 ikrafttræden vil være nødvendigt at øge Registertilsynets bevilling til løn  

 og drift til dækning af omkostningerne ved ansættelse af tre juridiske  

 sagsbehandlere, svarende til merudgifter på ca. 1,0 mio. kr. årligt.
Endelig vil en vedtagelse af lovforslaget medføre udgifter i forbindelse  

 med etablering af en aftale med et kreditoplysningsbureau.
Udgifterne hertil  

 kan ikke opgøres på nuværende tidspunkt.
Erhvervsøkonomiske konsekvenser Forslaget om begrænsning af skyldnerens muligheder for at deltage i  

 offentlige udbudsforretninger vil indebære, at det - alt andet lige - vil  

 blive lettere for de virksomheder, der ikke har gæld til det offentlige, at  

 opnå ordrer fra de offentlige udbydere.
Disse virksomheder vil derfor kunne  

 få forbedret deres omsætning, hvilket imødekommer ønsket om, at virksomheder  

 ikke skal kunne opnå en konkurrencemæssig fordel ved at opbygge en betydelig  

 gæld til det offentlige.
 Det kan naturligvis ikke udelukkes, at nogle af de virksomheder, der  

 herved afskæres fra at deltage i offentlige udbudsforretninger, mister et  

 sådant forretningsgrundlag og dermed får sådanne indtjeningsmæssige  

 problemer, at de må ophøre.
Det er ikke muligt nærmere at skønne over størrelsen af ændringerne i  

 virksomhedernes omsætning og likviditet.
Totalt set skønnes lovforslaget dog  

 ikke at indebære nævneværdige ændringer i virksomhedernes samlede omsætning.
Miljømæssige konsekvenser Lovforslaget har ikke miljømæssige konsekvenser.
Notifikation Lovforslaget skal notificeres for Europa-kommissionen for så vidt angår  

 bestemmelserne om begrænsning af skyldneres adgang til deltagelse i  

 offentlige udbudsforretninger.
Bemærkninger til lovforslagets enkelte bestemmelser Offentlige udbudsforretninger Til § 1 Til stk. 1 Det foreslås, at ordregivere ved udbud får pligt til at afkræve oplysning  

 om, i hvilket omfang tilbudsgiveren har gæld til det offentlige.
 Den gæld, der skal gives oplysning om, skal være restancer i form af  

 ubetalte, forfaldne skatter, afgifter og bidrag til sociale  

 sikringsordninger.
 En erhvervsdrivendes ikke-afregnede mellemværende med det offentlige,  

 f.eks. løbende momsangivelser, hvor fristen for angivelse og indbetaling ikke  

 er overskredet, skal der således ikke oplyses om.
Til stk. 2 Reglen indebærer, at en ordregiver, der har anvendt udbudsformen, ikke må  

 antage et bud fra en tilbudsgiver, hvis denne ikke har afgivet den krævede  

 gældserklæring.
 Hensynet til effektiviteten i inddrivelsen af offentlige restancer er  

 baggrunden for den foreslåede ordning med obligatorisk afvisning af tilbud  

 fra tilbudsgivere med en ubetalt, forfalden gæld til det offentlige, der  

 overstiger 100.000 kr.
 Da der kan være tilfælde, hvor det eneste tilbud, der opfylder  

 udbudsbetingelserne, afgives af en tilbudsgiver med gæld af et sådant omfang,  

 eller hvor samtlige tilbudsgivere, der opfylder udbudsbetingelserne, har gæld  

 til det offentlige af den størrelse, er det nødvendigt at åbne adgang for, at  

 ordregiver i disse tilfælde må antage et tilbud fra en tilbudsgiver, der har  

 en gæld på over 100.000 kr. til det offentlige.
 Et tilbud fra en tilbudsgiver, der har en gæld på over 100.000 kr. til det  

 offentlige, skal ligeledes kunne antages, såfremt tilbudsgiveren stiller  

 sikkerhed for betaling af den del af gælden, der overstiger 100.000 kr.
Når ordregiveren anvender kvalifikationsproceduren ved udbud, må det anses  

 for bedst stemmende med direktiverne, at de ansøgere, som har anmodet om at  

 deltage, og hvis bud ikke vil kunne antages på grund af ubetalt, forfalden  

 gæld til det offentlige, ikke opfordres til at afgive bud.
Hvis alle ansøgere  

 har ubetalt, forfalden gæld til det offentlige, er dette ikke til hinder for,  

 at disse kan opfordres til at afgive bud.
Til stk. 3 Det foreslås endvidere, at man giver de offentlige ordregivere en mulighed  

 for, men ikke nogen pligt til, at afvise tilbudsgivere, der er i restance med  

 skyldige skatter m.v. og uanset størrelsen af gælden til det offentlige.
Der er ved den foreslåede fakultative afvisningsadgang for skyldnere med  

 gæld under 100.000 kr. lagt vægt på en varetagelse af lovens  

 inddrivelsesformål på en måde, der samtidig tilgodeser hensynet til det  

 offentliges indkøbsdispositioner.
Endvidere er der taget hensyn til, at der i  

 EU-direktiverne ikke er fastsat nogen minimumsgrænse for, hvor stor gælden  

 til det offentlige skal være for, at udelukkelsesreglerne kan anvendes.
Denne frivillige udelukkelsesadgang vil imidlertid kunne indebære en  

 risiko for diskrimination mellem tilbudsgivere.
Udelukker en ordregiver en  

 tilbudsgiver med henvisning til, at tilbudsgiveren er i restance med f.eks.  

 skatter, og ordregiveren derefter vælger et tilbud fra en anden ordregiver,  

 der ligeledes skylder det offentlige skat, vil dette antagelig udgøre en  

 overtrædelse af Traktatens og udbudsdirektivernes ligebehandlingsprincip - i  

 hvert fald, hvis de to tilbudsgivere har restancer af nogenlunde ens omfang.  

 Dette gælder både, hvor der er tale om to danske tilbudsgivere, og i ikke  

 mindre grad, hvis den første tilbudsgiver, der udelukkes, er udenlandsk, og  

 der vælges en dansk tilbudsgiver.
Såfremt der er behov herfor, vil der blive  

 udarbejdet en vejledning, som udsendes til samtlige berørte ordregivere, med  

 henblik på at undgå klager over diskrimination.
Til § 2 Til stk. 1 Bestemmelsen angiver, hvad man i § 1 forstår ved udtrykket  

 »ordregiver«.
 Ordregivere er herefter alle dele af den offentlige forvaltning som  

 defineret i forvaltningslovens kapitel 1 samt almennyttige boligselskaber  

 m.v.
Loven omfatter derved alle forvaltningsmyndigheder, såvel statslige,  

 amtskommunale som kommunale, og både almindelige forvaltningsmyndigheder,  

 særlige nævn eller råd, myndigheder, hvis virksomhed udelukkende er af  

 rådgivende karakter og midlertidige udvalg, kommissioner m.v. samt  

 sammenslutninger af sådanne myndigheder.
Selvejende institutioner og  

 foreninger, der udøver offentlig virksomhed af omfattende karakter og derved  

 er undergivet intensiv offentlig regulering, tilsyn og kontrol og eventuelt  

 modtager offentlige driftstilskud, vil ligeledes falde ind under begrebet den  

 offentlige forvaltning, eksempelvis selvejende institutioner, der udfører  

 opgaver efter bistandsloven på grundlag af standardoverenskomster med  

 kommuner og amtskommuner.
Endvidere vil også kommunale fællesskaber, jf. § 60  

 i den kommunale styrelseslov, være omfattet af loven.
 Endvidere foreslås det, at de dele af det offentligt støttede byggeri, som  

 er underlagt offentligt tilsyn, omfattes.
Til stk. 2 Bestemmelsen definerer, hvad der forstås ved gæld til det offentlige.
Af hensyn til effektiviteten af den foreslåede regel foreslås det at  

 medtage de offentlige krav, der typisk vil kunne opstå i forbindelse med  

 virksomhedsudøvelse, og som er nævnt i direktiverne: Skatter, afgifter og  

 bidrag til sociale sikringsordninger.
Dette er de i praksis mest betydende  

 gældsforhold, der udspringer af erhvervsudøvelsen.
Anden gæld til det offentlige, som f.eks. er opstået ved en virksomheds  

 uberettigede modtagelse af løntilskud eller ydelser i henhold til  

 erhvervsfremmeordninger, falder derimod uden for bestemmelsen.
Tilsvarende  

 falder restancer, der har sammenhæng med den erhvervsdrivendes personlige  

 forhold som f.eks. skyldige børnepenge uden for bestemmelsen.
 Reglen gælder såvel for den gæld, som en tilbudsgiver har til offentlige  

 myndigheder i Danmark, som for den gæld ordregiveren har til offentlige  

 myndigheder i det land, hvor tilbudsgiveren er etableret.
Til § 3 Bestemmelsen indeholder hjemmel til at straffe tilbudsgivere, der afgiver  

 urigtige eller vildledende oplysninger i den krævede erklæring om restancer  

 til det offentlige.
Endvidere kan man straffe ordregivere, der ikke  

 overholder forpligtelserne til dels at afkræve en tilbudsgiver denne  

 erklæring, dels at afvise tilbud, hvor der foreligger restancer på mere end  

 100.000 kr.
 Bestemmelsen giver på sædvanlig måde mulighed for at pålægge selskaber som  

 sådanne samt staten, kommuner og kommunale fællesskaber bødeansvar for  

 overtrædelser af loven.
Indberetning af skyldnere til private kreditoplysningsbureauer Til § 4 Til nr. 1 Efter § 1 i lov om offentlige myndigheders registre gælder loven i dag for  

 edb-registre, der føres for den offentlige forvaltning, og som indeholder  

 personoplysninger.
Der vil imidlertid i vidt omfang også være behov for at videregive  

 oplysninger om erhvervsvirksomheders gæld til det offentlige fra offentlige  

 myndigheders edb-registre.
Det foreslås derfor at udvide lovens  

 anvendelsesområde med hensyn til videregivelse af oplysninger om gæld.
 I lovens § 4 foreslås derfor indsat et nyt stk. 4, hvorefter lovens  

 kapitel 5 a også gælder for edb-registre, der føres for den offentlige  

 forvaltning, og som indeholder oplysninger om virksomheder m.v.
 Udtrykket »virksomheder m.v.« omfatter alle former for  

 erhvervsvirksomheder, erhvervsdrivende institutioner, foreninger og lignende,  

 uanset om der er tale om en juridisk person eller ej.
Til nr. 2 En systematisk videregivelse af de omhandlede oplysninger fra offentlige  

 myndigheder til kreditoplysningsbureauer vil ikke umiddelbart kunne ske inden  

 for rammerne af reglerne i kapitel 5 i lov om offentlige myndigheders  

 registre (videregivelse til private). Der foreslås derfor indsat et nyt  

 kapitel om videregivelse til kreditoplysningsbureauer i lov om offentlige  

 myndigheders registre.
 I det følgende omtales de enkelte bestemmelser i det foreslåede kapitel 5  

 a.
Til § 20 a Efter denne bestemmelse skal offentlige myndigheder kunne videregive  

 oplysninger om gæld til kreditoplysningsbureauer, som er omfattet af kapitel  

 3 i lov om private registre m.v.
Reglerne om kreditoplysningsbureauer,  

 herunder kravet om anmeldelse til Registertilsynet, er omtalt under punkt  

 2.1. i de almindelige bemærkninger.
Omfattet af udtrykket »oplysninger om gæld« er edb-registrerede  

 oplysninger om skyldnerens identitet (eksempelsvis navn, adresse, SE-nummer  

 og telefonnummer samt fødselsdato og år) og gældens størrelse.
Det er disse  

 oplysninger og oplysninger om kreditors identitet, som kan videregives.
Der  

 skal derimod ikke kunne videregives oplysninger om gældens art, f.eks. om  

 gælden udspringer af et krav efter sociallovgivningen.
 Ved »gæld« forstås en gæld, der udspringer af et konkret  

 retsforhold, der vedrører en bestemt form for ydelse, betaling m.v.
 Således vil manglende betaling af en løbende ydelse - som f.eks.  

 daginstitutionsbetaling - udgøre en samlet gæld i forslagets forstand, uanset  

 at gælden f.eks. vedrører betaling for mere end et barn og i flere perioder.
 På tilsvarende måde vil skatte- og afgiftskrav skulle ses under eet, for  

 så vidt der er tale om samme inddrivelsesmyndighed, uanset om kravene  

 udspringer fra forskellige indtægter, dispositioner m.v. og/eller er påløbet  

 i forskellige tidsrum.
 Der er ikke noget til hinder for, at der videregives oplysninger om flere  

 krav, i det omfang kravene hver for sig opfylder betingelserne for  

 videregivelse herunder beløbsgrænsen.
Efter bestemmelsens stk. 2 må der ikke til kreditoplysningsbureauer  

 videregives oplysninger som nævnt i lovens § 9, stk. 2, dvs. oplysninger om  

 enkeltpersoners rent private forhold.
Uanset at den omhandlede videregivelse  

 som udgangspunkt ikke vil indebære en videregivelse af oplysninger af denne  

 karakter, er det fundet hensigtsmæssigt udtrykkeligt at medtage en  

 bestemmelse herom.
 Baggrunden herfor er, at de pågældende oplysninger efter § 9, stk. 2, i  

 den private registerlov ikke må registreres af kreditoplysningsbureauer.  

 Bestemmelsen er således først og fremmest medtaget for at skabe sammenhæng  

 med bestemmelserne i den private registerlov.
 Den omstændighed, at en offentlig myndighed til en videre kreds  

 videregiver fortrolige oplysninger, kan efter omstændighederne bevirke, at  

 oplysningerne mister deres fortrolige karakter (bliver offentligt  

 tilgængelige), hvilket ligeledes kan få indflydelse på afgørelsen af  

 spørgsmål om aktindsigt.
Det er fundet uheldigt, såfremt en myndigheds videregivelse af oplysninger  

 fra edb-registre efter bestemmelserne i forslaget skulle medføre en videre  

 adgang til for enhver at kræve aktindsigt i dokumenter indeholdende de  

 pågældende oplysninger.
Hertil kommer, at der med en videregivelse efter  

 forslagets bestemmelser er tale om en videregivelse til en lukket kreds  

 bestående af kreditoplysningsbureauet og dets abonnenter, i det omfang disse  

 forespørger på den pågældende person.
Abonnenterne er kontraktsligt  

 forpligtet til at hemmeligholde de modtagne oplysninger.
Det er derfor fundet hensigtsmæssigt og rimeligt at foreslå en bestemmelse  

 i forslagets § 20 a, stk. 3, hvor det udtrykkeligt fastslås, at fortrolige  

 oplysninger videregivet efter reglerne i det foreslåede kapitel 5 a ikke  

 bliver offentligt tilgængelige i øvrigt.
Oplysningerne mister således ikke af  

 den grund deres fortrolige karakter, ligesom videregivelsen ikke har  

 betydning for afgørelsen af spørgsmål om aktindsigt med hensyn til de  

 pågældende oplysninger.
Til § 20 b I bestemmelsen er indeholdt de nærmere betingelser for, hvornår en  

 myndighed må videregive oplysninger om gæld til et kreditoplysningsbureau.  

 Bestemmelsen er ikke til hinder for, at den enkelte minister og eventuelt den  

 enkelte myndighed efter de foreslåede regler herom fastsætter yderligere  

 eller skærpede betingelser for videregivelsen.
Bestemmelsen har således  

 karakter af en minimumsregel.
Efter bestemmelsen kan der for det første ske videregivelse, hvis det  

 følger af lov eller bestemmelser fastsat i henhold til lov.
Det er fundet  

 hensigtsmæssigt udtrykkeligt at omtale denne videregivelsesmulighed, der  

 først og fremmest vil få betydning indenfor områder, hvor der hovedsageligt  

 er tale om fordringer, der ikke opfylder beløbsgrænsen på 25.000 kr., men  

 hvor man uanset dette finder, at der skal være mulighed for at benytte  

 kreditoplysningsbureauer.
Det bemærkes, at forslagets øvrige bestemmelser  

 tillige finder anvendelse for så vidt angår videregivelse efter sådanne  

 særligt fastsatte bestemmelser, i det omfang andet ikke er bestemt.
Det er oplyst, at Kulturministeriet i medfør af § 61, § 62 og § 76, stk.  

 1, nr. 5, i lov nr. 1065 af 23. december 1992 om radio og fjernsynsvirksomhed  

 har udstedt en bekendtgørelse nr. 1025 af 15. december 1993 om radio-og  

 fjernsynsafgift.
Efter § 8, stk. 5, i denne bekendtgørelse kan Danmarks Radio  

 til kreditoplysningsbureauer videregive oplysninger om licensbetalere, der  

 står i restance til Danmarks Radio, når gældsforpligtelsen fremgår af en  

 kendelse, eller der er sket en tilførsel til fogedbogen eller lignende om  

 gældsforpligtelsen, eventuelt i forbindelse med afgivelse af  

 insolvenserklæring.
 Der henvises endvidere til lovforslagets § 6 og § 7, der indeholder  

 forslag til ændring af henholdsvis lov om DSB og lov om hovedstadsområdets  

 kollektive persontrafik.
Herudover kan der efter bestemmelsen som noget nyt ske videregivelse af  

 oplysninger om gæld til kreditoplysningsbureauer, hvis gælden er forfalden og  

 overstiger 25.000 kr., og gælden ikke er omfattet af en overholdt aftale om  

 henstand eller afdragsvis betaling.
Endelig skal en af de i stk. 2 nævnte  

 betingelser tillige være opfyldt.
 Med hensyn til beløbsgrænsen på 25.000 kr. er det - henset til, at der  

 sædvanligvis ikke ligger det samme element af en frivillig disposition til  

 grund for en opstået gæld til det offentlige og for at begrænse omfanget af  

 videregivelse af oplysninger om bagatelagtig gæld - fundet rimeligt at  

 fastsætte en minimumsgrænse for kravets størrelse, der ligger noget højere  

 end den, der gælder for private kreditorers vedkommende.
 Den samlede gæld, der på videregivelsestidspunktet skal udgøre eller  

 overstige 25.000 kr., består af en hovedfordring med tillæg af eventuelle  

 renter og gebyrer m.v.
 Det vil ikke være muligt at kumulere en række mindre selvstændige krav med  

 henblik på at opfylde beløbsgrænsen på 25.000 kr., jf. dog det ovenfor  

 anførte vedrørende bl.a. løbende betalingsforhold.
 Det er også en betingelse for videregivelse, at gælden er forfalden.  

 Forfaldstiden er det tidspunkt, på hvilket fordringshaveren kan kræve  

 betaling.
Hvis der er bevilget henstand eller indgået en aftale om afdragsvis  

 betaling, og denne aftale overholdes, kan videregivelse af oplysninger om  

 gælden ikke ske.
Denne begrænsning er i overensstemmelse med lovforslagets  

 formål, nemlig at tilskynde til betaling af gælden, herunder afdragsvis  

 betaling af gælden.
Derimod forhindrer den omstændighed, at forhandlinger om  

 en afdragsaftale er indledt inden videregivelsen, ikke, at oplysninger om  

 gælden kan videregives.
I sådanne tilfælde, særligt hvor myndigheden skønner,  

 at aftalen vil kunne indgås inden for kort tid, vil det dog ofte være  

 hensigtsmæssigt at udskyde beslutningen om at videregive de pågældende  

 oplysninger.
Den omstændighed, at skyldneren inden videregivelsen af oplysningerne har  

 indgivet klage over kravets eksistens eller størrelse, er ikke til hinder for  

 videregivelsen, i det omfang kravet er eksigibelt, dvs. at kravet umiddelbart  

 kan tvangsfuldbyrdes.
Medmindre klagen er åbenbart grundløs, vil det dog  

 oftest være hensigtsmæssigt at udskyde beslutningen om at videregive  

 oplysningerne, indtil klagesagen er behandlet og afgørelsen meddelt  

 skyldneren.
Med hensyn til den i stk. 2 indeholdte betingelse vedrørende  

 udpantningsret, er det fundet rimeligt at bestemme, at der udover den  

 omstændighed, at gælden kan inddrives ved udpantning, tillige skal være  

 fremsendt 2 rykkere til skyldneren.
En lang række offentlige krav - herunder  

 skatter og afgifter m.v. - er tillagt udpantningsret.
Med hensyn til betingelsen om, at der skal være foretaget eller forsøgt  

 foretaget udlæg, er det en forudsætning, at skyldneren har været til stede  

 under udlægsforretningen.
Det er således ikke tilstrækkeligt, at  

 inddrivelsesmyndigheden har tilsagt skyldneren til en udlægsforretning, hvis  

 skyldneren ikke er mødt op, eller at skyldneren ikke er truffet hjemme ved en  

 udgående forretning.
 Hvis kravet ikke er tillagt udpantningsret, vil videregivelse til private  

 kreditoplysningsbureauer af oplysninger om gælden kun kunne ske, hvis kravet  

 er fastslået ved dom eller hvis skyldneren, efter at kravet er forfaldent,  

 skriftligt har erkendt den forfaldne gæld.
Til § 20 c Bestemmelsen om, at skyldneren skal varsles i form af en skriftlig  

 meddelelse om den påtænkte videregivelse mindst 4 uger, før videregivelsen  

 foretages, foreslås af 2 grunde.
For det første vil et sådant varsel give  

 skyldneren mulighed for at rette henvendelse til myndigheden med henblik på  

 at opklare eventuelle misforståelser.
For det andet vil varslet give  

 skyldneren mulighed for at undgå videregivelsen ved at betale gælden, opnå  

 henstand eller indgå en aftale om afdragsvis betaling af gælden.
 Den skriftlige meddelelse, som først kan afgives, når betingelserne for  

 videregivelse i forslagets § 20 b er opfyldt, skal efter bestemmelsens stk. 2  

 indeholde oplysning om, hvilke oplysninger der vil blive videregivet, til  

 hvilket kreditoplysningsbureau oplysningerne vil blive videregivet, og  

 hvornår videregivelse vil finde sted (normalt 4 uger efter). Meddelelsen skal  

 endvidere indeholde oplysning om, at videregivelse ikke vil ske, hvis  

 betaling af gælden sker inden videregivelsen, eller hvis der indrømmes  

 henstand eller indgås og overholdes en aftale om afdragsvis betaling.
Når der er gået 4 uger fra meddelelsens afgivelse, kan videregivelse ske,  

 medmindre gælden er betalt, eller der er bevilget henstand eller indgået en  

 aftale om afdragsvis betaling.
Hvis videregivelse undlades, fordi der på  

 dette stadium indgås en aftale om afdragsvis betaling, skal der ikke -  

 såfremt denne aftale ikke overholdes - ske meddelelse på ny efter forslagets  

 § 20 c.
 Hvis myndigheden efter udløbet af 4 ugers-fristen ikke i øvrigt uden  

 ugrundet ophold videregiver de pågældende oplysninger til  

 kreditoplysningsbureauet, og det ikke skyldes skyldnerens forhold, skal der  

 gives meddelelse på ny, såfremt myndigheden nu ønsker at foretage  

 videregivelsen.
 Det bemærkes, at en myndigheds beslutning om videregivelse af oplysninger  

 om gæld til et kreditoplysningsbureau ikke er at betragte som en afgørelse i  

 forvaltningslovens forstand.
Til § 20 d Det foreslås, at vedkommende minister efter indhentet udtalelse fra  

 Registertilsynet skal kunne fastsætte nærmere regler om fremgangsmåden ved  

 videregivelse til kreditoplysningsbureauer af oplysninger om gæld til det  

 offentlige.
Reglerne kan f.eks. gå ud på, at oplysninger om visse gældsforhold ikke må  

 videregives.
Fastsættelse af sådanne regler forudsættes navnlig at ske med  

 hensyn til krav, der udspringer af bøder, der er pålagt virksomheder m.v.,  

 idet allerede oplysninger om kreditormyndighedens identitet vil indebære en  

 afsløring af, at de pågældende har begået et strafbart forhold.
For så vidt  

 angår privatpersoner bemærkes, at det allerede følger af forslagets § 20 a,  

 stk. 2, at oplysninger om sådanne krav ikke må videregives.
Reglerne kan også ud på, at der skal iagttages visse yderligere eller  

 skærpede betingelser end nævnt i den foreslåede § 20 b.
Der kan eksempelvis  

 fastsættes en højere beløbsgrænse for videregivelse af oplysninger om visse  

 former for gæld.
Der kan også fastsættes regler om, at sidste betalingsfrist  

 skal være overskredet i en vis periode, eller at udpantning skal være forsøgt  

 og indsigelsesfristen udløbet, inden meddelelse efter den foreslåede § 20 c  

 kan afgives.
Der kan også fastsættes regler om, at der skal gælde en længere  

 varselsfrist end de 4 uger, som gælder efter den foreslåede § 20 c.
Udover de regler, der skal fastsættes efter denne bestemmelse, skal en  

 myndigheds udnyttelse af adgangen til at videregive oplysninger om gæld fra  

 edb-registre også afspejle sig i de eventuelle forskrifter, der er fastsat i  

 henhold til lov om offentlige myndigheders registre.
Sådanne forskrifter og  

 ændringer heraf skal efter de almindelige regler fremsendes til  

 Registertilsynet og vil være tilgængelige for offentligheden ved henvendelse  

 såvel til myndigheden som til Registertilsynet.
 Den enkelte opkrævningsmyndighed kan således tillige i forbindelse med  

 fastsættelse/ændring af forskrifter for de registre, hvorfra der bliver tale  

 om at videregive oplysninger, detailregulere videregivelsesadgangen.
 Mere generelt skal myndigheder i øvrigt under udøvelsen af deres  

 virksomhed iagttage den almindelige forvaltningsretlige lighedsgrundsætning,  

 hvilket vil sige, at en myndighed skal behandle lige tilfælde ens - eller  

 udtrykt på en anden måde - en myndighed skal sagligt kunne begrunde en  

 eventuel forskelsbehandling af borgerne.
 Denne lighedsgrundsætning vil også skulle iagttages af myndighederne i  

 forbindelse med videregivelse af oplysninger om gæld til  

 kreditoplysningsbureauer.
 Lighedsgrundsætningen er imidlertid ikke til hinder for, at der fastsættes  

 og følges forskellige regler fra eet myndighedsområde til et andet afhængig  

 af de pågældende myndigheders virksomhed.
Til nr. 3 Der er tale om en konsekvensændring som følge af, at der foreslås indsat  

 et nyt stk. 4 i lovens § 1.
Til § 5 Langt størstedelen af den videregivelse af oplysninger, der finder sted  

 fra kreditoplysningsbureauer, sker i form af summariske kreditoplysninger.
 Summariske kreditoplysninger fungerer i praksis som en advarsel til  

 modtageren af oplysningerne om at undlade at indlade sig i sædvanlige  

 forretningsforhold med den registrerede.
Kreditoplysningsbureauers videregivelse af sådanne oplysninger er  

 reguleret i § 12, stk. 3, i lov om private registre.
Efter denne bestemmelse  

 må summariske oplysninger om skyldforhold kun videregives, hvis oplysningerne  

 hidrører fra Statstidende, eller hvis oplysningerne vedrører skyldforhold til  

 samme kreditor på mere end 1.000 kr. og kreditor har erhvervet den  

 registreredes skriftlige erkendelse af en forfalden gæld, eller hvis der er  

 foretaget retslige skridt mod den pågældende.
 Under hensyn til, at oplysninger om gæld videregivet af offentlige  

 myndigheder ikke i alle tilfælde kan forventes at opfylde disse kriterier, er  

 det fundet mest hensigtsmæssigt at foreslå bestemmelsen ændret således, at  

 der i opregningen af, hvilke oplysninger der kan videregives som summariske  

 kreditoplysninger, særligt nævnes oplysninger, som er modtaget fra en  

 offentlig myndighed efter bestemmelserne i det foreslåede kapitel 5 a i lov  

 om offentlige myndigheders registre.
Til §§ 6 og 7 Som nævnt under bemærkningerne til den under § 4 foreslåede nye § 20 b i  

 lov om offentlige myndigheders registre kan der ske videregivelse, hvis det  

 følger af lov eller bestemmelser fastsat i henhold til lov.
Denne regel vil  

 hovedsageligt få betydning indenfor områder, hvor der overvejende er tale om  

 fordringer, der ikke opfylder den ellers gældende beløbsgrænse på 25.000 kr.,  

 men hvor det desuagtet vil være hensigtsmæssigt at åbne adgang for  

 videregivelse af oplysninger til kreditoplysningsbureauer.
 Det foreslås her, at der i lighed med, hvad der gælder for videregivelse  

 af oplysninger om gæld i form af skyldig licens til Danmarks Radio, tillige  

 kan videregives oplysninger, dels om gæld i form af manglende betaling til  

 DSB for befordring af passagerer, indskrevet bagage samt gods og køretøjer på  

 banestrækningerne uden for det storkøbenhavnske S-banenet (lovforslagets §  

 6), og dels om gæld i form af ubetalt kontrolafgift og ekspeditionsgebyr for  

 transport med S-tog i hovedstadsområdet uden gyldig billet eller kort  

 (lovforslagets § 7).
 Der er her tale om fordringer, som antalsmæssigt er af stort omfang, men  

 som enkeltvis ikke opfylder den generelle beløbsgrænse på 25.000 kr., og  

 adgangen til videregivelse skønnes at have en betydelig effekt indenfor disse  

 områder.
 Det foreslås, at det, som det også er tilfældet for videregivelse af  

 oplysninger om skyldig licens til Danmarks Radio, gøres til en forudsætning,  

 at gælden er retligt fastslået ved en kendelse eller på anden måde tilført  

 fogedbogen.
 Registrering som indeholdelsespligtig for A-skat m.v.
Til § 8 Til nr. 1 og 2 Efter de gældende regler i kildeskatteloven kan der allerede i dag  

 fastsættes en kortere frist for indbetaling og for indgivelse af angivelse  

 samt pålægges den indeholdelsespligtige ændret betalingssted, når en  

 indeholdelsespligtig har udvist uorden eller forsømmelighed med  

 indeholdelserne, indbetalingen eller indgivelse af angivelserne.
Tilsvarende  

 gælder, hvor den indeholdelsespligtige er i restance vedrørende andre  

 registreringsforhold.
 Det foreslås, at de gældende bestemmelser i § 56, stk. 2, om forkortet  

 afregningsperiode m.v. ændres som led i gennemførelsen af tre-trins-modellen,  

 således at der sker en harmonisering af reglerne i kildeskatteloven, lov om  

 arbejdsmarkedsfonde og momsloven. Ændringerne indebærer en standardisering af  

 de nærmere kriterier for at pålægge en indeholdelsespligtig forkortet  

 afregningsperiode m.v.
Det bemærkes, at opkrævning og afregning af A-skat og arbejdsmarkedsbidrag  

 i praksis sker under eet.
Efter den foreslåede bestemmelse i  

 kildeskattelovens § 56, stk. 2, og lov om arbejdsmarkedsfonde § 13, stk. 10,  

 jf. det til § 9, nr. 2 anførte, vil eventuel kreditbegrænsning ske samtidig  

 for A-skat og arbejdsmarkedsbidrag.
Efter det foreslåede stk. 2, skal en virksomhed herefter anvende en  

 afregningsperiode på 14 dage eller een uge samt angive og indbetale indeholdt  

 A-skat og arbejdsmarkedsbidrag senest den 3. hverdag efter  

 afregningsperiodens udløb, når virksomheden 2 gange indenfor de seneste 12  

 måneder ikke rettidigt har indbetalt indeholdt A-skat eller  

 arbejdsmarkedsbidrag, eller når virksomheden er i restance med A-skat eller  

 tilsvar vedrørende andre registreringforhold med et samlet beløb, der  

 overstiger 25.000 kr.
Med andre registreringforhold forstås  

 registreringsforhold indenfor skatte- og afgiftsområdet.
Det er dog en betingelse for at pålægge virksomheden forkortet  

 indbetalingsfrist m.v., at virksomheden ikke indbetaler restancen inden 10  

 hverdage fra modtagelsen af en erindringsskrivelse, hvorved virksomheden  

 underrettes om, at den ved fortsat manglende betaling pålægges forkortet  

 afregningsperiode m.v.
Det er told- og skattemyndighederne, der efter et  

 konkret skøn afgør, om den forkortede afregningsperiode skal udgøre 14 dage  

 eller een uge.
Efter det foreslåede stk. 3 kan der dispenseres fra krav om forkortet  

 indbetalingsfrist m.v., når virksomheden har indgået en betalingsordning, som  

 virksomheden overholder, eller hvis der i øvrigt ikke på baggrund af  

 virksomhedens forhold vurderes at være behov for at sætte virksomheden på  

 forkortet indbetalingsfrist m.v.
Dette kan være tilfældet, hvor det er  

 indlysende, at det er udefra kommende omstændigheder, der midlertidigt  

 umuliggør rettidig indbetaling.
Dispensationsadgangen vil navnlig også kunne  

 finde anvendelse, hvor virksomheden er under anmeldt betalingsstandsning og  

 dermed et beskikket tilsyn, eller der er åbnet forhandling om tvangsakkord,  

 eller virksomheden er under konkurs.
I de tilfælde, hvor virksomheden  

 udelukkende foretager lønudbetalinger en gang om måneden, vil der kunne gives  

 dispensation i forhold til de forkortede afregningsperioder, dog med  

 bevarelse af den forkortede indbetalingsfrist.
 Der kan endvidere i ganske særlige tilfælde fastsættes en kortere  

 indbetalingsfrist m.v., end hvad der følger af det foreslåede stk. 2. Dette  

 kan være tilfældet, hvor virksomheden er af ganske kortvarig karakter (f.eks.  

 enkeltdagsarrangementer).
 Efter det foreslåede stk. 4 indføres der endvidere hjemmel til at kræve  

 forkortet afregningsperiode samt angivelses- og indbetalingsfrist for nye  

 virksomheder, der ikke allerede er registreret som indeholdelsespligtige for  

 A-skat.
 Betingelserne for at pålægge en ny virksomhed forkortet afregningsperiode  

 og indbetalingsfrist er, at en ejer af virksomheden eller den person, der  

 reelt driver virksomheden, og som er knyttet til ejeren på samme måde som  

 fastsat i aktieselskabslovens § 115, stk. 1, 2. pkt., eller et medlem af  

 bestyrelsen eller direktionen, indenfor de seneste 5 år har været ejer af  

 eller været medlem af bestyrelsen eller direktionen i en anden virksomhed,  

 som indenfor dette tidsrum ikke rettidigt har indbetalt A-skat eller har  

 været i restance vedrørende andre registreringforhold.
Efter aktieselskabslovens § 115, stk. 1, 2. pkt., betragtes en person som  

 værende knyttet til ejeren, når der foreligger ægteskab, slægtsskab i op-  

 eller nedstigende linie, eller når personen på anden måde står ejeren særlig  

 nær, f.eks. som samlevende eller registreret partner.
Med denne del af  

 bestemmelsen sikres det, at »stråmands«-forhold også inddrages  

 under bestemmelsen.
Når den indeholdelsespligtige virksomhed er et selskab m.v., anses som  

 ejer også en person, der besidder sådanne kapitalandele i virksomheden  

 (selskabet), som henregnes til hovedaktionæraktier efter personskattelovens §  

 19 a, stk. 2-4. Herved forstås navnlig en person, der ejer eller på noget  

 tidspunkt indenfor de seneste 5 år har ejet 25 pct. eller mere af  

 aktiekapitalen eller som råder eller i den nævnte periode har rådet over mere  

 end 50 pct. af stemmeværdien.
Heri medregnes bl.a. aktier, der tilhører den  

 pågældendes nærmeste familie.
Som ejer anses tillige selskaber m.v., der er  

 koncernforbundet med virksomheden, jf. kursgevinstlovens § 6 B, stk. 3.
 Der vil efter bestemmelsen kun blive stillet krav om forkortet afregning,  

 når der er grund til at antage, at virksomheden i modsat fald ikke vil  

 foretage rettidige indbetalinger.
Efter det foreslåede stk. 5 kan virksomheden afværge et pålæg om forkortet  

 afregningsperiode m.v. ved at stille sikkerhed.
Med hensyn til sikkerhedens  

 art og størrelse henvises der til det til nr. 3 anførte vedrørende den  

 foreslåede bestemmelse i § 56 A.
Opstår der efter sikkerhedsstillelsen nye  

 restancer, overføres virksomheden til forkortet afregningsperiode m.v. efter  

 det foreslåede stk. 2.
Efter det foreslåede stk. 6 føres virksomheden tilbage til sædvanlig  

 afregningsperiode og angivelses- og indbetalingsfrist, når der rettidigt er  

 indbetalt A-skat i en 12-måneders-periode.
Det er dog en betingelse, at den  

 indeholdelsespligtige ikke er i restance med A-skat eller tilsvar vedrørende  

 andre registreringsforhold.
 Kompetencen til at træffe afgørelse om forkortet afregningsperiode m.v.  

 foreslås formelt i loven tillagt skatteministeren, der med hjemmel i  

 kildeskattelovens § 89 B vil kunne - og agter - at udlægge kompetencen til de  

 statslige told- og skatteregioner.
 En afgørelse om forkortet indbetalingsfrist m.v. vil kunne påklages til  

 Told- og Skattestyrelsen, men klage vil ikke have opsættende virkning.
Efter det foreslåede stk. 7, litra a, kan skatteministeren i lighed med  

 den gældende bestemmelse i kildeskattelovens § 56, stk. 2, litra a, fastsætte  

 særlige regler om indbetalingen, når indeholdelsespligten ophører.
Den  

 foreslåede ændring er udelukkende af redaktionel karakter og medfører ikke  

 nogen ændringer i forhold til de gældende regler.
 Efter stk. 7, litra b, kan skatteministeren ligeledes give særlige regler  

 om indbetalingen i de tilfælde, hvor den indeholdelsespligtige er nægtet  

 registrering som følge af manglende sikkerhedsstillelse, jf. den foreslåede  

 bestemmelse i § 56 A, stk. 2, men hvor virksomheden dog kan foretage visse  

 dispositoner som led i afviklingen af virksomheden, der indebærer, at der  

 skal indeholdes A-skat, jf. den under nr. 5 foreslåede straffebestemmelse i §  

 74 A.
Efter de gældende regler skal en virksomhed tilmelde sig registrering som  

 indeholdelsespligtig for A-skat senest 8 dage efter, at indeholdelsespligten  

 er indtrådt.
Efter den foreslåede bestemmelse i § 56 A, stk. 2, kan  

 registrering imidlertid gøres betinget af, at der stilles sikkerhed.
Følgen  

 af, at en sådan sikkerhed ikke stilles inden en nærmere fastsat frist er, at  

 registrering nægtes.
Fra det tidspunkt, hvor den indeholdelsespligtige  

 modtager meddelelse fra de statslige told- og skattemyndigheder om, at  

 registrering er nægtet som følge af manglende rettidig sikkerhedsstillelse,  

 vil det være strafbart at fortsætte den indeholdelsespligtige virksomhed, dog  

 med undtagelse af nødvendige afviklingsdispositioner.
 Der kan således forekomme tilfælde, hvor en virksomhed i en kortere  

 periode er såvel berettiget som forpligtet til at opkræve og afregne A-skat  

 på trods af, at virksomheden er nægtet registrering.
 Det foreslås derfor, at skatteministeren bemyndiges til at kunne fastsætte  

 særlige regler for indbetaling m.v. i disse situationer.
 Det bemærkes, at det tillige vil være påkrævet at fastsætte regler for den  

 særlige registreringsordning, der nødvendigvis må etableres i en eventuel  

 afviklingsperiode.
Til nr. 3 Med den foreslåede bestemmelse i § 56 A indføres der hjemmel til at kræve  

 sikkerhedsstillelse af såvel igangværende som nye virksomheder.
Efter bestemmelsen i stk. 1 kan skatteministeren pålægge en igangværende  

 virksomhed, d.v.s. en registreret virksomhed, at stille sikkerhed for  

 nuværende og fremtidige krav på A-skat, arbejdsmarkedsbidrag og moms, hvis  

 virksomheden ikke overholder kravene om forkortet afregningsperiode m.v.  

 efter den foreslåede § 56, stk. 2, stk. 3, 2. pkt., og stk. 4. Sikkerhed skal  

 stilles senest 8 dage efter, at virksomheden har modtaget meddelelse herom,  

 idet fristen dog kan forlænges efter anmodning.
En sådan anmodning bør  

 sædvanligvis imødekommes, hvis den indeholdelsespligtige kan godtgøre, at den  

 krævede sikkerhed kan stilles indenfor rimelig tid.
Sikkerhed skal stilles for et beløb, der svarer til de nuværende restancer  

 med A-skat, arbejdsmarkedsbidrag og moms med tillæg af det forventede tilsvar  

 heraf for en 3-måneders-periode.
Sikkerheden skal stilles for en  

 12-måneders-periode, i hvilken der ikke må opstå nye restancer vedrørende  

 A-skat og andre registreringsforhold.
Sikkerhedsstillelse kan alene ske i  

 form af børsnoterede obligationer, bankgaranti, kontante indskud eller anden  

 betryggende sikkerhed efter told- og skattemyndighedernes bestemmelse.
Der vil efter bestemmelsen kun blive stillet krav om sikkerhed, når der er  

 grund til at antage, at den fortsatte tilsidesættelse af kravet om forkortet  

 afregning indebærer en risiko for tab.
Der henvises i øvrigt til de  

 almindelige bemærkninger under pkt. c).
 Stiller virksomheden den krævede sikkerhed, ophæves pålæg om forkortet  

 indbetalingsfrist m.v.
 Efter stk. 2 kan der, som vilkår for at opnå registrering som  

 indeholdelsespligtig for A-skat, pålægges en ny virksomhed at stille  

 sikkerhed, når en ejer af virksomheden eller den person, der reelt driver  

 virksomheden, og som er knyttet til ejeren på samme måde som fastsat i  

 aktieselskabslovens § 115, stk. 1, 2. pkt., eller et medlem af bestyrelsen  

 eller direktion indenfor de seneste 5 år har været ejer af eller været medlem  

 af bestyrelsen eller direktionen i en anden indeholdelsespligtig virksomhed,  

 hvorved told- og skattemyndighederne har et ikke fuldt sikret tilgodehavende,  

 eller staten er blevet påført et tab på mere end 50.000 kr. vedrørende  

 A-skat, arbejdsmarkedsbidrag eller moms.
 For så vidt angår ejerbegrebet og aktieselskabslovens § 115, stk. 1, 2.  

 pkt., henvises der til det til under nr. 2 anførte vedrørende den foreslåede  

 bestemmelse i § 56, stk. 4.
Der kan dog kun kræves sikkerhed, når der efter et konkret skøn vurderes  

 at være nærliggende risiko for, at et krav om forkortet indbetalingsfrist  

 m.v. ikke er tilstrækkelig til at sikre, at tilsvar af A-skat,  

 arbejdsmarkedsbidrag og moms indbetales rettidigt.
Det er hensigten at  

 administrere denne bestemmelse således, at der kun vil blive stillet krav om  

 sikkerhed, når det må antages, at staten i modsat fald vil blive påført tab  

 som følge af driften af den nye virksomhed.
Der henvises i øvrigt til de  

 almindelige bemærkninger under pkt. c).
Bestemmelsen tager således først og fremmest sigte på de særlige tilfælde,  

 hvor de personer, der reelt står bag virksomheden, er kendt for tidligere  

 groft at have misbrugt pligten til at opkræve beløb på det offentliges vegne,  

 hvorved det offentlige er blevet påført tab.
Bestemmelsens primære formål er  

 således at hindre, at »konkursryttere« o.lign. gang på gang kan  

 starte ny virksomhed op, uden at staten forinden sikres mod nye tab.
 Sikkerhed skal stilles senest 8 dage efter, at virksomheden har modtaget  

 meddelelse herom, idet fristen dog i ganske særlige tilfælde kan forlænges.  

 Dette vil kunne ske i de tilfælde, hvor virksomheden godtgør, at den krævede  

 sikkerhed kan og vil blive stillet, men at dette blot ikke kan ske indenfor  

 8-dages-fristen.
Sikkerhed skal stilles med et beløb, der svarer til det forventede  

 gennemsnitlige tilsvar af A-skat, arbejdsmarkedsbidrag og moms i en  

 3-måneders-periode.
Det er de statslige told- og skattemyndigheder, der  

 fastsætter det forventede tilsvar.
I almindelighed bør sikkerhed, der kræves  

 som betingelse for at opnå registrering som indeholdelsespligtig for A-skat,  

 dog minimum udgøre et beløb på 50.000 kr.
 Den direkte følge af, at en ny virksomhed ikke stiller en krævet sikkerhed  

 rettidigt, er, at registrering nægtes, hvilket indebærer, at en fortsættelse  

 af virksomheden efter det tidspunkt, hvor den indeholdelsespligtige ved  

 anbefalet brev har modtaget meddelelse om, at registrering er nægtet, er  

 strafbar efter den foreslåede bestemmelse i § 74 A.
Efter stk. 3 skal sikkerhed, der kræves i medfør af det foreslåede stk. 1  

 og 2 meddeles den indeholdelsespligtige ved anbefalet brev.
Når sikkerhed  

 kræves af nye virksomheder som betingelse for at opnå registrering, skal  

 meddelelsen herom indeholde oplysning om, at undladelse af at stille den  

 krævede sikkerhed inden udløbet af den fastsatte frist indebærer, at  

 registrering nægtes, og at en fortsættelse af virksomheden vil være strafbar  

 efter bestemmelsen i den foreslåede § 74 A, jf. det til nr. 5 anførte.
 Stiller en ny virksomhed ikke en krævet sikkerhed rettidigt, meddeles det  

 den pågældende ved anbefalet brev, at registrering er nægtet, og det  

 gentages, at en fortsættelse af den indeholdelsespligtige virksomhed herefter  

 vil være strafbar efter den foreslåede bestemmelse i § 74 A.
En stillet sikkerhed frigives, når der er sket rettidig indbetaling af  

 A-skat i den seneste 12-måneders-periode.
Dette gælder dog ikke, hvis den  

 indeholdelsespligtige på dette tidspunkt er i restance med A-skat eller  

 tilsvar vedrørende andre registreringsforhold.
 Kompetencen til at træffe afgørelse om sikkerhedsstillelse foreslås  

 formelt i loven tillagt skatteministeren, der med hjemmel i kildeskattelovens  

 § 89 B vil kunne - og agter - at udlægge kompetencen til de statslige told-  

 og skatteregioner.
 En afgørelse om sikkerhedsstillelse kan påklages til Told- og  

 Skattestyrelsen, men klage vil ikke have opsættende virkning.
Til nr. 4 Med den foreslåede bestemmelse i § 65 B, stk. 2, indføres der hjemmel til,  

 at de foreslåede bestemmelser i § 56 A om adgangen til at kræve  

 sikkerhedsstillelse tilsvarende finder anvendelse på tilfælde omfattet af §  

 65 B, stk. 1 (arbejdsudleje). Den gældende bestemmelse i § 65 B, stk. 2,  

 indeholder i forvejen en henvisning til § 56, hvorfor der ligeledes vil være  

 adgang til at stille krav om forkortet afregningsperiode m.v. efter de  

 foreslåede nye bestemmelser i § 56.
Til nr. 5 Med den foreslåede bestemmelse i § 74 A indføres der hjemmel til at  

 straffe den, der på trods af, at registrering er nægtet som følge af, at der  

 ikke er stillet sikkerhed som krævet i medfør af den foreslåede bestemmelse i  

 § 56 A, stk. 2, fortsætter den indeholdelsespligtige virksomhed udover, hvad  

 der er nødvendigt til afvikling af ansættelses- og kontraktforhold indgået  

 inden tidspunktet for nægtelsen.
Det er en betingelse, at overtrædelsen er  

 sket forsætligt eller ved grov uagtsomhed.
 Der skal kunne straffes med bøde, hæfte eller fængsel indtil 2 år, hvilket  

 svarer til de gældende sanktionsmidler overfor virksomheder, der overtræder  

 kildeskatteloven med forsæt til at unddrage det offentlige skat.
Følgen af, at registrering nægtes, er, at eventuelle ansatte må  

 afskediges.
I praksis vil de ansatte imidlertid typisk have krav på et vist  

 opsigelsesvarsel, hvilket indebærer, at der i en sådan opsigelsesperiode skal  

 ske indeholdelse af A-skat med deraf følgende pligt for virksomheden til at  

 afregne indeholdt A-skat.
Sådanne dispositioner kan lovligt foretages efter,  

 at registrering er nægtet, dog skal eventuelle afskedigelser ske med kortest  

 muligt varsel.
 Når overtrædelsen ikke skønnes at ville medføre højere straf end bøde, kan  

 sagen afgøres administrativt efter de gældende bestemmelser i  

 Kildeskattelovens § 79.
Registreringsnægtelse som følge af manglende rettidig sikkerhedsstillelse  

 svarer til et påbud om at undlade at drive indeholdelsespligtig virksomhed  

 udover de nødvendige afviklingsdispositioner.
De særlige regler i  

 retsplejelovens kapitel 57 om fogedforbud vil derfor kunne finde anvendelse  

 overfor den, der, efter at registrering er nægtet, fortsætter  

 registreringspligtig virksomhed udover de nødvendige afviklingsdispositioner.
 Fogedforbud vil, når de almindelige betingelser herfor er opfyldt, kunne  

 tænkes anvendt i de tilfælde, hvor formålet med registreringsnægtelsen vil  

 forspildes, såfremt told- og skattemyndighederne henvises til at gøre  

 registreringsnægtelsen gældende ved de almindelige domstole.
Til nr. 6 Ved den foreslåede ændring af kildeskattelovens § 77 gives der i lighed  

 med, hvad der gælder i forhold til de gældende straffebestemmelser i  

 kildeskatteloven, mulighed for at pålægge et aktieselskab, anpartsselskab  

 eller lignende som sådant bødeansvar, hvis overtrædelsen er begået af  

 selskabet.
Til nr. 7 Efter den foreslåede bestemmelse i § 85, stk. 1, skal den  

 indeholdelsespligtige have meddelelse om et eventuelt krav om  

 sikkerhedsstillelse senest 14 dage efter, at den statslige told- og  

 skatteregion har modtaget anmeldelsen til registrering.
Til § 9 Til nr. 1 Efter den foreslåede ændrede affattelse af § 13, stk. 9, kan  

 skatteministeren i lighed med den gældende affattelse af bestemmelsen  

 fastsætte regler om indbetalingen, når indeholdelsespligten ophører.
Denne  

 bemyndigelse til skatteministeren er udmøntet i bekendtgørelse nr. 827 af 20.  

 september 1994, § 15, stk. 1.
 Den foreslåede ændring er i øvrigt en konsekvens af, at de gældende  

 bemyndigelser til skatteministeren til at fastsætte regler om forkortet  

 afregning mv. ændres og lovfæstes efter forslaget i nr. 2.
Til nr. 2 Den foreslåede nye § 13, stk. 10, sikrer, at de under § 8, nr. 1-3, og §  

 8, nr. 7, foreslåede regler i kildeskatteloven for indeholdelsespligtige om  

 forkortet afregningsperiode for angivelse og indbetaling af A-skat,  

 sikkerhedsstillelse for restancer med A-skat, arbejdsmarkedsbidrag og moms  

 samt registreringsnægtelse i medfør af manglende sikkerhedsstillelse  

 tilsvarende finder anvendelse for indeholdelsespligtige arbejdsgivere m.fl.  

 efter arbejdsmarkedsfondslovens § 11, stk. 1 og 6.
Første led i den foreslåede bemyndigelsesbestemmelse i stk. 10, 2. pkt.,  

 giver hjemmel til, at skatteministeren kan udlægge kompetencen til at træffe  

 afgørelser om forkortet afregningsperiode m.v. og sikkerhedsstillelse  

 vedrørende indeholdelsespligtige efter arbejdsmarkedsfondslovens § 11, stk. 1  

 og 6, til de statslige told- og skatteregioner.
Dette vil ske i  

 overensstemmelse med det i bemærkningerne til § 8, nr. 1-2, og § 8, nr. 3,  

 anførte om tilsvarende kompetenceudlægning af afgørelser vedrørende  

 indeholdelsespligtige efter kildeskatteloven.
Andet led i  

 bemyndigelsesbestemmelsen svarer til det i § 8, nr. 2, foreslåede § 56, stk.  

 7, litra b, i kildeskatteloven.
 Der henvises til lovforslagets almindelige bemærkninger og bemærkningerne  

 til § 8, nr. 1-3, og § 8, nr. 7.
 I forhold til gældende regler bevirker forslaget, at der ikke længere er  

 hjemmel for skatteministeren til at fastsætte regler om, at  

 indeholdelsespligtige pensionskasser, forsikringsselskaber og  

 pengeinstitutter efter § 11, stk. 5, kan sættes på forkortet afregning mv.  

 for den årlige indbetaling af indeholdte bidrag i arbejdsgiverindbetalte  

 pensionsbidrag til en ordning omfattet af pensionsbeskatningslovens § 19.  

 Ændringen vurderes ikke at få praktisk betydning.
 Det bemærkes, at de pågældende indeholdelsespligtige i egenskab af  

 arbejds- eller hvervgivere - og dermed indeholdelsespligtige efter § 11, stk.  

 1 og 6, - er omfattet af de foreslåede regler.
Til nr. 3 Den foreslåede straffebestemmelse i § 18, stk. 5, svarer til den under §  

 8, nr. 5 og 6, foreslåede indføjelse af § 74 A og ændring af § 77 i  

 kildeskatteloven.
Der henvises til bemærkningerne til disse forslag.
Til § 10 Til nr. 1 Det foreslås, at der i momslovens § 47, stk. 5, ind-sættes en henvisning  

 til den foreslåede § 62, stk. 10, hvorefter der i visse tilfælde kan stilles  

 krav om sikkerhedsstillelse, inden virksomheden kan registreres.
Til nr. 2 Det foreslås, at reglerne i momslovens § 62 om forkortet afregning ændres  

 som led i gennemførelsen af tre-trins-modellen, således at der sker en  

 harmonisering af reglerne om forkortet afregning i momsloven,  

 kildeskatteloven og lov om arbejdsmarkedsfonde.
Der henvises til de  

 almindelige bemærkningers pkt. c) til lovforslaget.
Efter stk. 1 sker der en ændring af de nærmere kriterier for at sætte  

 virksomheder på forkortet afregning.
Det foreslås, at virksomheder skal  

 sættes på forkortet afregning, når virksomheden 2 gange indenfor det seneste  

 år har betalt moms for sent, eller når virksomheden er i restance med mere  

 end 25.000 kr. vedrørende moms eller andre registreringsforhold.
 Bestemmelsen i stk. 1, nr. 3, om erindringsskrivelse svarer til stk. 1,  

 nr. 3, i den gældende lov.
 Stk. 2 svarer til stk. 2 i den gældende lov.
 Stk. 3 og 4 svarer til stk. 3 og 4 i den gældende lov med de ændringer,  

 der følger af det foreslåede stk. 1.
Stk. 5 svarer til stk. 9 i den gældende lov, idet der dog foreslås en  

 videre dispensationsadgang end hidtil.
Der skal som hidtil kunne dispenseres  

 fra forkortet afregning, hvis virksomheden indgår en betalingsordning, som  

 overholdes.
Herudover foreslås det, at der også skal kunne dispenseres i  

 andre tilfælde, hvor der ikke skønnes at være behov for at anvende forkortet  

 afregning.
Der henvises til bemærkningerne til § 8, nr. 1 og 2.
Efter stk. 6 foreslås, at der under nærmere betingelser skal kunne  

 pålægges nye virksomheder, der anmeldes til registrering, at anvende  

 forkortet afregning.
Der henvises til bemærkningerne til § 8, nr. 1 og 2.
Efter stk. 7 skal virksomheder i stedet for at anvende forkortet afregning  

 kunne vælge at stille sikkerhed.
Bestemmelsen svarer til stk. 6 i den  

 gældende lov, men størrelsen af den krævede sikkerhed forhøjes, så den svarer  

 til den sikkerhed, der skal stilles efter forslagets stk. 9. Samtidig  

 strammes kravene til, at der ikke må opstå nye restancer, idet også nye  

 restancer vedrørende andre registreringsforhold vil indebære, at virksomheden  

 igen sættes på forkortet afregning.
Efter de gældende regler må der blot ikke  

 opstå nye momsrestancer.
Det foreslåede stk. 8 svarer til stk. 7 i den gældende lov, men er  

 tilpasset de foreslåede nye kriterier for forkortet afregning.
Virksomheder  

 på forkortet afregning skal således alene kunne overføres til sædvanlig  

 afregning, hvis der ikke i den seneste 12-måneders-periode er opstået nye  

 restancer.
Efter stk. 9 foreslås det som noget nyt, at igangværende virksomheder, der  

 ikke overholder kravene om forkortet afregning, skal kunne pålægges at stille  

 sikkerhed.
Der henvises til bemærkningerne til § 8, nr. 3. Når virksomheden  

 stiller den krævede sikkerhed, overføres den til sædvanlig afregning.
Tilsvarende foreslås det i stk. 10, at også nye virksomheder, der anmeldes  

 til registrering, skal kunne pålægges at stille sikkerhed, når et pålæg om  

 forkortet afregning ikke kan anses for tilstrækkeligt til at imødegå nye tab.  

 Der henvises til bemærkningerne til § 8, nr. 3. Når en virksomhed pålægges at  

 stille sikkerhed efter dette stykke, kan virksomheden ikke registreres, før  

 dette pålæg er opfyldt.
Undladelse af at stille sikkerhed vil derfor  

 indebære, at der ikke vil være mulighed for at starte den pågældende  

 virksomhed.
Efter stk. 11 skal krav om sikkerhedsstillelse efter stk. 9 og 10 meddeles  

 virksomheden ved anbefalet brev.
Ved krav om sikkerhedsstillelse overfor nye  

 virksomheder oplyses virksomheden samtidig om, at undladelse af at stille den  

 krævede sikkerhed indebærer, at virksomheden ikke kan registreres.
Kravet om  

 sikkerhed ophører igen, når virksomheden i den seneste 12-måneders-periode  

 har betalt moms rettidigt og ikke i øvrigt er i restance med moms eller  

 vedrørende andre registreringsforhold.
 Gebyrbestemmelsen i stk. 12 svarer til stk. 10 i den gældende lov.
Til nr. 3 Det foreslås, at der i lovens § 81, stk. 3, indsættes et nyt punktum,  

 hvorefter virksomheder, der forsætligt eller groft uagtsomt driver  

 registreringspligtig virksomhed, uanset virksomheden er nægtet registrering  

 som følge af manglende sikkerhedsstillelse efter den foreslåede § 62, stk.  

 10, skal kunne straffes med bøde, hæfte eller fængsel indtil 2 år.
Der skal  

 således kunne anvendes samme sanktionsmuligheder overfor sådanne  

 virksomheder, som overfor virksomheder, der overtræder momsloven med forsæt  

 til at unddrage statskassen moms.
Til § 11 Til stk. 1 Det foreslås, at lovens bestemmelser om begrænsning af skyldneres  

 muligheder for at deltage i offentlige udbudsforretninger træder i kraft den  

 1. april 1995.
Til stk. 2 Det foreslås, at det overlades til finansministeren at fastsætte  

 tidspunktet for lovens ikrafttræden for så vidt angår reglerne om  

 videregivelse af oplysninger til kreditoplysningsbureauer.
 Baggrunden herfor er, at det ikke er muligt præcist at angive tidsrammen  

 for gennemførelse af den udbudsforretning, der forudsættes at skulle  

 gennemføres med henblik på etablering af en samlet ordning med hensyn til  

 spørgsmålet om, hvilke kreditoplysningsbureauer offentlige myndigheder skal  

 benytte sig af i forbindelse med udnyttelsen af de muligheder, der  

 tilvejebringes ved de foreslåede regler.
 Disse bestemmelsers ikrafttræden kommer herved til at afhænge af, hvornår  

 de fornødne aftaler kan indgås.
 Først fra dette tidspunkt vil der kunne videregives oplysninger om gæld  

 fra offentlige myndigheders edb-registre til kreditoplysningsbureauer.
 Det bemærkes, at videregivelsesadgangen ikke er begrænset til kun at  

 omfatte gæld, der er opstået efter lovens ikrafttræden.
 Det forudsættes endvidere ved den valgte ikrafttrædelsesmåde, at de  

 enkelte ministre har tilstrækkelig tid til at fastsætte regler som nævnt i  

 forslagets § 20 d, stk. 1, og at den enkelte opkrævningsmyndighed på grundlag  

 heraf har mulighed for at udfærdige/ændre forskrifter, inden loven træder i  

 kraft.
Til stk. 3 Det foreslås i stk. 3, at bestemmelserne i §§ 8-10 om stramning af  

 reglerne for forkortet afregning, sikkerhedsstillelse og registrering som  

 indeholdelsespligtig for A-skat, arbejdsmarkedsbidrag og moms træder i kraft  

 den 1. juli 1995. Det bemærkes, at virksomheder kan pålægges forkortet  

 afregning efter de nye regler på grundlag af ikke-rettidig indbetaling eller  

 restancer oparbejdet inden bestemmelsens ikrafttræden.
Krav om  

 sikkerhedsstillelse overfor nye virksomheder kan tidligst gøres gældende  

 overfor virksomheder, der anmelder sig til registrering fra og med den 1.  

 juli 1995. Virksomheder, der er sat på forkortet afregning efter de gældende  

 regler i kildeskatteloven, momsloven og lov om arbejdsmarkedsfonde, anses for  

 overført til forkortet afregning efter bestemmelserne i §§ 8-10 fra den 1.  

 juli 1995. Det indebærer, at de pågældende virksomheder fra denne dato anses  

 for at være på forkortet afregning efter de foreslåede nye regler.
Til § 12 Lov om offentlige myndigheders registre og lov om private registre gælder  

 ikke for Færøerne og kun delvis for Grønland.
Bl.a. er § 12, stk. 3, i lov om  

 private registre ikke sat i kraft i Grønland.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1. En ordregiver, jf. § 2, der udbyder bygge- og anlægsarbejder  

 samt indkøb af varer eller tjenesteydelser, skal i udbudsbekendtgørelsen  

 eller i udbudsmaterialet kræve, at enhver tilbudsgiver samtidig med  

 afgivelsen af sit tilbud afgiver en erklæring på tro og love om, i hvilket  

 omfang tilbudsgiveren har ubetalt, forfalden gæld til det offentlige, jf. §  

 2, stk. 2.
Stk. 2. En ordregiver må ikke antage et tilbud fra en  

 tilbudsgiver, der ikke har afgivet den i stk. 1 nævnte gældserklæring, eller  

 som har ubetalt, forfalden gæld til det offentlige, der overstiger 100.000  

 kr.
En ordregiver kan dog antage et tilbud fra en tilbudsgiver, som har  

 ubetalt, forfalden gæld til det offentlige, hvis samtlige tilbudsgivere, der  

 opfylder betingelserne i udbudsbekendtgørelsen eller i udbudsmaterialet, har  

 ubetalt, forfalden gæld til det offentlige, der overstiger 100.000 kr.
En  

 ordregiver kan endvidere antage et tilbud fra en tilbudsgiver, som har  

 ubetalt, forfalden gæld på over 100.000 kr. til det offentlige, hvis  

 tilbudsgiveren stiller sikkerhed for betaling af den del af gælden, der  

 overstiger 100.000 kr.
 Stk. 3. Uanset gældens størrelse kan en ordregiver udelukke en  

 tilbudsgiver fra at deltage i en udbudsforretning under henvisning til, at  

 denne har ubetalt, forfalden gæld til det offentlige.
 § 2. Ved ordregivere forstås i denne lov alle dele af den  

 offentlige forvaltning samt modtagere af støtte til almennyttigt  

 boligbyggeri, ungdomsboliger og kollektive bofællesskaber efter lov om  

 boligbyggeri samt til ældreboliger efter lov om boliger for ældre og personer  

 med handicap.
 Stk. 2. Ved gæld til det offentlige forstås i denne lov, at en  

 tilbudsgiver ikke har opfyldt sine forpligtelser til at betale skatter,  

 afgifter samt bidrag til sociale sikringsordninger i henhold til lovgivningen  

 i Danmark eller det land, hvor tilbudsgiveren er etableret.
 § 3. En tilbudsgiver, der afgiver urigtige eller vildledende  

 oplysninger om sit gældsforhold til det offentlige, jf § 1, stk 1, straffes  

 med bøde, medmindre højere straf er forskyldt efter anden lovgivning.
 Stk. 2. En ordregiver, der overtræder § 1, stk. 1, og stk. 2, 1.  

 pkt., straffes med bøde.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådant bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 § 4. I lov om offentlige myndigheders registre, jf.  

 lovbekendtgørelse nr. 654 af 20. september 1991, som ændret ved lov nr. 337  

 af 14. maj 1992 og lov nr. 430 af 1. juni 1994, foretages følgende ændringer:
 1. I § 1 indsættes efter stk. 3 som nyt stykke:
 »Stk. 4. Kapitel 5 a gælder også for edb-registre, der føres  

 for den offentlige forvaltning, og som indeholder oplysninger om virksomheder  

 m.v.«.
 Stk. 4-8 bliver herefter stk. 5-9.
 § 1. Loven gælder for edb-registre, der føres for den offentlige  

 forvaltning, og som indeholder personoplysninger.
 Stk. 2. Ved edb-registre forstås registre eller andre  

 systematiserede fortegnelser, hvor der gøres brug af elektronisk  

 databehandling.
 Stk. 3. Ved personoplysninger forstås oplysninger, som kan  

 henføres til bestemte personer, selv om det forudsætter kendskab til  

 personnummer, registreringsnummmer eller lignende særlige identifikationer.
 Stk. 4. Loven omfatter ikke edb-registre, der alene indeholder  

 retskildemateriale (retsinformationssystemer), som indgår i det statslige  

 retsinformationssystem, og som er offentligt tilgængeligt.
 Stk. 5. Justitsministeren kan efter indhentet udtalelse fra  

 Registertilsynet tillade, at andre retsinformationssystemer helt eller delvis  

 undtages fra lovens bestemmelser, når dette skønnes ubetænkeligt.  

 Justitsministeren kan fastsætte betingelser for tilladelsen til beskyttelse  

 af de registreredes privatliv.
 Stk. 6. Loven finder ikke anvendelse på edb-registre, der er  

 omfattet af lov om massemediers informationsdatabaser.
 Stk. 7. Loven finder ikke anvendelse på edb-registre, hvori der  

 udelukkende er indlagt allerede offentliggjorte periodiske skrifter eller  

 lyd- og billedprogrammer, der er omfattet af medieansvarslovens § 1, nr. 1  

 eller 2, eller dele heraf, når indlæggelsen i informationsdatabasen er sket  

 uændret i forhold til offentliggørelsen.
 Stk. 8. Loven gælder endvidere ikke for informationsdatabaser,  

 hvori der udelukkende er indlagt allerede offentliggjorte tekster, billeder  

 og lydprogrammer, der omfattes af medieansvarslovens § 1, nr. 3, eller dele  

 heaf, når indlæggelsen i informationsdatabasen er sket uændret i forhold til  

 offentliggørelsen.
 2. Efter kapitel 5 indsættes:
»Kapitel 5 a Videregivelse til kreditoplysningsbureauer af oplysninger om gæld til  

 det offentlige § 20 a.
Oplysninger om gæld til det offentlige kan efter  

 bestemmelserne i dette kapitel videregives til kreditoplysningsbureauer, jf.  

 kapitel 3 i lov om private registre.
 Stk. 2. Oplysninger som nævnt i § 9, stk. 2, må ikke videregives.
 Stk. 3. Fortrolige oplysninger videregivet efter reglerne i dette  

 kapitel anses ikke af den grund for offentligt tilgængelige i øvrigt.
§ 20 b.
Oplysninger om gæld til det offentlige kan videregives til  

 et kreditoplysningsbureau, hvis 1) det følger af lov eller bestemmelser fastsat i henhold til lov, eller 2) gælden er forfalden og overstiger 25.000 kr., og gælden ikke er  

 omfattet af en overholdt aftale om henstand eller afdragsvis betaling.
Stk. 2. Det er endvidere en betingelse for videregivelse efter  

 stk. 1, nr. 2, at 1) gælden kan inddrives ved udpantning, og der er fremsendt 2 rykkere til  

 skyldneren, 2) der er foretaget eller forsøgt foretaget udlæg for kravet, 3) kravet er fastslået ved endelig dom, eller 4) det offentlige har erhvervet skyldnerens skriftlige erkendelse af den  

 forfaldne gæld.
§ 20 c.
Myndigheden skal give skyldneren skriftlig meddelelse  

 herom, forinden videregivelse finder sted.
Videregivelse må tidligst ske 4  

 uger efter, at denne meddelelse er givet.
Stk. 2. Den i stk. 1 nævnte meddelelse skal indeholde oplysninger  

 om, 1) hvilke oplysninger der vil blive videregivet, 2) til hvilket kreditoplysningsbureau videregivelse vil ske, 3) hvornår videregivelse vil finde sted, og 4) at videregivelse ikke vil ske, hvis betaling af gælden sker inden  

 videregivelsen, eller der indrømmes henstand eller indgås og overholdes en  

 aftale om afdragsvis betaling.
§ 20 d.
Vedkommende minister kan efter indhentet udtalelse fra  

 Registertilsynet fastsætte nærmere regler om fremgangsmåden ved videregivelse  

 til kreditoplysningsbureauer af oplysninger om gæld til det offentlige.
Det  

 kan i den forbindelse bestemmes, at oplysninger om visse former for gæld til  

 det offentlige ikke må videregives, eller kun må videregives, hvis yderligere  

 betingelser end de i § 20 b nævnte er opfyldt.
 3. I § 28, stk. 2, ændres »§ 1, stk. 5« til:  

 »§ 1, stk. 6«.
 § 5. I lov om private registre, jf. lovbekendtgørelse nr. 622 af  

 2. oktober 1987, som ændret ved lov nr. 386 af 20. maj 1992 og lov nr. 430 af  

 1. juni 1994, indsættes i § 12, stk. 3, efter »Statstidende«:  

 », er indberettet af en offentlig myndighed efter reglerne i kapitel 5 a  

 i lov om offentlige myndigheders registre«.
 § 6. I lov om DSB, jf. lovbekendtgørelse nr. 352 af 29. maj 1990,  

 som ændret ved § 19 i lov nr. 284 af 27. april 1994, foretages følgende  

 ændring:
 Efter § 42 a indsættes:
»42 b.
DSB kan videregive oplysninger om gæld i form af  

 manglende betaling for befordring af passagerer, indskrevet bagage samt gods  

 og køretøjer m.v. til kreditoplysningsbureauer, når gældsforpligtelsen  

 fremgår af en kendelse, eller der er sket en tilførsel til fogedbogen eller  

 lignende om gældsforpligtelsen, eventuelt i forbindelse med afgivelse af  

 insolvenserklæring.«.
 § 7. I lov om nr. 274 af 3. maj 1989 om hovedstadsområdets  

 kollektive persontrafik, som ændret senest ved lov nr. 505 af 30. juni 1993,  

 foretages følgende ændring:
 Efter § 6 a indsættes:
»§ 6 b.
DSB kan videregive oplysninger om gæld i form af  

 ubetalt kontrolafgift og ekspeditionsgebyr for rejser med S-tog i  

 hovedstadsområdet efter § 6, stk. 2, til kreditoplysningsbureauer, når  

 gældsforpligtelsen fremgår af en kendelse, eller der er sket en tilførsel til  

 fogedbogen eller lignende om gældsforpligtelsen, eventuelt i forbindelse med  

 afgivelse af insolvenserklæring.«.
 § 8. I lov om opkrævning af indkomst- og formueskat for personer  

 m.v. (kildeskatteloven), jf. lovbekendtgørelse nr. 728 af 5. august 1994,  

 foretages følgende ændringer:
 1. § 56, stk. 2, affattes således:
»Stk. 2. Den indeholdelsespligtige skal, uanset hvad der  

 følger af stk. 1, 1. pkt., anvende en afregningsperiode på 14 dage eller een  

 uge samt angive og indbetale indeholdt A-skat senest den 3. hverdag efter  

 afregningsperiodens udløb, når 1) den indeholdelsespligtige 2 gange indenfor de seneste 12 måneder ikke  

 rettidigt har indbetalt indeholdt A-skat eller arbejdsmarkedsbidrag, eller 2) den indeholdelsespligtige er i restance med A-skat eller vedrørende  

 andre registreringsforhold med et samlet beløb, der overstiger 25.000 kr., og 3) den indeholdelsespligtige ikke indbetaler restancer efter nr. 1 eller  

 nr. 2 inden 10 hverdage fra modtagelsen af en erindringsskrivelse, hvorved  

 virksomheden underrettes om, at den ved fortsat manglende betaling pålægges  

 forkortet afregningsperiode m.v.«.
 2. I § 56 indsættes efter stk. 2 som nye stykker:
»Stk. 3. Skatteministeren kan fritage en virksomhed for  

 forkortet afregningsperiode m.v. efter stk. 2, hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afregningsperiode m.v.
Hvor særlige omstændigheder gør  

 det påkrævet, kan skatteministeren endvidere træffe afgørelse om, at der  

 fastsættes en kortere frist end den, der følger af stk. 2, samt pålægge den  

 indeholdelsespligtige ændret betalingssted.
Skatteministeren kan herudover  

 pålægge den indeholdelsespligtige at indsende angivelse med specificerede  

 oplysninger for hver enkelt indkomstmodtager.
Stk. 4. Skatteministeren kan pålægge indeholdelsespligtige  

 virksomheder, der anmeldes til registrering, at anvende forkortet  

 afregningsperiode m.v. efter reglerne i stk. 2. Krav om forkortet  

 afregningsperiode m.v. kan pålægges, når en ejer af virksomheden eller den  

 person, der reelt driver virksomheden, og som er knyttet til ejeren på samme  

 måde som fastsat i aktieselskabslovens § 115, stk. 1, 2. pkt., eller et  

 medlem af virksomhedens bestyrelse eller direktion indenfor de seneste 5 år  

 har været ejer af eller medlem af bestyrelsen eller direktionen i en anden  

 virksomhed, som indenfor dette tidsrum ikke rettidigt har indbetalt A-skat  

 eller har været i restance vedrørende andre registreringsforhold.
Er den  

 indeholdelsespligtige et selskab m.v., anses som ejer også en person, der  

 besidder sådanne kapitalandele i den indeholdelsespligtige virksomhed, som  

 henregnes til hovedaktionæraktier efter personskattelovens § 19 a, stk. 2-4,  

 eller et selskab m.v., der besidder sådanne kapitalandele i den  

 indeholdelsespligtige virksomhed, som er omhandlet i kursgevinstlovens § 6 B,  

 stk. 3. Stk. 3, 2. og 3. pkt., finder tilsvarende anvendelse.
Forkortet  

 afregningsperiode m.v. skal dog kun anvendes, når der efter et konkret skøn  

 vurderes at være behov herfor for at sikre rettidig indbetaling.
Stk. 5. Indeholdelsespligtige kan i stedet for at anvende  

 forkortet afregningsperiode m.v. efter stk. 2, stk. 3, 2 pkt., og stk. 4,  

 vælge at stille sikkerhed for et beløb, der svarer til den  

 indeholdelsespligtiges restancer vedrørende A-skat, arbejdsmarkedsbidrag og  

 moms med tillæg af det forventede gennemsnitlige tilsvar heraf for en  

 3-måneders-periode.
Sikkerheden skal stilles for en 12-måneders-periode, i  

 hvilken der ikke må opstå nye restancer vedrørende A-skat og andre  

 registreringsforhold.
Hvis der efter sikkerhedsstillelsen opstår en ny  

 restance, pålægges virksomheden forkortet afregningsperiode m.v. efter stk.  

 2.
 Stk. 6. Indeholdelsespligtige, der efter stk. 2, stk. 3, 2. pkt.,  

 og stk. 4 er pålagt forkortet afregningsperiode m.v., kan anvende sædvanlig  

 afregningsperiode m.v. efter stk. 1, når den indeholdelsespligtige i en  

 12-måneders-periode rettidigt har indbetalt A-skat, og den  

 indeholdelsespligtige ikke er i restance med A-skat eller vedrørende andre  

 registreringsforhold.
Stk. 7. Skatteministeren kan give særlige regler om indbetalingen,  

 herunder om forkortet afregningsperiode og indbetalingsfrist, når a) indeholdelsespligten ophører, eller b) den indeholdelsespligtige er nægtet registrering i medfør af § 56 A,  

 stk. 2, men nødvendige afviklingsdispositioner gør det påkrævet at indeholde  

 A-skat.
 Stk. 8. Der skal betales et gebyr på 65 kr. pr. afregningsperiode  

 for virksomheder, der er overført til forkortet afregningsperiode efter stk.  

 2, stk. 3, 2. pkt., og stk. 4.«.
 Stk. 3 bliver herefter stk. 9.
§ 56. De beløb, som den indeholdelsespligtige har indeholdt i en  

 kalendermåned, skal han indbetale til det offentlige i den påfølgende måned  

 inden for nærmere af skatteministeren fastsatte frister, der kan være  

 forskellige for forskellige grupper af indeholdelsespligtige.
Udgør det  

 indeholdte beløb med tillæg af bidrag, som skal indbetales efter § 11, stk.  

 1, 6 og 9, i lov om arbejdsmarkedsfonde, under 25 kr., kan indbetaling  

 udelades.
Stk. 2. Skatteministeren kan give særlige regler om indbetalingen  

 i tilfælde, hvor a) indeholdelsespligten ophører, b) den indeholdelsespligtige har udvist uorden eller forsømmelighed med  

 indeholdelserne, eller c) den indeholdelsespligtige er i restance vedrørende andre  

 registreringsforhold.
Stk. 3. Tilbagebetaling til den indeholdelsespligtige skal kun  

 finde sted, hvis beløbet sammen med en eventuel tilbagebetaling efter lov om  

 arbejdsmarkedsfonde udgør 25 kr. eller derover.
Medmindre særlige forhold  

 taler imod, kan tilbagebetalingen afvente, at den indeholdelsespligtige  

 modregner beløbet i den førstkommende indbetaling af indeholdte beløb.
 3. Efter § 56 indsættes:
»§ 56 A.
Skatteministeren kan pålægge en indeholdelsespligtig  

 virksomhed, der ikke overholder et pålæg om forkortet afregningsperiode m.v.  

 efter § 56, stk. 2, stk. 3, 2. pkt., og stk. 4, at stille sikkerhed.  

 Sikkerhed skal stilles for et beløb, der svarer til virksomhedens restancer  

 med A-skat, arbejdsmarkedsbidrag og moms med tillæg af det forventede tilsvar  

 heraf i en 3-måneders-periode.
Sikkerhed skal stilles senest 8 dage efter, at  

 virksomheden har modtaget meddelelse herom, jf. stk. 3, idet fristen dog kan  

 forlænges efter anmodning herom.
Virksomheder, der stiller den krævede  

 sikkerhed, skal uanset § 56, stk. 2, stk. 3, 2. pkt., og stk. 4, ikke anvende  

 forkortet afregningsperiode m.v.
Sikkerhed skal dog kun stilles, når det  

 efter et konkret skøn vurderes, at en fortsat tilsidesættelse af kravet om  

 forkortet afregningsperiode m.v. indebærer en risiko for tab for staten.
Stk. 2. Skatteministeren kan i stedet for at stille krav om  

 forkortet afregningsperiode m.v. efter § 56, stk. 4, pålægge  

 indeholdelsespligtige virksomheder, der anmeldes til registrering, jf. § 85,  

 stk. 1, at stille sikkerhed.
Krav om sikkerhed kan stilles, når en ejer af  

 virksomheden, jf. herved også § 56, stk. 4, 3. pkt., eller den person, der  

 reelt driver virksomheden, og som er knyttet til ejeren på samme måde som  

 fastsat i aktieselskabslovens § 115, stk. 1, 2. pkt, eller et medlem af  

 virksomhedens bestyrelse eller direktion, indenfor de seneste 5 år har været  

 ejer af eller medlem af bestyrelsen eller direktionen i en anden  

 indeholdelsespligtig virksomhed, der er gået konkurs eller er blevet  

 insolvent, hvorved told- og skattemyndighederne har et ikke fuldt sikret  

 tilgodehavende, eller staten er blevet påført et samlet tab på mere end  

 50.000 kr. vedrørende A-skat, arbejdsmarkedsbidrag eller moms.
Sikkerhed skal  

 dog kun stilles, når der efter et konkret skøn vurderes at være en  

 nærliggende risiko for, at et krav om forkortet afregningsperiode m.v. efter  

 § 56, stk. 4, ikke er tilstrækkeligt til at sikre, at tilsvar af A-skat,  

 arbejdsmarkedsbidrag og moms indbetales rettidigt.
Sikkerhed skal stilles for  

 et beløb, der efter de statslige told- og skattemyndigheders skøn svarer til  

 det forventede gennemsnitlige tilsvar af A-skat, arbejdsmarkedsbidrag og moms  

 i en 3-måneders-periode.
Når virksomheden pålægges at stille sikkerhed, kan  

 virksomheden ikke registreres, før dette pålæg er opfyldt.
Sikkerhed skal  

 stilles senest 8 dage efter, at virksomheden har modtaget meddelelse herom,  

 jf. stk. 3, idet fristen dog i ganske særlige tilfælde kan forlænges efter  

 anmodning herom.
Stk. 3. Krav om sikkerhedsstillelse efter stk. 1 og 2 meddeles den  

 indeholdelsespligtige ved anbefalet brev.
Ved krav om sikkerhedsstillelse  

 efter stk. 2 skal meddelelsen indeholde oplysning om, at undladelse af at  

 stille den krævede sikkerhed indebærer, at virksomheden ikke kan registreres,  

 og at en fortsættelse af virksomheden vil være strafbar efter bestemmelsen i  

 § 74 A.
Stilles sikkerhed, som krævet i medfør af stk. 2, ikke rettidigt,  

 meddeles det den indeholdelsespligtige ved anbefalet brev, at en fortsættelse  

 af virksomheden vil være strafbar efter bestemmelsen i § 74 A.
Krav om  

 sikkerhedsstillelse ophører, når virksomheden i den seneste  

 12-måneders-periode rettidigt har indbetalt A-skat, og virksomheden ikke er i  

 restance med A-skat eller vedrørende andre registreringsforhold.«.
 4. I § 65 B, stk. 2, indsættes efter »56,»:  

 »56 A,».
§ 65 B.
Af indkomst som nævnt i § 43, stk. 2, litra h), der ydes  

 til et selskab m.v., som er skattepligtigt efter selskabsskattelovens § 2,  

 stk. 1, litra e), svares en skat på 30 pct. af bruttoindtægten, herunder  

 eventuel godtgørelse til dækning af udgifter til rejse og ophold m.v.
 Stk. 2. Bestemmelserne i §§ 44-46, 56, 57, 63, stk. 2, 69 og 84-86  

 finder tilsvarende anvendelse for så vidt angår den i stk. 1 omhandlede skat.
 5. Efter § 74 indsættes:
»§ 74 A.
Med bøde, hæfte eller fængsel indtil 2 år straffes  

 den, der forsætligt eller ved grov uagtsomhed driver en virksomhed, som er  

 pligtig at være registreret som indeholdelsespligtig for A-skat, jf. § 85,  

 stk. 1, 1. pkt., uanset at registrering som indeholdelsespligtig for A-skat  

 er nægtet i medfør af § 56 A, stk. 2. Den indeholdelsespligtige kan dog  

 afvikle allerede indgåede ansættelses- og kontraktforhold med kortest muligt  

 varsel, herunder i fornødent omfang foretage indeholdelse og afregning af  

 A-skat, jf. § 56, stk. 7, litra b.«.
 6. I § 77 indsættes efter »74«: », 74  

 A«.
 § 77. Er en af de i §§ 74 og 76 nævnte lovovertrædelser begået af  

 et aktieselskab, andelsselskab eller lignende, kan der pålægges selskabet som  

 sådant bødeansvar.
 7. I § 85, stk. 1, indsættes som 2. pkt.:
 »Hvis der som betingelse for registrering stilles krav om sikkerhed  

 efter § 56 A, stk. 2, skal den indeholdelsespligtige have meddelelse herom  

 senest 14 dage efter anmeldelsen.«.
 8. I § 85, stk. 2, indsættes efter »stk. 1«:  

 », 1. pkt.«.
 § 85. Skattemyndighederne fører registre over de  

 indeholdelsespligtige efter regler, der fastsættes af skatteministeren.
Stk. 2. Ved de i stk. 1 nævnte regler kan det pålægges de  

 indeholdelsespligtige at give skattemyndighederne meddelelse om a) indtræden og ophør af indeholdelsespligt, b) ændringer i den indeholdelsespligtiges adresse, c) tilgang og afgang af modtagere af A-indkomst.
Stk. 3. - - - § 9. I lov om arbejdsmarkedsfonde, jf. lovbekendtgørelse nr. 837  

 af 28. september 1994, foretages følgende ændringer:
 1. § 13, stk. 9, affattes således:
 »Stk. 9. Skatteministeren kan fastsætte regler om  

 indbetalinger af bidrag i tilfælde, hvor indholdsespligten ophører.«.
 2. I § 13 indsættes efter stk. 9 som nyt stykke:
»Stk. 10. For indeholdelsespligtige efter § 11, stk. 1 og 6,  

 der er registreringspligtige efter § 21, stk. 1, finder reglerne i  

 kildeskattelovens § 56, stk. 2-6, § 56, stk. 8, § 56 A og § 85, stk. 1, 2.  

 pkt., om forkortet afregningsperiode for angivelse og indbetaling af A-skat,  

 sikkerhedsstillelse for restancer med A-skat, arbejdsmarkedsbidrag og moms  

 samt registreringsnægtelse i medfør af manglende sikkerhedsstillelse af  

 indeholdelsespligtige virksomheder, der anmelder sig til registrering,  

 tilsvarende anvendelse for arbejdsmarkedsbidrag.
Skatteministeren kan  

 bemyndige de statslige told- og skattemyndigheder til at træffe afgørelser  

 efter 1. pkt., samt fastsætte regler om indbetalingen af bidrag, herunder om  

 forkortet afregningsperiode og indbetalingsfrist, når den  

 indeholdelsespligtige er nægtet registrering efter 1. pkt., jf.  

 kildeskattelovens § 56 A, stk. 2, men nødvendige afviklingsdispositioner gør  

 det påkrævet at indeholde bidrag.«.
 Stk. 10 bliver herefter stk. 11.
§ 13. Indeholdt bidrag efter § 11, stk. 1 og 6, forfalder til  

 betaling den 1. i den følgende kalendermåned med sidste rettidige  

 betalingsdag den 10. i forfaldsmåneden.
For bidrag, der forfalder den 1.  

 januar, er sidste rettidige indbetalingsdag dog den 17. januar.
Bidraget  

 indbetales til de statslige told- og skattemyndigheder.
Stk. 2. - - - Stk. 3. - - - Stk. 4. - - - Stk. 5. - - - Stk. 6. - - - Stk. 7. - - - Stk. 8. - - - Stk. 9. Skatteministeren kan fastsætte regler om indbetalinger af  

 bidrag i tilfælde, hvor indeholdelsespligten ophører, eller hvor den  

 indeholdelsespligtige har udvist uorden eller forsømmelighed med  

 indeholdelserne.
Skatteministeren kan herunder fastsætte særlige regler for  

 indbetaling af bidrag efter denne lov, hvis indeholdelsespligtige er i  

 restance vedrørende andre registreringsforhold.
Stk. 10. Reglerne om eftergivelse og henstand i kildeskattelovens  

 §§ 73 B og D finder til svarende anvendelse på bidrag, afgifter, renter,  

 gebyrer og administrative bøder efter denne lov.
Skatteministeren kan  

 fastsætte nærmere regler om, at der ikke beregnes afgifter eller gebyrer  

 efter denne lov i tilfælde, hvor der over for den indeholdelsespligtige  

 beregnes tilsvarende afgifter eller gebyrer efter kildeskatteloven.
 3. I § 18 indsættes som stk. 5:
 »Stk. 5. Stk. 1-3 finder tilsvarende anvendelse for den, der  

 forsætligt eller ved grov uagtsomhed driver en virksomhed, som er pligtig at  

 være registreret som indeholdelsespligtig for bidrag efter § 11, stk. 1 og 6,  

 uanset at registrering som indeholdelsespligtig er nægtet i medfør af § 13,  

 stk. 10, 1. pkt., jf. kildeskattelovens § 56 A, stk. 2. Den  

 indeholdelsespligtige kan dog afvikle allerede indgåede ansættelses- og  

 kontraktforhold med kortest muligt varsel, herunder i fornødent omfang  

 foretage indeholdelse og afregning af bidrag, jf. § 13, stk. 10, 2.  

 pkt.«.
§ 18. Med bøde straffes den, der forsætligt eller ved grov  

 uagtsomhed a) afgiver urigtige eller vildledende oplysninger om bidragsgrundlaget, b) undlader indeholdelse af bidrag, eller c) undlader rettidig indbetaling af indeholdte bidrag.
 Stk. 2. Er forholdet begået med forsæt til at unddrage staten  

 bidrag, eller foreligger der i øvrigt skærpende omstændigheder, kan straffen  

 stige til hæfte eller fængsel i indtil 2 år.
Stk. 3. Er en lovovertrædelse begået af et aktieselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
Stk. 4. - - - § 10. I lov nr. 375 af 18. maj 1994 om merværdiafgift (momsloven)  

 foretages følgende ændringer:
 1. I § 47, stk. 5, indsættes efter  

 »registreringspligtig virksomhed«: », jf. dog § 62, stk.  

 10«.
§ 47. - - - Stk. 5. Anmeldelse til registrering skal ske senest 8 dage inden  

 påbegyndelse af registreringspligtig virksomhed. Ændringer i en virksomheds  

 registreringsforhold skal meddeles til de statslige told- og  

 skattemyndigheder senest 8 dage efter ændringen.
- - - 2. § 62 affattes således:
»§ 62. Registrerede virksomheder med kvartalet som  

 afgiftsperiode skal uanset § 57 anvende kalendermåneden som afgiftsperiode og  

 indsende angivelse samt indbetale afgiften senest 15 dage derefter, når 1) virksomheden 2 gange indenfor de seneste 12 måneder ikke rettidigt har  

 indbetalt afgift, eller 2) virksomheden er i restance med afgift eller vedrørende andre  

 registreringsforhold med et samlet beløb, der overstiger 25.000 kr., og 3) virksomheden ikke indbetaler restancer efter nr. 1 eller nr. 2 inden 10  

 hverdage fra modtagelsen af en erindringsskrivelse fra de statslige told- og  

 skattemyndigheder, hvorved virksomheden underrettes om, at den ved fortsat  

 manglende betaling pålægges forkortet afgiftsperiode m.v.
Stk. 2. Den forkortede afgiftsperiode efter stk. 1 skal anvendes  

 med virkning fra den 1. i den kalendermåned, hvor den i stk. 1, nr. 3, nævnte  

 frist udløber.
Afgiften for en tidligere afgiftsperiode, hvor afgiften endnu  

 ikke er angivet og indbetalt, skal angives og indbetales samtidig med  

 afgiften for den første forkortede afgiftsperiode.
 Stk. 3. Virksomheder, der er registreret som landbrug og fiskeri  

 m.v., skal uanset § 68 indsende angivelse og indbetale afgift senest den 15.  

 i den tredje kalendermåned efter afgiftsperioden, når betingelserne i stk. 1  

 er opfyldt.
 Stk. 4. Virksomheder, der indfører varer fra steder uden for EF,  

 skal uanset § 61 betale afgiften kontant ved varens angivelse til  

 fortoldning, når betingelserne efter stk. 1 er opfyldt.
 Stk. 5. De statslige told- og skattemyndigheder kan fritage en  

 virksomhed for forkortet afgiftsperiode m.v., hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afgiftsperiode m.v.
 Stk. 6. De statslige told- og skattemyndigheder kan pålægge  

 virksomheder, der anmeldes til registrering, at anvende forkortet  

 afgiftsperiode m.v. efter reglerne i stk. 1, 3 og 4. Krav om forkortet  

 afgiftsperiode m.v. pålægges efter reglerne i kildeskattelovens § 56, stk. 4.
 Stk. 7. Virksomheder kan i stedet for at anvende forkortet  

 afgiftsperiode m.v. efter stk. 1, 3, 4 og 6 vælge at stille sikkerhed efter  

 reglerne i kildeskattelovens § 56, stk. 5. Hvis der efter  

 sikkerhedsstillelsen opstår en ny restance, pålægges virksomheden forkortet  

 afgiftsperiode m.v. efter stk. 1, 3, 4 og 6.
 Stk. 8. Virksomheder, der efter stk. 1, 3, 4 eller 6 er pålagt  

 forkortet afgiftsperiode m.v., kan anvende sædvanlig afgiftsperiode m.v., når  

 virksomheden i en 12-måneders-periode rettidigt har indbetalt afgiften, og  

 virksomheden ikke er i restance med afgift eller vedrørende andre  

 registreringsforhold.
 Stk. 9. De statslige told- og skattemyndigheder kan pålægge en  

 virksomhed, der ikke overholder kravene om forkortet afgiftsperiode m.v.  

 efter stk. 1, 3 og 6 at stille sikkerhed efter reglerne i kildeskattelovens §  

 56 A, stk. 1. Virksomheder, der stiller sikkerhed, skal uanset stk. 1, 3 og 6  

 ikke anvende forkortet afgiftsperiode m.v.
Stk. 10. De statslige told- og skattemyndigheder kan i stedet for  

 at stille krav om forkortet afgiftsperiode m.v. efter stk. 6 pålægge  

 virksomheder, der anmeldes til registrering, at stille sikkerhed efter  

 reglerne i kildeskattelovens § 56 A, stk. 2. Når virksomheden pålægges at  

 stille sikkerhed, kan virksomheden ikke registreres, før dette pålæg er  

 opfyldt.
Et pålæg om sikkerhedsstillelse skal meddeles virksomheden senest 14  

 dage efter, at virksomheden anmeldes til registrering.
Stk. 11. Krav om sikkerhedsstillelse efter stk. 9 og 10 meddeles  

 virksomheden ved anbefalet brev.
Ved krav om sikkerhedsstillelse efter stk.  

 10 skal meddelelsen indeholde oplysning om, at undladelse af at stille den  

 krævede sikkerhed indebærer, at virksomheden ikke kan registreres, hvorefter  

 det vil være strafbart at drive virksomheden efter bestemmelsen i § 81, stk.  

 3, 2. pkt.
Krav om sikkerhedsstillelse ophører, når virksomheden i den  

 seneste 12-måneders-periode har indbetalt afgift rettidigt, og virksomheden  

 ikke er i restance med afgift eller vedrørende andre registreringsforhold.
 Stk. 12. Der skal betales et gebyr på 65 kr. pr. afgiftsperiode  

 for virksomheder, der er overført til forkortet afgiftsperiode efter stk. 1,  

 3 og 6.«.
§ 62. Registrerede virksomheder med kvartalet som afgiftsperiode  

 skal uanset § 57 anvende kalendermåneden som afgiftsperiode og indsende  

 angivelse samt indbetale afgiften senest 15 dage derefter, når 1) virksomheden ikke har betalt skyldig afgift for en afgiftsperiode  

 senest 3 uger efter sidste rettidige indbetalingsdag og afgiftsbeløbet  

 overstiger 50.000 kr., 2) virksomheden for en af de forudgående 3 afgiftsperioder ikke har  

 indbetalt skyldig afgift som anført i nr. 1, og afgiftsbeløbet overstiger  

 50.000 kr. og 3) virksomheden ikke indbetaler skyldig afgift inden 10 hverdage fra  

 modtagelsen af en erindringsskrivelse fra de statslige told- og  

 skattemyndigheder, hvorved virksomheden underrettes om, at den ved fortsat  

 manglende betaling pålægges forkortet afgiftsperiode og angivelses- og  

 indbetalingsfrist efter dette stykke.
 Stk. 2. Den forkortede afgiftsperiode efter stk. 1 skal anvendes  

 med virkning fra den 1. i den kalendermåned, hvor 10-dages-fristen udløber.  

 Afgiften for en tidligere afgiftsperiode, hvor afgiften endnu ikke er angivet  

 og indbetalt, skal angives og indbetales samtidig med afgiften for den første  

 forkortede afgiftsperiode.
Stk. 3. Virksomheder, der er registreret som landbrug og fiskeri  

 m.v., skal uanset § 68 indsende angivelse og indbetale afgift senest den 15.  

 i den tredje kalendermåned efter afgiftsperioden, når 1) virksomheden ikke har indbetalt skyldig afgift for en afgiftsperiode  

 senest 3 uger efter sidste rettidige indbetalingsdag, og afgiftsbeløbet  

 overstiger 50.000 kr., 2) virksomheden for en af de forudgående 3 afgiftsterminer ikke har  

 indbetalt skyldig afgift som anført i nr. 1, og afgiftsbeløbet overstiger  

 50.000 kr., og 3) virksomheden ikke indbetaler skyldig afgift som anført i stk. 1, nr. 3.
Stk. 4. Virksomheder, der indfører varer fra steder uden for EF,  

 skal uanset § 61 betale afgiften kontant ved varens angivelse til  

 fortoldning, når 1) virksomheden ikke har indbetalt skyldig afgift for en afgiftsperiode  

 senest 3 uger efter sidste rettidige indbetalingsdag, og afgiftsbeløbet  

 overstiger 50.000 kr., 2) virksomheden inden for de sidste 12 måneder har været i restance mindst  

 2 gange med mere end 50.000 kr., og 3) virksomheden ikke indbetaler skyldig afgift som anført i stk. 1, nr. 3.
Stk. 5. Reglerne i stk. 1, 3 og 4 om forkortet afgiftsperiode m.v.  

 finder anvendelse, selv om virksomheden har angivet, men ikke indbetalt  

 afgiftsbeløbet.
Reglerne finder endvidere anvendelse, hvis virksomheden ikke  

 har angivet afgiftsbeløbet og afgiftsskylden er blevet foreløbigt fastsat af  

 de statslige told- og skattemyndigheder, men beløbet ikke er blevet  

 indbetalt.
Stk. 6. Virksomheder, der stiller sikkerhed for er beløb svarende  

 til det højeste afgiftstilsvar inden for den seneste 12-måneders-periode,  

 skal uanset stk. 1, 3 og 4 ikke anvende forkortet afregningsperiode m.v.  

 Sikkerheden skal stilles for mindst 1 år, i hvilket der ikke må opstå nye  

 restancer.
Hvis der efter sikkerhedsstillelsen opstår en ny restance,  

 overføres virksomheden til forkortet afgiftsperiode m.v. efter stk. 1, 3  

 eller 4.
Stk. 7. Virksomheder, der efter stk. 1, 3 eller 4 er overført til  

 forkortet afgiftsperiode m.v., kan føres tilbage til sædvanlig afgiftsperiode  

 m.v., såfremt virksomheden i en 12-måneders-periode ikke har været i restance  

 i mere end 7 dage med et beløb over 50.000 kr.
Virksomheder i restance kan  

 dog ikke overføres til sædvanlig afgiftsperiode m.v.
Stk. 8. De statslige told- og skattemyndigheder kan i andre  

 tilfælde end fastsat i stk. 1, 3 og 4 forkorte en virksomheds afgiftsperiode  

 og fristen for indsendelse af angivelse og indbetaling af afgift, hvis  

 virksomheden ikke har indbetalt afgift rettidigt, eller virksomhedens  

 indehaver er i restance vedrørende andre registreringsforhold.
Det samme  

 gælder, hvis en virksomheds indehaver ved eksekution er fundet ude af stand  

 til at betale sin gæld, hvis indehaveren har standset sine betalinger eller  

 er under frivillig akkord eller likvidation, eller hvis virksomheden er et  

 aktieselskab, og dette er under likvidation efter reglerne om insolvente  

 selskaber.
Ligeledes gælder dette for en virksomhed, hvis indehavers bo er  

 under konkursbehandling eller tvangsakkordforhandling, eller hvis  

 indehaverens dødsbo behandles efter kapitel III i lov om skifte af dødsbo og  

 fællesbo.
 Stk. 9. De statslige told- og skattemyndigheder kan under ganske  

 særlige omstændigheder fritage en virksomhed for forkortet afgiftsperiode  

 m.v., hvis der er indgået en betalingsordning, som virksomheden overholder.
 Stk. 10. Der skal betales et gebyr på 65 kr. pr. afgiftsperiode  

 for virksomheder, der er omfattet af stk. 1 og 3.
 3. I § 81, stk. 3, indsættes som 2. pkt.:
 »Med bøde, hæfte eller fængsel indtil 2 år straffes ligeledes den,  

 der forsætligt eller groft uagtsomt driver registreringspligtig virksomhed,  

 uanset at virksomheden er nægtet registrering efter § 62, stk. 10.«.
§ 81. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen eller kontrollen med udbetalinger  

 efter § 45, § 53, stk. 2, § 63 og § 72, 2) overtræder § 8, stk. 1, 4. pkt., § 23, stk. 4, 2. pkt., § 30, stk. 2, §  

 38, stk. 3, 3. pkt., § 43, stk. 3, nr. 1, 4 eller 5, § 47, stk. 1, 1. pkt.,  

 stk. 2, 1. og 2. pkt., stk. 3, 1. pkt., eller stk. 5, § 48, 1. pkt., § 52,  

 stk. 1, 1., 2. eller 4. pkt., stk. 2, 3, 5 eller 6, § 53, stk. 1, 1. pkt.,  

 eller stk. 2, 1. pkt., § 56, stk. 3, 2. pkt., § 57, stk. 1, 1. pkt., § 64,  

 stk. 2, 1. pkt., § 65, stk. 1, § 67, 2. pkt., § 68, stk. 1, 1. pkt., § 70,  

 stk. 2, § 72, stk. 3 eller 4, § 74, stk. 2 eller 4, § 75, stk. 1, 2, 3 eller  

 4, eller § 76, stk. 5, 2. pkt., 3) overtræder angivelsesfristen i § 62, stk. 1, 2 eller 3, 4) undlader at foretage anmeldelse efter § 65, stk. 3, 1. pkt., eller  

 overtræder anmeldelsesfristen i § 65, stk. 3, 2. pkt., 5) undlader at efterkomme et påbud efter § 29, stk. 1, eller § 38, stk. 3,  

 1. pkt., 6) overdrager, erhverver, tilegner sig eller anvender varer eller ydelser,  

 hvoraf der ikke er betalt afgift, som skulle have været betalt efter denne  

 lov, eller forsøger herpå.
Stk. 2. - - - Stk. 3. Den, der begår en af de nævnte overtrædelser med forsæt  

 til at unddrage statskassen afgift eller til uberettiget at opnå udbetalinger  

 efter § 45, § 53, stk. 2, § 63 og § 72, straffes med bøde, hæfte eller  

 fængsel indtil 2 år.
Stk. 4. - - - Bilag 2 Udviklingen i de offentlige restancer 1991-1993 Mia. kr. ultimo året (* 1) Restancerne for 1991 foreligger ikke opgjort.
 Kilder: Svar på spørgsmål 46 i Folketingets Skatteudvalg, folketingsåret  

 1993-1994, og opgørelse af maj 1994 fra Kommunernes Landsforening.
Efter 2. behandling den 8. december 1994 Offentlige udbudsforretninger § 1. En ordregiver, jf. § 2, der udbyder bygge- og anlægsarbejder  

 samt indkøb af varer eller tjenesteydelser, skal i udbudsbekendtgørelsen  

 eller i udbudsmaterialet kræve, at enhver tilbudsgiver samtidig med  

 afgivelsen af sit tilbud afgiver en erklæring på tro og love om, i hvilket  

 omfang tilbudsgiveren har ubetalt, forfalden gæld til det offentlige, jf. §  

 2, stk. 2.
Stk. 2. En ordregiver må ikke antage et tilbud fra en  

 tilbudsgiver, der ikke har afgivet den i stk. 1 nævnte gældserklæring, eller  

 som har ubetalt, forfalden gæld til det offentlige, der overstiger 100.000  

 kr.
En ordregiver kan dog antage et tilbud fra en tilbudsgiver, som har  

 ubetalt, forfalden gæld til det offentlige, hvis samtlige tilbudsgivere, der  

 opfylder betingelserne i udbudsbekendtgørelsen eller i udbudsmaterialet, har  

 ubetalt, forfalden gæld til det offentlige, der overstiger 100.000 kr.
En  

 ordregiver kan endvidere antage et tilbud fra en tilbudsgiver, som har  

 ubetalt, forfalden gæld på over 100.000 kr. til det offentlige, hvis  

 tilbudsgiveren stiller sikkerhed for betaling af den del af gælden, der  

 overstiger 100.000 kr.
Det samme gælder, hvis tilbudsgiver i rimelig tid  

 inden tilbudstidspunktet har indgået aftale med inddrivelsesmyndigheden om en  

 afviklingsordning og denne ordning er overholdt.
 Stk. 3. Uanset gældens størrelse kan en ordregiver udelukke en  

 tilbudsgiver fra at deltage i en udbudsforretning under henvisning til, at  

 denne har ubetalt, forfalden gæld til det offentlige.
 § 2. Ved ordregivere forstås i denne lov alle dele af den  

 offentlige forvaltning samt modtagere af støtte til almennyttigt  

 boligbyggeri, ungdomsboliger og kollektive bofællesskaber efter lov om  

 boligbyggeri samt til ældreboliger efter lov om boliger for ældre og personer  

 med handicap.
 Stk. 2. Ved gæld til det offentlige forstås i denne lov, at en  

 tilbudsgiver ikke har opfyldt sine forpligtelser til at betale skatter,  

 afgifter samt bidrag til sociale sikringsordninger i henhold til lovgivningen  

 i Danmark eller det land, hvor tilbudsgiveren er etableret.
 § 3. En tilbudsgiver, der afgiver urigtige eller vildledende  

 oplysninger om sit gældsforhold til det offentlige, jf. § 1, stk. 1, straffes  

 med bøde, medmindre højere straf er forskyldt efter anden lovgivning.
 Stk. 2. En ordregiver, der overtræder § 1, stk. 1 og stk. 2, 1.  

 pkt., straffes med bøde.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Indberetning af skyldnere til private kreditoplysningsbureauer § 4. I lov om offentlige myndigheders registre, jf.  

 lovbekendtgørelse nr. 654 af 20. september 1991, som ændret ved lov nr. 337  

 af 14. maj 1992 og lov nr. 430 af 1. juni 1994, foretages følgende ændringer:
 1. I § 1 indsættes efter stk. 3 som nyt stykke:
»Stk. 4. Kapitel 5 a gælder også for edb-registre, der føres  

 for den offentlige forvaltning, og som indeholder oplysninger om virksomheder  

 m.v.« Stk. 4-8 bliver herefter stk. 5-9.
 2. Efter kapitel 5 indsættes:
»Kapitel 5 a Videregivelse til kreditoplysningsbureauer af oplysninger om gæld til  

 det offentlige § 20 a.
Oplysninger om gæld til det offentlige kan efter  

 bestemmelserne i dette kapitel videregives til kreditoplysningsbureauer, jf.  

 kapitel 3 i lov om private registre.
 Stk. 2. Oplysninger som nævnt i § 9, stk. 2, må ikke videregives.
 Stk. 3. Fortrolige oplysninger videregivet efter reglerne i dette  

 kapitel anses ikke af den grund for offentligt tilgængelige i øvrigt.
§ 20 b.
Oplysninger om gæld til det offentlige kan videregives til  

 et kreditoplysningsbureau, hvis 1) det følger af lov eller bestemmelser fastsat i henhold til lov eller 2) gælden er forfalden og overstiger 25.000 kr. og gælden ikke er omfattet  

 af en overholdt aftale om henstand eller afdragsvis betaling.
Stk. 2. Det er endvidere en betingelse for videregivelse efter  

 stk. 1, nr. 2, at 1) gælden kan inddrives ved udpantning og der er fremsendt 2 rykkere til  

 skyldneren, 2) der er foretaget eller forsøgt foretaget udlæg for kravet, 3) kravet er fastslået ved endelig dom eller 4) det offentlige har erhvervet skyldnerens skriftlige erkendelse af den  

 forfaldne gæld.
§ 20 c.
Myndigheden skal give skyldneren skriftlig meddelelse  

 herom, forinden videregivelse finder sted.
Videregivelse må tidligst ske 4  

 uger efter, at denne meddelelse er givet.
Stk. 2. Den i stk. 1 nævnte meddelelse skal indeholde oplysninger  

 om, 1) hvilke oplysninger der vil blive videregivet, 2) til hvilket kreditoplysningsbureau videregivelse vil ske, 3) hvornår videregivelse vil finde sted, og 4) at videregivelse ikke vil ske, hvis betaling af gælden sker inden  

 videregivelsen eller der indrømmes henstand eller indgås og overholdes en  

 aftale om afdragsvis betaling.
§ 20 d.
Vedkommende minister kan efter indhentet udtalelse fra  

 Registertilsynet fastsætte nærmere regler om fremgangsmåden ved videregivelse  

 til kreditoplysningsbureauer af oplysninger om gæld til det offentlige.
Det  

 kan i den forbindelse bestemmes, at oplysninger om visse former for gæld til  

 det offentlige ikke må videregives eller kun må videregives, hvis yderligere  

 betingelser end de i § 20 b nævnte er opfyldt.« 3. I § 28, stk. 2, ændres »§ 1, stk. 5« til:  

 »§ 1, stk. 6«.
 § 5. I lov om private registre, jf. lovbekendtgørelse nr. 622 af  

 2. oktober 1987, som ændret ved lov nr. 386 af 20. maj 1992 og lov nr. 430 af  

 1. juni 1994, indsættes i § 12, stk. 3, efter  

 »Statstidende«: », er indberettet af en offentlig myndighed  

 efter reglerne i kapitel 5 a i lov om offentlige myndigheders registre«.
 § 6. I lov om DSB, jf. lovbekendtgørelse nr. 352 af 29. maj 1990,  

 som ændret ved § 19 i lov nr. 284 af 27. april 1994, foretages følgende  

 ændring:
 Efter § 42 a indsættes:
»§ 42 b.
DSB kan videregive oplysninger om gæld i form af  

 manglende betaling for befordring af passagerer, indskrevet bagage samt gods  

 og køretøjer m.v. til kreditoplysningsbureauer, når gældsforpligtelsen  

 fremgår af en kendelse eller der er sket en tilførsel til fogedbogen eller  

 lignende om gældsforpligtelsen, eventuelt i forbindelse med afgivelse af  

 insolvenserklæring.« § 7. I lov nr. 274 af 3. maj 1989 om hovedstadsområdets kollektive  

 persontrafik, som ændret senest ved lov nr. 505 af 30. juni 1993, foretages  

 følgende ændring:
 Efter § 6 a indsættes:
»§ 6 b.
DSB kan videregive oplysninger om gæld i form af  

 ubetalt kontrolafgift og ekspeditionsgebyr for rejser med S-tog i  

 hovedstadsområdet efter § 6, stk. 2, til kreditoplysningsbureauer, når  

 gældsforpligtelsen fremgår af en kendelse eller der er sket en tilførsel til  

 fogedbogen eller lignende om gældsforpligtelsen, eventuelt i forbindelse med  

 afgivelse af insolvenserklæring.« Registrering som indeholdelsespligtig for A-skat m.v.
 § 8. I lov om opkrævning af indkomst- og formueskat for personer  

 m.v. (kildeskat), jf. lovbekendtgørelse nr. 728 af 5. august 1994, foretages  

 følgende ændringer:
 1. § 56, stk. 2, affattes således:
»Stk. 2. Den indeholdelsespligtige skal, uanset hvad der  

 følger af stk. 1, 1. pkt., anvende en afregningsperiode på 14 dage eller en  

 uge samt angive og indbetale indeholdt A-skat senest den 3. hverdag efter  

 afregningsperiodens udløb, når 1) den indeholdelsespligtige 2 gange inden for de seneste 12 måneder ikke  

 rettidigt har indbetalt indeholdt A-skat eller arbejdsmarkedsbidrag eller 2) den indeholdelsespligtige er i restance med A-skat eller vedrørende  

 andre registreringsforhold med et samlet beløb, der overstiger 25.000 kr., og 3) den indeholdelsespligtige ikke indbetaler restancer efter nr. 1 eller  

 nr. 2 inden 10 hverdage fra modtagelsen af en erindringsskrivelse, hvorved  

 virksomheden underrettes om, at den ved fortsat manglende betaling pålægges  

 forkortet afregningsperiode m.v.« 2. I § 56 indsættes efter stk. 2 som nye stykker:
»Stk. 3. Skatteministeren kan fritage en virksomhed for  

 forkortet afregningsperiode m.v. efter stk. 2, hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afregningsperiode m.v.
Hvor særlige omstændigheder gør  

 det påkrævet, kan skatteministeren endvidere træffe afgørelse om, at der  

 fastsættes en kortere frist end den, der følger af stk. 2, samt pålægge den  

 indeholdelsespligtige ændret betalingssted.
Skatteministeren kan herudover  

 pålægge den indeholdelsespligtige at indsende angivelse med specificerede  

 oplysninger for hver enkelt indkomstmodtager.
Stk. 4. Skatteministeren kan pålægge indeholdelsespligtige  

 virksomheder, der anmeldes til registrering, at anvende forkortet  

 afregningsperiode m.v. efter reglerne i stk. 2. Krav om forkortet  

 afregningsperiode m.v. kan pålægges, når en ejer af virksomheden eller den  

 person, der reelt driver virksomheden, og som er knyttet til ejeren på samme  

 måde som fastsat i aktieselskabslovens § 115, stk. 1, 2. pkt., eller et  

 medlem af virksomhedens bestyrelse eller direktion inden for de seneste 5 år  

 har været ejer af eller medlem af bestyrelsen eller direktionen i en anden  

 virksomhed, som inden for dette tidsrum ikke rettidigt har indbetalt A-skat  

 eller har været i restance vedrørende andre registreringsforhold.
Er den  

 indeholdelsespligtige et selskab m.v., anses som ejer også en person, der  

 besidder sådanne kapitalandele i den indeholdelsespligtige virksomhed, som  

 henregnes til hovedaktionæraktier efter personskattelovens § 19 a, stk. 2-4,  

 eller et selskab m.v., der besidder sådanne kapitalandele i den  

 indeholdelsespligtige virksomhed, som er omhandlet i kursgevinstlovens § 6 B,  

 stk. 3. Stk. 3, 2. og 3. pkt., finder tilsvarende anvendelse.
Forkortet  

 afregningsperiode m.v. skal dog kun anvendes, når der efter et konkret skøn  

 vurderes at være behov herfor for at sikre rettidig indbetaling.
Stk. 5. Indeholdelsespligtige kan i stedet for at anvende  

 forkortet afregningsperiode m.v. efter stk. 2, stk. 3, 2. pkt., og stk. 4  

 vælge at stille sikkerhed for et beløb, der svarer til den  

 indeholdelsespligtiges restancer vedrørende A-skat, arbejdsmarkedsbidrag og  

 moms med tillæg af det forventede gennemsnitlige tilsvar heraf for en  

 3-måneders-periode.
Sikkerheden skal stilles for en 12-måneders-periode, i  

 hvilken der ikke må opstå nye restancer vedrørende A-skat og andre  

 registreringsforhold.
Hvis der efter sikkerhedsstillelsen opstår en ny  

 restance, pålægges virksomheden forkortet afregningsperiode m.v. efter stk.  

 2.
 Stk. 6. Indeholdelsespligtige, der efter stk. 2, stk. 3, 2. pkt.,  

 og stk. 4 er pålagt forkortet afregningsperiode m.v., kan anvende sædvanlig  

 afregningsperiode m.v. efter stk. 1, når den indeholdelsespligtige i en  

 12-måneders-periode rettidigt har indbetalt A-skat og den  

 indeholdelsespligtige ikke er i restance med A-skat eller vedrørende andre  

 registreringsforhold.
Stk. 7. Skatteministeren kan give særlige regler om indbetalingen,  

 herunder om forkortet afregningsperiode og indbetalingsfrist, når a) indeholdelsespligten ophører eller b) den indeholdelsespligtige er nægtet registrering i medfør af § 56 A,  

 stk. 2, men nødvendige afviklingsdispositioner gør det påkrævet at indeholde  

 A-skat.
Stk. 8. Der skal betales et gebyr på 65 kr. pr. afregningsperiode  

 for virksomheder, der er overført til forkortet afregningsperiode efter stk.  

 2, stk. 3, 2. pkt., og stk. 4.« Stk. 3 bliver herefter stk. 9.
 3. Efter § 56 indsættes:
»§ 56 A.
Skatteministeren kan pålægge en indeholdelsespligtig  

 virksomhed, der ikke overholder et pålæg om forkortet afregningsperiode m.v.  

 efter § 56, stk. 2, stk. 3, 2. pkt., og stk. 4, at stille sikkerhed.  

 Sikkerhed skal stilles for et beløb, der svarer til virksomhedens restancer  

 med A-skat, arbejdsmarkedsbidrag og moms med tillæg af det forventede tilsvar  

 heraf i en 3-måneders-periode.
Sikkerhed skal stilles senest 8 dage efter, at  

 virksomheden har modtaget meddelelse herom, jf. stk. 3, idet fristen dog kan  

 forlænges efter anmodning herom.
Virksomheder, der stiller den krævede  

 sikkerhed, skal uanset § 56, stk. 2, stk. 3, 2. pkt., og stk. 4, ikke anvende  

 forkortet afregningsperiode m.v.
Sikkerhed skal dog kun stilles, når det  

 efter et konkret skøn vurderes, at en fortsat tilsidesættelse af kravet om  

 forkortet afregningsperiode m.v. indebærer en risiko for tab for staten.
Stk. 2. Skatteministeren kan i stedet for at stille krav om  

 forkortet afregningsperiode m.v. efter § 56, stk. 4, pålægge  

 indeholdelsespligtige virksomheder, der anmeldes til registrering, jf. § 85,  

 stk. 1, at stille sikkerhed.
Krav om sikkerhed kan stilles, når en ejer af  

 virksomheden, jf. herved også § 56, stk. 4, 3. pkt., eller den person, der  

 reelt driver virksomheden, og som er knyttet til ejeren på samme måde som  

 fastsat i aktieselskabslovens § 115, stk. 1, 2. pkt., eller et medlem af  

 virksomhedens bestyrelse eller direktion inden for de seneste 5 år har været  

 ejer af eller medlem af bestyrelsen eller direktionen i en anden  

 indeholdelsespligtig virksomhed, der er gået konkurs eller er blevet  

 insolvent, hvorved told- og skattemyndighederne har et ikke fuldt sikret  

 tilgodehavende, eller staten er blevet påført et samlet tab på mere end  

 50.000 kr. vedrørende A-skat, arbejdsmarkedsbidrag eller moms.
Sikkerhed skal  

 dog kun stilles, når der efter et konkret skøn vurderes at være en  

 nærliggende risiko for, at et krav om forkortet afregningsperiode m.v. efter  

 § 56, stk. 4, ikke er tilstrækkeligt til at sikre, at tilsvar af A-skat,  

 arbejdsmarkedsbidrag og moms indbetales rettidigt.
Sikkerhed skal stilles for  

 et beløb, der efter de statslige told- og skattemyndigheders skøn svarer til  

 det forventede gennemsnitlige tilsvar af A-skat, arbejdsmarkedsbidrag og moms  

 i en 3-måneders-periode.
Når virksomheden pålægges at stille sikkerhed, kan  

 virksomheden ikke registreres, før dette pålæg er opfyldt.
Sikkerhed skal  

 stilles senest 8 dage efter, at virksomheden har modtaget meddelelse herom,  

 jf. stk. 3, idet fristen dog i ganske særlige tilfælde kan forlænges efter  

 anmodning herom.
Stk. 3. Krav om sikkerhedsstillelse efter stk. 1 og 2 meddeles den  

 indeholdelsespligtige ved anbefalet brev.
Ved krav om sikkerhedsstillelse  

 efter stk. 2 skal meddelelsen indeholde oplysning om, at undladelse af at  

 stille den krævede sikkerhed indebærer, at virksomheden ikke kan registreres,  

 og at en fortsættelse af virksomheden vil være strafbar efter bestemmelsen i  

 § 74 A.
Stilles sikkerhed som krævet i medfør af stk. 2 ikke rettidigt,  

 meddeles det den indeholdelsespligtige ved anbefalet brev, at en fortsættelse  

 af virksomheden vil være strafbar efter bestemmelsen i § 74 A.
Krav om  

 sikkerhedsstillelse ophører, når virksomheden i den seneste  

 12-måneders-periode rettidigt har indbetalt A-skat og virksomheden ikke er i  

 restance med A-skat eller vedrørende andre registreringsforhold.« 4. I § 65 B, stk. 2, indsættes efter »56,»:  

 »56 A,».
 5. Efter § 74 indsættes:
»§ 74 A.
Med bøde, hæfte eller fængsel indtil 2 år straffes  

 den, der forsætligt eller ved grov uagtsomhed driver en virksomhed, som er  

 pligtig at være registreret som indeholdelsespligtig for A-skat, jf. § 85,  

 stk. 1, 1. pkt., uanset at registrering som indeholdelsespligtig for A-skat  

 er nægtet i medfør af § 56 A, stk. 2. Den indeholdelsespligtige kan dog  

 afvikle allerede indgåede ansættelses- og kontraktforhold med kortest muligt  

 varsel, herunder i fornødent omfang foretage indeholdelse og afregning af  

 A-skat, jf. § 56, stk. 7, litra b.« 6. I § 77 indsættes efter »74«: », 74  

 A«.
 7. I § 85, stk. 1, indsættes som 2. pkt.:
»Hvis der som betingelse for registrering stilles krav om sikkerhed  

 efter § 56 A, stk. 2, skal den indeholdelsespligtige have meddelelse herom  

 senest 14 dage efter anmeldelsen.« 8. I § 85, stk. 2, indsættes efter »stk. 1«:  

 », 1. pkt.« § 9. I lov om arbejdsmarkedsfonde, jf. lovbekendtgørelse nr. 837  

 af 28. september 1994, foretages følgende ændringer:
 1. § 13, stk. 9, affattes således:
»Stk. 9. Skatteministeren kan fastsætte regler om  

 indbetalinger af bidrag i tilfælde, hvor indeholdelsespligten ophører.« 2. I § 13 indsættes efter stk. 9 som nyt stykke:
»Stk. 10. For indeholdelsespligtige efter § 11, stk. 1 og 6,  

 der er registreringspligtige efter § 21, stk. 1, finder reglerne i  

 kildeskattelovens § 56, stk. 2-6, § 56, stk. 8, § 56 A og § 85, stk. 1, 2.  

 pkt., om forkortet afregningsperiode for angivelse og indbetaling af A-skat,  

 sikkerhedsstillelse for restancer med A-skat, arbejdsmarkedsbidrag og moms  

 samt registreringsnægtelse i medfør af manglende sikkerhedsstillelse af  

 indeholdelsespligtige virksomheder, der anmelder sig til registrering,  

 tilsvarende anvendelse for arbejdsmarkedsbidrag.
Skatteministeren kan  

 bemyndige de statslige told- og skattemyndigheder til at træffe afgørelser  

 efter 1. pkt. samt fastsætte regler om indbetalingen af bidrag, herunder om  

 forkortet afregningsperiode og indbetalingsfrist, når den  

 indeholdelsespligtige er nægtet registrering efter 1. pkt., jf.  

 kildeskattelovens § 56 A, stk. 2, men nødvendige afviklingsdispositioner gør  

 det påkrævet at indeholde bidrag.« Stk. 10 bliver herefter stk. 11.
 3. I § 18 indsættes som stk. 5:
»Stk. 5. Stk. 1-3 finder tilsvarende anvendelse for den, der  

 forsætligt eller ved grov uagtsomhed driver en virksomhed, som er pligtig at  

 være registreret som indeholdelsespligtig for bidrag efter § 11, stk. 1 og 6,  

 uanset at registrering som indeholdelsespligtig er nægtet i medfør af § 13,  

 stk. 10, 1. pkt., jf. kildeskattelovens § 56 A, stk. 2. Den  

 indeholdelsespligtige kan dog afvikle allerede indgåede ansættelses- og  

 kontraktforhold med kortest muligt varsel, herunder i fornødent omfang  

 foretage indeholdelse og afregning af bidrag, jf. § 13, stk. 10, 2.  

 pkt.« § 10. I lov nr. 375 af 18. maj 1994 om merværdiafgift (momsloven)  

 foretages følgende ændringer:
 1. I § 47, stk. 5, indsættes efter  

 »registreringspligtig virksomhed«: », jf. dog § 62, stk.  

 10«.
 2. § 62 affattes således:
»§ 62. Registrerede virksomheder med kvartalet som  

 afgiftsperiode skal uanset § 57 anvende kalendermåneden som afgiftsperiode og  

 indsende angivelse samt indbetale afgiften senest 15 dage derefter, når 1) virksomheden 2 gange inden for de seneste 12 måneder ikke rettidigt har  

 indbetalt afgift eller 2) virksomheden er i restance med afgift eller vedrørende andre  

 registreringsforhold med et samlet beløb, der overstiger 25.000 kr., og 3) virksomheden ikke indbetaler restancer efter nr. 1 eller nr. 2 inden 10  

 hverdage fra modtagelsen af en erindringsskrivelse fra de statslige told- og  

 skattemyndigheder, hvorved virksomheden underrettes om, at den ved fortsat  

 manglende betaling pålægges forkortet afgiftsperiode m.v.
Stk. 2. Den forkortede afgiftsperiode efter stk. 1 skal anvendes  

 med virkning fra den 1. i den kalendermåned, hvor den i stk. 1, nr. 3, nævnte  

 frist udløber.
Afgiften for en tidligere afgiftsperiode, hvor afgiften endnu  

 ikke er angivet og indbetalt, skal angives og indbetales samtidig med  

 afgiften for den første forkortede afgiftsperiode.
 Stk. 3. Virksomheder, der er registreret som landbrug og fiskeri  

 m.v., skal uanset § 68 indsende angivelse og indbetale afgift senest den 15.  

 i den tredje kalendermåned efter afgiftsperioden, når betingelserne i stk. 1  

 er opfyldt.
 Stk. 4. Virksomheder, der indfører varer fra steder uden for EF,  

 skal uanset § 61 betale afgiften kontant ved varens angivelse til  

 fortoldning, når betingelserne efter stk. 1 er opfyldt.
 Stk. 5. De statslige told- og skattemyndigheder kan fritage en  

 virksomhed for forkortet afgiftsperiode m.v., hvis der er indgået en  

 betalingsordning, som virksomheden overholder, eller hvis der i øvrigt ikke  

 på baggrund af virksomhedens forhold vurderes at være behov for at pålægge  

 virksomheden forkortet afgiftsperiode m.v.
 Stk. 6. De statslige told- og skattemyndigheder kan pålægge  

 virksomheder, der anmeldes til registrering, at anvende forkortet  

 afgiftsperiode m.v. efter reglerne i stk. 1, 3 og 4. Krav om forkortet  

 afgiftsperiode m.v. pålægges efter reglerne i kildeskattelovens § 56, stk. 4.
 Stk. 7. Virksomheder kan i stedet for at anvende forkortet  

 afgiftsperiode m.v. efter stk. 1, 3, 4 og 6 vælge at stille sikkerhed efter  

 reglerne i kildeskattelovens § 56, stk. 5. Hvis der efter  

 sikkerhedsstillelsen opstår en ny restance, pålægges virksomheden forkortet  

 afgiftsperiode m.v. efter stk. 1, 3, 4 og 6.
 Stk. 8. Virksomheder, der efter stk. 1, 3, 4 eller 6 er pålagt  

 forkortet afgiftsperiode m.v., kan anvende sædvanlig afgiftsperiode m.v., når  

 virksomheden i en 12-måneders-periode rettidigt har indbetalt afgiften og  

 virksomheden ikke er i restance med afgift eller vedrørende andre  

 registreringsforhold.
 Stk. 9. De statslige told- og skattemyndigheder kan pålægge en  

 virksomhed, der ikke overholder kravene om forkortet afgiftsperiode m.v.  

 efter stk. 1, 3 og 6, at stille sikkerhed efter reglerne i kildeskattelovens  

 § 56 A, stk. 1. Virksomheder, der stiller sikkerhed, skal uanset stk. 1, 3 og  

 6 ikke anvende forkortet afgiftsperiode m.v.
Stk. 10. De statslige told- og skattemyndigheder kan i stedet for  

 at stille krav om forkortet afgiftsperiode m.v. efter stk. 6 pålægge  

 virksomheder, der anmeldes til registrering, at stille sikkerhed efter  

 reglerne i kildeskattelovens § 56 A, stk. 2. Når virksomheden pålægges at  

 stille sikkerhed, kan virksomheden ikke registreres, før dette pålæg er  

 opfyldt.
Et pålæg om sikkerhedsstillelse skal meddeles virksomheden senest 14  

 dage efter, at virksomheden anmeldes til registrering.
Stk. 11. Krav om sikkerhedsstillelse efter stk. 9 og 10 meddeles  

 virksomheden ved anbefalet brev.
Ved krav om sikkerhedsstillelse efter stk.  

 10 skal meddelelsen indeholde oplysning om, at undladelse af at stille den  

 krævede sikkerhed indebærer, at virksomheden ikke kan registreres, hvorefter  

 det vil være strafbart at drive virksomheden efter bestemmelsen i § 81, stk.  

 3, 2. pkt.
Krav om sikkerhedsstillelse ophører, når virksomheden i den  

 seneste 12-måneders-periode har indbetalt afgift rettidigt og virksomheden  

 ikke er i restance med afgift eller vedrørende andre registreringsforhold.
Stk. 12. Der skal betales et gebyr på 65 kr. pr. afgiftsperiode  

 for virksomheder, der er overført til forkortet afgiftsperiode efter stk. 1,  

 3 og 6.« 3. I § 81, stk. 3, indsættes som 2. pkt.:
»Med bøde, hæfte eller fængsel indtil 2 år straffes ligeledes den,  

 der forsætligt eller groft uagtsomt driver registreringspligtig virksomhed,  

 uanset at virksomheden er nægtet registrering efter § 62, stk. 10.« Ikrafttræden § 11. §§ 1-3 træder i kraft den 1. januar 1995.
 Stk. 2. §§ 4-7 træder i kraft ved finansministerens bekendtgørelse  

 herom.
 Stk. 3. §§ 8-10 træder i kraft den 1. juli 1995. Krav om sikkerhed  

 over for nye virksomheder efter bestemmelserne kan gøres gældende over for  

 virksomheder, der anmeldes til registrering fra og med den 1. juli 1995.  

 Virksomheder, der er pålagt forkortet afregning efter de tidligere  

 bestemmelser i kildeskatteloven, momsloven og lov om arbejdsmarkedsfonde,  

 anses for overført til forkortet afregning efter bestemmelserne i §§ 8-10 fra  

 og med den 1. juli 1995.
§ 12. Lovens §§ 4 og 5 gælder ikke for registre, der føres for det  

 færøske eller grønlandske hjemmestyres myndigheder eller for  

 rigsmyndighederne på Færøerne eller i Grønland.
Lovens § 4 kan ved kgl.  

 anordning sættes i kraft for rigsmyndighedernes registre med de afvigelser,  

 som de særlige færøske eller grønlandske forhold tilsiger.
