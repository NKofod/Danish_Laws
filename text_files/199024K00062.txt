Nr BTL 62 Betænkning over Forslag til lov om ændring af den sociale styrelseslov og  

 lov om social pension m.v. (Omlægninger af regler om tilkendelse af  

 førtidspension, refusionssatser og ankestrukturen m.v.)   

 Nr L 62 1990-91, 2. samling Afgivet af Socialudvalget Afgivet: 19910523 Udvalget har behandlet lovforslaget i en række møder og har herunder stillet spørgsmål til socialministeren, som denne har besvaret dels skriftligt, dels i samråd.
Nogle skriftlige henvendelser til udvalget samt nogle af udvalgets spørgsmål og ministerens svar herpå er optrykt som bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Amtsrådsforeningen i Danmark, Danmarks Jurist- og Økonomforbund, Dansk Blindesamfund, Dansk Epilepsiforening, Dansk Handicapforbund, Dansk Socialrådgiverforening, De Samvirkende Invalideorganisationer, De Samvirkende Invalideorganisationers Ungdom, Det sociale brugerråd ved Århus Amtskommune, Dietz, Ida, Ålborg, DJØF-Gruppen i Den Sociale Ankestyrelse, HK/Kommunal, Landsforeningen af Polio-, Trafik- og Ulykkesskadede, Landsforeningen Evnesvages Vel, Positivgruppen, Revaliderings- og Pensionsnævnene og Viborg Amtskommune.
 Der er af socialministeren og af et mindretal stillet ændringsforslag,  

 hvorom henvises til de ledsagende bemærkninger.
Herefter indstiller et mindetal (Socialdemokratiets og Socialistisk  

 Folkepartis medlemmer af udvalget) lovforslaget til forkastelse ved 3.  

 behandling.
Mindretallet stemmer desuden imod de stillede ændringsforslag og  

 ønsker at udtale følgende:
Det var mindretallets opfattelse, at lovforslaget skulle opdeles, således  

 at ændringerne i refusionssatserne kunne gennemføres i denne  

 folketingssamling, og at det tilsvarende forslag om kommunal budgetgaranti  

 ligeledes gennemførtes.
De resterende forslag om ændringer i anke- og  

 tilkendelsessystemet og lovforslagets øvrige elementer skulle gennemarbejdes  

 i et udvalg.
Mindretallet fremsatte derfor forslag til folketingsbeslutning om  

 nedsættelse af et førtidspensionsudvalg (B 78), således at arbejdsmarkedets  

 parter og invalide- og handicaporganisationerne blev inddraget i  

 udarbejdelsen af løsningsmodeller på området, forinden Folketinget lovgav  

 endeligt.
Der henvises til B 78 i denne samling, se Folketingstidende 1990-91  

 (2. samling), forhandlingerne sp. 5208, og tillæg A, sp. 5811.
Socialministerens ændringsforslag til lovforslaget indebærer, at  

 grundkonstruktionen i lovforslaget bevares, men udlægningen af mellemste og  

 højeste førtidspension afventer et udvalgsarbejde, der afsluttes senest den  

 1. december 1991. Udvalget får endvidere til opgave at fremlægge modeller for  

 en sådan udlægning.
Mindretallet finder det positivt, at væsentlige  

 problemstillinger i lovforslaget behandles i et udvalg.
Mindretallet  

 forudsætter dog, at udvalgets kommisorium får bred opbakning i Folketinget og  

 blandt brugerne.
Mindretallet lægger derfor vægt på:
- at udvalget er frit stillet med hensyn til eventuelle ændringer i  

 tilkendelsessystemet, således at der ikke alene arbejdes med udlægning til  

 kommunerne og modeller for dette, - at udvalget også får mulighed for at inddrage de ændringer i arbejdet,  

 som socialministerens ændringsforslag er udtryk for (udlægning af almindelig  

 og forhøjet almindelig førtidspension m.m.).
Mindretallet finder, at udvalget bør bestå af repræsentanter for  

 invalideorganisationerne, arbejdsmarkedets parter (herunder såvel LO som FTF)  

 og eventuelt relevante enkeltpersoner.
Mindretallet skal endvidere pege på,  

 at udvalgets formand bør være en alment respekteret person hentet udefra.
Ud fra ovenstående finder mindretallet det fortsat sagligt set rigtigt og  

 mest hensigtsmæssigt, at der alene nedsættes et udvalg, og at der ikke  

 gennemføres beslutninger, som tager forskud på konklusioner, udvalget måtte  

 kunne fremkomme med.
Mindretallet kan derfor ikke støtte socialministerens  

 ændringsforslag til lovforslaget og derfor heller ikke lovforslagets endelige  

 vedtagelse.
 Mindretallet skal i den forbindelse afvise ministerens ændringsforslag med  

 følgende begrundelser:
- Udlægning af tilkendelse af førtidspensioner i henhold til § 14, stk. 3,  

 nr. 1, 2 og 3, til kommunerne.
Specielt virker det forkert, at tilkendelser i  

 henhold til § 14, stk. 3, nr. 1, udlægges, idet dette er en helbredsbetinget  

 førtidspension, og at ændringsforslaget fra ministerens side netop havde til  

 formål at udskyde udlægning af de helbredsbetingede førtidspensioner.
Gennem  

 udlægning af § 14, stk. 3, nr. 1, opnås en kunstig adskillelse mellem  

 ansøgere, hvis erhvervsevnenedsættelse er mindst 50 pct., og ansøgere, hvis  

 erhvervsevnenedsættelse er mindst 2/3.
Udlægning af tildelingskompetencen til kommunerne for ansøgere i henhold  

 til § 14, stk. 3, sker i øvrigt, uden at der sker en præcisering af den  

 enkelte ansøgers retssikkerhed.
Mindretallet finder, at eventuel udlægning må  

 ses i sammenhæng med retssikkerheden, og finder det uhensigtsmæssigt, at  

 dette sker, før udvalget har taget stilling til, hvorledes en sådan  

 sammenhæng kan tilvejebringes.
- Overflytning af revaliderings- og pensionsnævnene fra amtskommunerne til  

 statsamterne virker ligeledes uden sammenhæng med lovforslagets aktiverende  

 formål.
Med denne overflytning opnås en adskillelse mellem  

 førtidspensionsområdet og det amtslige revalideringssystem.
Mindretallet  

 finder, at sådanne systemændringer bør afvente udvalgsarbejdet, således at  

 eventuelle ændringer er begrundet i faktiske behov for forbedret revalidering  

 og aktivering.
Denne del af lovforslaget har ud over de menneskelige  

 konsekvenser også økonomiske konsekvenser, idet en sådan overflytning beløber  

 sig til ca. 30 mio. kr.
Mindretallet finder ikke, at udvalgsarbejdet siden 1. behandling har  

 fjernet usikkerheden med hensyn til det kommunale beredskab til at varetage  

 opgaverne.
Der indregnes uændret personale i kommunerne, mens opgaverne  

 forøges for de kommunale medarbejdere.
Der foreslås ingen tidsfrister for  

 behandling af de til kommunen afsendte ansøgninger, hvilket kan åbne mulighed  

 for længere sagsbehandlingstider for de ansøgere, hvor kommunen har  

 tilkendelseskompetencen.
Mindretallet finder, at der burde indføres en  

 tidsfrist for den kommunale sagsbehandling bl.a. for at kompensere for  

 fjernelsen af forskudsudbetalingerne af pension.
 Mindretallet finder, at en højere refusionssats på revalidering ville  

 fremme en aktiverende og revaliderende indsats i de enkelte kommuner, og at  

 udvalgsarbejdet heller ikke har ændret på de problemer.
 Et andet mindretal (Det Konservative Folkepartis, Venstres,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) indstiller lovforslaget til vedtagelse med de  

 af ministeren stillede ændringsforslag.
 Et tredje mindretal (Fremskridtspartiets medlem af udvalget)  

 indstiller lovforslaget til vedtagelse med de stillede  

 ændringsforslag.
Ændringsforslag Af socialministeren, tiltrådt af et flertal (udvalget med  

 undtagelse af S og SF):
Til § 1 1) Den under nr. 1 foreslåede affattelse af overskriften  

 til kapitel 5 ændres til:
»Nævn under statsamtet« 2) I den under nr. 1 foreslåede § 16 udgår stk.  

 3.
 Stk. 4 og 5 bliver herefter stk. 3 og 4.
 3) I nr. 1 indsættes efter den foreslåede § 17 som ny  

 paragraf:
»§ 18. I hvert amt nedsættes et revaliderings- og  

 pensionsnævn.
Nævnet træffer afgørelse i sager efter lov om social pension og  

 lov om social bistand, i det omfang det er fastsat i disse love.
Nævnet er  

 endvidere klageinstans for afgørelser efter § 14, stk. 3, i lov om social  

 pension, truffet af de kommunale myndigheder, der er nævnt i § 2, stk. 2, 2.  

 pkt.
Nævnets formand er statsamtmanden.
Nævnets øvrige medlemmer, som alle  

 udpeges af socialministeren, består af 2 medlemmer efter indstilling af  

 kommuneforeningen i amtet, 2 medlemmer efter indstilling af  

 arbejdsmarkedsnævnet og 2 medlemmer efter indstilling af De Samvirkende  

 Invalideorganisationer.
På tilsvarende måde udpeges for hvert medlem et antal  

 stedfortrædere.
Funktionsperioden, der er 4 år, begynder 6 måneder efter den  

 kommunale valgperiodes begyndelse.
Statsamtet yder sekretariatsmæssig bistand  

 til nævnet.
Stk. 2. Der nedsættes et revaliderings- og pensionsnævn for  

 Københavns og Frederiksberg Kommuner.
Stk. 1, 2. og 3. pkt., finder  

 tilsvarende anvendelse.
Nævnets formand udpeges af socialministeren.
Nævnets  

 øvrige medlemmer, der alle udpeges af socialministeren, består af 2 medlemmer  

 efter fælles indstilling af de to kommuner, 2 medlemmer efter indstilling af  

 arbejdsmarkedsnævnet for Københavnsområdet og 2 medlemmer efter indstilling  

 af De Samvirkende Invalideorganisationer.
Stk. 1, 6. og 7. pkt., finder  

 tilsvarende anvendelse.
Socialministeriet stiller et sekretariat til rådighed  

 for nævnet.
Stk. 3. Som medlemmer og stedfortrædere af nævnene kan ikke  

 udpeges personer, der som udvalgsmedlemmer eller magistratsmedlemmer træffer  

 afgørelser i enkeltsager, jf. § 2, stk. 2, 2. pkt.
Det samme gælder kommunalt  

 ansatte, som deltager i behandlingen af de sagsområder, der er omfattet af  

 nævnenes kompetence.
 Stk. 4. Udgifterne ved nævnenes virksomhed afholdes af staten.
Stk. 5. § 17 finder tilsvarende anvendelse.« § 18 bliver herefter § 19.
Til § 3 4) Nr. 1 udgår.
 5) Nr. 2 affattes således:
»2. I § 21 ændres »rejse sag« til:  

 »træffe afgørelse eller rejse sag«.' 6) Nr. 3 affattes således:
 »3. § 23 affattes således:
»§ 23. Kommunalbestyrelsen træffer afgørelse om pension efter  

 § 14, stk. 3, og videresender ansøgninger om pension efter § 14, stk. 1 og 2,  

 og §§ 16 og 18 med indstilling til revaliderings- og  

 pensionsnævnet.«» 7) Nr. 4 udgår.
 8) I den under nr. 5 foreslåede affattelse af lovens §  

 25 indsættes efter »Kommunen« ordene: »og  

 statsamtet«, efter »kommunalbestyrelsen« ordene: »,  

 henholdsvis statsamtet,» og efter »§ 22, stk. 2,» ordene:  

 »og § 24,».
 9) Nr. 6 udgår.
 10) I den under nr. 7 foreslåede affattelse af lovens §  

 33 ændres ordene »til personer under 67 år« til: »efter §  

 14, stk. 3,».
 11) Nr. 8 affattes således:
»8. I § 35, stk. 1, indsættes efter »Forskud på  

 pension efter § 14« ordene: », stk. 1 og 2,».« 12) Nr. 9 affattes således:
»9. I § 44, stk. 1, indsættes efter  

 »Kommunalbestyrelsen skal« ordene: »træffe afgørelse  

 eller«.' 13) I den under nr. 10 foreslåede affattelse af lovens §  

 50, stk. 1, tilføjes efter 1. pkt. som nyt punktum:
»Afgørelser om pension efter § 14, stk. 3, påklages dog til  

 revaliderings- og pensionsnævnet.« 14) Nr. 11 affattes således:
 »11. § 50, stk. 2, affattes således:
»Stk. 2. Afgørelser om ret til ydelser efter denne lov  

 truffet af revaliderings- og pensionsnævnet eller af socialministeren efter §  

 62 kan påklages til Den Sociale Ankestyrelse.
Revaliderings- og  

 pensionsnævnets afgørelser, der stadfæster kommunens afgørelser om pension  

 efter § 14, stk. 3, kan dog ikke påklages til anden administativ myndighed.  

 Den Sociale Ankestyrelse kan dog optage en sådan sag til behandling, når  

 Ankestyrelsen skønner, at sagen er af principiel betydning.«» 15) Nr. 13 affattes således:
 »13. § 50, stk. 4, affattes således:
»Stk. 4. Klage til det sociale ankenævn, revaliderings- og  

 pensionsnævnet og Den Sociale Ankestyrelse skal indgives inden 4 uger efter,  

 at klageren har fået meddelelse om afgørelsen.
Anmodning til Ankestyrelsen om  

 optagelse af en sag til behandling efter stk. 2, 3. pkt., og stk. 3, 2. pkt.,  

 skal indgives inden for samme tidsfrist.
Det sociale ankenævn, revaliderings-  

 og pensionsnævnet og Ankestyrelsen kan se bort fra overskridelse af fristen,  

 når der er særlig grund hertil.
Afgørelse herom træffes af henholdsvis  

 formanden for det sociale ankenævn, formanden for revaliderings- og  

 pensionsnævnet og chefen for Ankestyrelsen.«» Af et mindretal (FP):
 16) Efter nr. 13 indsættes som nyt nummer:
 »01. Efter § 50 indsættes som ny paragraf:
»§ 50 a.
Socialministeren fastsætter regler om, at der  

 opkræves et gebyr, såfremt en ankeinstans stadfæster kommunalbestyrelsens  

 eller revaliderings- og pensionsnævnets afgørelse.
Dette gælder dog ikke for  

 afgørelser i sager, som Den Sociale Ankestyrelse har optaget til principiel  

 behandling.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til kommunen  

 m.v.«» Af socialministeren, tiltrådt af et flertal (udvalget med  

 undtagelse af S og SF):
 17) I den under nr. 16 foreslåede affattelse af lovens §  

 52 indsættes i stk. 3, 1. pkt., efter »§ 57,» og i 2.  

 pkt. efter »truffet afgørelse om pension« ordene: »eller  

 har afgivet indstilling om pension til revaliderings- og pensionsnævnet, jf.  

 § 23«, og i 1. pkt. udgår ordene »den ny bopælskommune  

 tilkender« og erstattes af: »der senere tilkendes«.
 18) Nr. 18 affattes således:
 »18. § 59 affattes således:
»§ 59. Revaliderings- og pensionsnævnet afgør, 1) om betingelsen er opfyldt for tilkendelse, ændring eller frakendelse af  

 førtidspension efter § 14, stk. 1 og 2, invaliditetsydelse og tillæg efter §  

 16, 2) om betingelsen er opfyldt for tilkendelse, ændring eller frakendelse af  

 førtidspension i sager, der har været behandlet af kommunalbestyrelsen som 1.  

 instans, 3) fra hvilket tidspunkt betingelserne for tilkendelse, ændring eller  

 frakendelse er opfyldt, 4) om en sag skal genoptages til undersøgelse på et senere tidspunkt, der  

 fastsættes af nævnet, eller 5) om pension skal bevares i indtil 3 måneder efter det tidspunkt, fra  

 hvilket frakendelse kan ske.
 Stk. 2. Kommunalbestyrelsen afgør, om betingelserne m.v. efter  

 stk. 1, nr. 1, 3 og 4, er opfyldt i sager om førtidspension efter § 14, stk.  

 3.
 Stk. 3. Kommunalbestyrelsen afgør, om betingelserne for  

 tilkendelse af pension er opfyldt ved afgørelse om fortsat ret til dagpenge,  

 jf. dagpengelovens § 23, stk. 1, nr. 2.
 Stk. 4. Nævnet kan bestemme, at retten til pension efter § 14,  

 stk. 1 og 2, skal være hvilende, dog højst for et tidsrum af 3 år.  

 Kommunalbestyrelsen kan træffe tilsvarende bestemmelse om retten til pension  

 efter § 14, stk. 3, nr. 1 og 2. Nævnet henholdsvis kommunalbestyrelsen skal  

 senest ved hvileperiodens afslutning tage sagen op til fornyet vurdering.
Stk. 5. Nævnet henholdsvis kommunalbestyrelsen kan bestemme, at  

 sagen bortfalder, eller at ydelsen inddrages i de tilfælde, hvor en person  

 ikke medvirker til de nødvendige undersøgelser, jf. §§ 22 og 24, optræning  

 eller andre foranstaltninger, der må antages mere varigt at kunne forbedre  

 erhvervsevnen væsentligt.
Nævnets formand kan midlertidigt standse  

 udbetalingen af pension, hvis formanden anser det for sandsynligt, at nævnets  

 afgørelse vil gå ud på, at ydelsen skal inddrages.
Nævnet skal herefter  

 træffe sin afgørelse hurtigst muligt.
Stk. 6. Nævnet afgiver vejledende udtalelser til  

 helbredsbedømmelsesnævnet i tjenestemandssager.«» 19) Nr. 19-23 udgår.
 20) Nr. 24 affattes således:
»24. I § 60, stk. 1, indsættes efter »kommunale  

 myndigheder« ordene: », sociale ankenævn«.' Til § 4 21) Nr. 1 udgår.
 22) Nr. 3 udgår.
 23) Nr. 5 affattes således:
»5. I § 15, stk. 4, ændres i 1. og 4.  

 pkt. »amtsankenævnet« til: »det sociale ankenævn«, og  

 i 3. pkt. ændres »Amtsankenævnet« til: »Det sociale  

 ankenævn«.' Af et mindretal (FP):
 24) Efter nr. 6 indsættes som nyt nummer:
 »01. Efter § 15 indsættes som ny paragraf:
»§ 15 a.
Socialministeren fastsætter regler om, at der  

 opkræves et gebyr, såfremt en ankeinstans stadfæster kommunalbestyrelsens  

 eller revaliderings- og pensionsnævnets afgørelse.
Dette gælder dog ikke for  

 afgørelser i sager, som Den Sociale Ankestyrelse har optaget til principiel  

 behandling.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til kommunen  

 m.v.«» Af socialministeren, tiltrådt af et flertal (udvalget med  

 undtagelse af S og SF):
 25) Nr. 7 affattes således:
»7. I § 16, stk. 1, 1. pkt., ændres  

 »amtsankenævn« til: »sociale ankenævn«.' 26) Nr. 9 udgår.
 27) Nr. 11 udgår.
 28) Nr. 13 udgår.
 Af et mindretal (FP):
Til § 5 29) Efter nr. 3 indsættes som nyt nummer:
 »01. Efter § 17 indsættes som ny paragraf:
»§ 17 a.
Socialministeren fastsætter regler om, at der  

 opkræves et gebyr, såfremt en ankeinstans stadfæster kommunalbestyrelsens  

 afgørelse.
Dette gælder dog ikke for afgørelser i sager, som Den Sociale  

 Ankestyrelse har optaget til principiel behandling.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til kommunen  

 m.v.«» Til § 6 30) Paragraffen affattes således:
»§ 6 I lov om arbejdsskadeforsikring, jf. lovbekendtgørelse nr. 450 af 25.  

 juni 1987, som ændret senest ved lov nr. 102 af 26. februar 1991, foretages  

 følgende ændringer:
 1. § 40, stk. 6, affattes således:
»Stk. 6. Kommunalbestyrelsens afgørelser efter stk. 1 kan  

 indbringes for det sociale ankenævn, der har den endelige administrative  

 afgørelse.« 2. Efter § 54 indsættes som ny paragraf:
»§ 54 a.
Socialministeren fastsætter regler om, at der  

 opkræves et gebyr, såfremt Den Sociale Ankestyrelse stadfæster  

 Arbejdsskadestyrelsens afgørelse.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til staten  

 m.v.«» Til § 7 31) Paragraffen affattes således:
»§ 7 I lov om erstatning til besættelsestidens ofre, jf. lovbekendtgørelse nr.  

 472 af 4. august 1988, som ændret senest ved § 7 i lov nr. 794 af 30.  

 november 1990, foretages følgende ændringer:
 1. Efter § 6 indsættes som ny paragraf:
»§ 6 a.
Socialministeren fastsætter regler om, at der  

 opkræves et gebyr, såfremt Den Sociale Ankestyrelse stadfæster  

 Arbejdsskadestyrelsens afgørelse.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til staten m.v.« 2. I § 30, stk. 1, udgår ordene », eventuelt  

 revaliderings- og pensionsnævnets«.' Til § 8 32) Paragraffen affattes således:
»§ 8 I lov nr. 852 af 20. december 1989 om dagpenge ved sygdom eller fødsel,  

 som ændret senest ved § 4 i lov nr. 794 af 30. november 1990, foretages  

 følgende ændringer:
 1. § 30, stk. 1, affattes således:
»Staten afholder kommunens udgifter til sygedagpenge i de første 13  

 uger, jf. § 25, stk. 1, og udgifterne til barseldagpenge.
I øvrigt afholder  

 staten 50 pct. af kommunens udgifter til dagpenge.« 2. Efter § 33 indsættes som ny paragraf:
»§ 33 a.
Socialministeren fastsætter regler om, at der  

 opkræves et gebyr, såfremt Dagpengeudvalget stadfæster kommunalbestyrelsens  

 afgørelse.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til kommunen  

 m.v.«» Til § 9 33) Efter nr. 3 indsættes som nyt nummer:
 »01. Efter § 22 indsættes som ny paragraf:
»§ 22 a.
Socialministeren fastsætter regler om, at der  

 opkræves et gebyr, såfremt en ankeinstans stadfæster kommunalbestyrelsens  

 afgørelse.
Dette gælder dog ikke for afgørelser i sager, som Den Sociale  

 Ankestyrelse har optaget til principiel behandling.
Stk. 2. Socialministeren fastsætter nærmere regler om beløbets  

 størrelse, opkrævning, indbetaling og videresendelse til kommunen  

 m.v.«» Af socialministeren, tiltrådt af et flertal (udvalget med  

 undtagelse af S og SF):
Til § 11 34) Nr. 1 affattes således:
 »1. § 31, nr. 1, affattes således:
»1) i den sociale styrelseslov bortset fra § 3 og §§  

 16-19,».« 35) Nr. 2 affattes således:
»2. I § 32, stk. 1 og 3, indsættes efter  

 »§§ 14«: », stk. 1, 2 og 6,».« 36) Nr. 3 affattes således:
»3. I § 35 indsættes efter »§§ 14«: »,  

 stk. 1, 2 og 6,».« Til § 14 37) Stk. 2 affattes således:
»Stk. 2. De sager om social pension efter §§ 14, 16 og 18 i  

 lov om social pension, om hjælp til etablering af selvstændig virksomhed  

 eller erhvervelse af motorkøretøj efter bistandslovens §§ 43 og 58, i hvilke  

 kommunerne den 1. januar 1992 har afgivet indstilling, og som ikke er afgjort  

 af de indtil denne dato bestående revaliderings- og pensionsnævn, overgår til  

 de nævn, der er nedsat ved § 18 i den sociale styrelseslov, som affattet ved  

 denne lovs § 1, nr. 1. Disse sager afgøres og kan påklages efter de indtil  

 denne dato gældende regler.
Finansieringen af udgifter forbundet hermed sker  

 ligeledes efter de hidtil gældende regler.
Funktionsperioden for formanden og  

 for medlemmerne af de indtil 1. januar 1992 bestående revaliderings- og  

 pensionsnævn ophører på denne dato.
Funktionsperioden for medlemmerne af de  

 revaliderings- og pensionsnævn, som er nedsat ved § 18 i den sociale  

 styrelseslov, som affattet ved denne lovs § 1, nr. 1, vil første gang være  

 fra den 1. januar 1992 til den 30. juni 1994.« 38) Stk. 5 udgår.
 Stk. 6 og 7 bliver herefter stk. 5 og 6.
 39) I stk. 6, der bliver stk. 5, indsættes i 1. pkt.  

 efter »Såfremt kommunalbestyrelsen efter den 1. januar 1992«  

 ordene: »afgiver indstilling om forhøjelse af«, og  

 »forhøjer« udgår.
 40) Efter stk. 7, som bliver stk. 6, indsættes som nyt stykke:
»Stk. 7. Socialministeren fremsætter forslag for Folketinget  

 om revision af tilkendelseskompetencen m.v. efter lov om social pension og  

 lov om social bistand inden udgangen af folketingsåret 1991-92.« Til § 15 41) I stk. 2 udgår »eller senere, dog senest fra den  

 1. juli 1992,».
Bemærkninger Til nr. 1-15, 17-23, 25-28 og 34-41 Under behandlingen af nærværende lovforslag i Folketingets Socialudvalg  

 har der fra flere sider været udtrykt betænkelighed ved, at kommunerne på  

 nuværende tidspunkt får tillagt kompetencen til at træffe afgørelse i sager  

 vedrørende tilkendelse af mellemste og højeste førtidspension m.v.
Modsat er  

 den del af lovforslaget, der vedrører kommunal tilkendelseskompetence i sager  

 vedrørende almindelig/forhøjet almindelig førtidspension, blevet mødt med  

 positive tilkendegivelser.
 Som det fremgår af lovforslagets bemærkninger, hvilket yderligere er  

 uddybet i de besvarelser, der er givet på spørgsmål stillet af Folketingets  

 Socialudvalg, er formålet med lovforslaget at fremme den aktive,  

 arbejdsmarkedsrettede indsats i kommunerne, en indsats, der naturligvis har  

 størst betydning for personer, der har en erhvervsevne af rimeligt omfang.  

 Men som det fremgår af lovforslaget, er det også væsentligt at være opmærksom  

 på de grupper, der måske har et større helbredsmæssigt handicap, men for hvem  

 det kan have stor betydning at bevare eller opnå tilknytning til  

 arbejdsmarkedet.
 Set i sammenhæng med andre lovændringer om fremme af den aktiverende  

 indsats vil en kommunal tilkendelseskompetence for sager vedrørende  

 forhøjet/almindelig førtidspension kunne begrunde og tilskynde til en  

 omlægning af sagsbehandlingen m.v., en omlægning, der skal være præget af og  

 have til formål at ændre den kommunale forvaltning således, at den står bedst  

 muligt rustet til at varetage løsningen af den beskæftigelsesfremmende  

 indsats for ansøgere og modtagere af sociale ydelser.
På baggrund af ovennævnte foreslås lovforslaget ændret, således at  

 kommunerne alene får tillagt kompetencen til at tilkende almindelig og  

 forhøjet almindelig førtidspension.
Revaliderings~ og pensionsnævnene, der  

 bevares i stort set uændret form, skal fortsat som 1. instans behandle sager  

 om tilkendelse af mellemste og højeste førtidspension, om invaliditetsydelse,  

 om bistands- og plejetillæg og om støtte til etablering af selvstændig  

 virksomhed eller erhvervelse af motorkøretøj efter bistandslovens §§ 43 og  

 58.
Det foreslås, at de kommunale afgørelser om førtidspension kan indbringes  

 for revaliderings- og pensionsnævnene.
De afgørelser, som revaliderings- og  

 pensionsnævnene træffer som 1. instans, vil som hidtil kunne indbringes for  

 Den Sociale Ankestyrelse.
Sekretariatsbetjeningen af revaliderings- og  

 pensionsnævnene varetages af statsamtet.
 Som en konsekvens af ændringsforslagene vil det fortsat være muligt at yde  

 forskud på mellemste og højeste førtidspension.
 Det forventes, at ændringsforslagenes indhold vedrørende tilkendelse af  

 mellemste og højeste førtidspension m.v. kun skal have virkning for en  

 begrænset periode.
 Det er således regeringens hensigt snarest at nedsætte et udvalg med  

 repræsentanter fra bl.a. invalideorganisationerne til at vurdere og opstille  

 modeller for en vedvarende udlægning af tilkendelseskompetencen m.v. for  

 sager vedrørende mellemste og højeste førtidspension, invaliditetsydelse,  

 bistands- og plejetillæg samt støtte efter bistandslovens §§ 43 og 58 til  

 selvstændig virksomhed eller motorkøretøj.
I udvalgets overvejelser om modeller skal også indgå spørgsmålet om fremme  

 af den beskæftigelsesmæssige indsats for de pågældende persongrupper, jf.  

 baggrunden for lovforslaget.
Udvalget skal bl.a. også overveje, om det vil  

 være hensigtsmæssigt at udskille mellemste og højeste førtidspension fra de  

 øvrige typer af førtidspension, om tilkendelsesreglerne kan forenkles, om  

 ansøgerne i større grad kan inddrages i beslutningsprocessen, samt om og i  

 givet fald hvorledes sagsbehandlingstiden kan nedbringes.
 Udvalget skal færdiggøre sit arbejde senest den 1. december 1991 med  

 henblik på fremsættelse af lovforslag i det næste folketingsår, 1991-92, til  

 ikrafttræden den 1. januar 1993.
Økonomiske og administrative konsekvenser Ændringen af pensionsudbetalingen for nye højeste og mellemste  

 førtidspensioner fra afgørelsestidspunktet til ansøgningstidspunktet vil  

 medføre kommunale merudgifter til førtidspension på skønsmæssigt ca. 190 mio.  

 kr. i 1992. I årene 1993 til 1995 skønnes de kommunale merudgifter til ca.  

 320 mio. kr., ca. 340 mio. kr. og ca. 360 mio. kr.
Kommunerne vil blive  

 kompenseret for udgiften via bloktilskuddet.
 Ændringen af pensionsudbetalingstidspunktet for højeste og mellemste  

 førtidspensionister vil medføre en merudgift for staten på netto ca. 300 mio.  

 kr., således at den samlede nettobesparelse for staten bliver ca. 200 mio.  

 kr. årlig.
Der forventes som følge af ændringsforslagene administrative besparelser  

 for den offentlige sektor som helhed på ca. 28,4 mio. kr. årligt, når  

 omlægningen er fuldbyrdet.
Der skønnes en besparelse i personaleantallet  

 svarende til ca. 76 årsværk som følge af omlægningen.
Lønudgifter til  

 sekretariatspersonalet samt udgifter til vederlag til medlemmerne af  

 revaliderings- og pensionsnævn og ankenævn forventes reduceret med i alt ca.  

 22,5 mio. kr. årligt.
 I 1992 må der påregnes merudgifter for den offentlige sektor som helhed på  

 i alt ca. 30,3 mio. kr. bl.a. som følge af engangsudgifter i forbindelse med  

 etableringen af de nye nævn i statsamterne og i Socialministeriets regi.
 De økonomiske konsekvenser på det administrative område fremgår af  

 nedenstående tabeller:
Tabel 1: Personalemæssige konsekvenser Der forudsættes i gennemsnit etableret to kontorchefstillinger ved hvert  

 statsamt og en fælleschef samt 3 kontorchefstillinger ved det sociale  

 ankenævn for Københavns og Frederiksberg Kommuner og revaliderings- og  

 pensionsnævnet for disse to kommuner.
 De økonomiske skøn vedrørende ændringsforslagene forhandles med  

 Kommunernes Landsforening og Amtsrådsforeningen i Danmark.
Ad nr. 1 og 2 Ændringerne er redaktionelle som følge af ændringsforslag nr. 3 om  

 revaliderings- og pensionsnævnene, jf. bemærkningerne hertil.
Ad nr. 3 Revaliderings- og pensionsnævnene har hidtil været 1. instans for  

 samtlige afgørelser vedrørende førtidspension.
Som følge af forslaget om, at  

 kommunerne skal overtage tilkendelseskompetencen vedrørende forhøjet  

 almindelig/almindelig førtidspension, er det fundet hensigtsmæssigt at  

 foreslå, at revaliderings- og pensionsnævnene i disse sager skal fungere som  

 klageinstans.
 Med henblik på at samle den socialretlige ekspertise foreslås det, at  

 statsamtmanden ud over at være formand for det sociale ankenævn også bliver  

 formand for revaliderings- og pensionsnævnet, og at statsamtet varetager den  

 sekretariatsmæssige betjening af nævnet.
 Endvidere foreslås det, at antallet af medlemmer indstillet af De  

 Samvirkende Invalideorganisationer forhøjes fra 1 til 2.
Som en konsekvens af, at statsamtet skal varetage  

 sekretariatsfunktionerne, foreslås det, at de 2 medlemmer, som er indstillet  

 af amtsrådet, udgår.
Det samlede antal medlemmer ud over formanden bliver  

 herefter 6.
 For så vidt angår revaliderings- og pensionsnævnet for Københavns og  

 Frederiksberg Kommuner, foreslås det, at formanden som hidtil udpeges af  

 socialministeren, og at Socialministeriet stiller den fornødne  

 sekretariatsmæssige bistand til rådighed.
 Med henblik på at opnå en ensartet sammensætning i forhold til de øvrige  

 nævn foreslås det, at de to kommuner indstiller 2 medlemmer mod hidtil 4. Det  

 samlede antal medlemmer er herefter 6 også for dette nævn.
For at undgå habilitetsproblemer foreslås det, at medlemmerne ikke kan  

 udpeges blandt de personer, der som udvalgsmedlemmer eller  

 magistratsmedlemmer træffer afgørelse i enkeltsager og efter den sociale  

 lovgivning.
Det samme gælder ansatte i en kommunal forvaltning, hvis  

 sagsområde er omfattet af nævnets kompetence.
De regler om behandling af sager m.v., der er foreslået for de sociale  

 ankenævn, jf. forslaget til affattelse af § 17, foreslås også at skulle finde  

 anvendelse for revaliderings- og pensionsnævnene med de lempelser, som  

 sagernes forskelligartethed tilsiger.
Heraf følger tillige, at revaliderings-  

 og pensionsnævnene yder vejledning til kommunerne inden for nævnenes  

 sagsområde, og at socialministeren fastsætter en forretningsorden for deres  

 virksomhed.
Ad nr. 4, 5, 6 og 7 De stillede ændringsforslag er konsekvenser af, at revaliderings~ og  

 pensionsnævnene fortsat skal tilkende mellemste og højeste førtidspension.  

 Disse førtidspensionsansøgninger skal kommunen som hidtil videresende til  

 revaliderings- og pensionsnævnet med en indstilling.
Kommunen træffer  

 afgørelse vedrørende førtidspension efter lovens § 14, stk. 3, dvs. forhøjet  

 almindelig og almindelig førtidspension.
Ad nr. 8 Afhængigt af om det er kommunen eller statsamtet, der har pålagt  

 ansøgeren udgifter til rejser, lægeerklæringer, undersøgelser og  

 behandlinger, betales disse af kommunen henholdsvis statsamtet.
 De tilsvarende udgifter, som revaliderings- og pensionsnævnet for  

 Københavns og Frederiksberg Kommuner pålægger ansøgeren, afholdes af staten.
Ad nr. 9 Ændringsforslaget er en konsekvens af, at revaliderings- og  

 pensionsnævnene bevares.
Ad nr. 10 og 11 Ved ændringsforslagene opretholdes adgangen til at udbetale forskud på  

 førtidspension, når kommunen anser det for sandsynligt, at revaliderings- og  

 pensionsnævnet vil tilkende mellemste eller højeste førtidspension.
Ad nr. 13, 14 og 15 Som en konsekvens af at revaliderings- og pensionsnævnene bevares,  

 foreslås det, at kommunens afgørelser om pension efter § 14, stk. 3, kan  

 indbringes for revaliderings- og pensionsnævnet.
Hvis nævnet stadfæster  

 kommunens afgørelse, kan sagen kun prøves af Ankestyrelsen, hvis sagen  

 skønnes at være af principiel betydning.
Hvis revaliderings- og  

 pensionsnævnet ændrer kommunens afgørelse, vil sagen kunne indbringes for  

 Ankestyrelsen som 2. instans.
Ad nr. 17 Ændringen er en konsekvens af forslaget om, at kommunerne alene skal  

 tilkende forhøjet almindelig og almindelig førtidspension, mens nævnene  

 tilkender mellemste og forhøjet førtidspension, sammenholdt med at kommunerne  

 afholder udgifterne til alle former for førtidspension til personer under 60  

 år.
Ad nr. 18 Ændringen er en konsekvens af forslaget om, at kommunerne får  

 tilkendelseskompetencen vedrørende forhøjet almindelig og almindelig  

 førtidspension, mens revaliderings- og pensionsnævnene bevarer  

 tilkendelseskompetencen vedrørende højeste og mellemste førtidspension samt  

 bliver ankeinstans for kommunens afgørelser om førtidspension.
Ved afgørelsen  

 om fortsat ret til dagpenge er det fundet mest hensigtsmæssigt, at det er  

 kommunen, der tager stilling til, om dagpengemodtageren opfylder de  

 helbredsmæssige betingelser for førtidspension, idet kommunen i øvrigt står  

 for opfølgning af dagpengesager.
Nævnet afgiver, som det er tilfældet efter  

 gældende lov, vejledende udtalelser til helbredsbedømmelsesnævnet i  

 tjenestemandssager.
Ad nr. 19 Ændringen er redaktionel.
Ad nr. 20 Ændringen er en konsekvens af forslaget om at bevare revaliderings~ og  

 pensionsnævnene.
Ad nr. 21-23 og 25-28 Ændringsforslagene er en konsekvens af, at revaliderings- og  

 pensionsnævnene bevares. Ændringsforslagene betyder, at nævnene bevarer de  

 hidtidige opgaver efter bistandsloven, herunder at træffe afgørelse om hjælp  

 til iværksættelse af selvstændig virksomhed og om støtte til erhvervelse af  

 invalidebiler.
Ad nr. 34, 35 og 36 Som følge af forslaget om at bevare revaliderings- og pensionsnævnene  

 opretholdes adgangen til frikommuneforsøg med overflytning af kompetencen til  

 at tilkende pension efter § 14, stk. 1 og 2, samt bevilge støtte til  

 erhvervelse af motorkøretøj og støtte til etablering af selvstændig  

 virksomhed fra revaliderings- og pensionsnævnet til kommunen.
Frikommuner,  

 der har forsøg på disse områder, vil således kunne fortsætte forsøgene.
Ad nr. 37 Det foreslås, at alle sager, som kommunerne har afgivet indstilling i  

 inden den 1. januar 1992, afgøres af nævnene med den ændrede sammensætning og  

 efter de hidtil gældende regler.
 Dette medfører, at kommunerne skal medfinansiere udgifter til pension, som  

 er tilkendt af kommunerne, eller hvorom der ikke er afgivet indstilling til  

 revaliderings- og pensionsnævnet inden den 1. januar 1992.
Ad nr. 40 Der henvises til de almindelige bemærkninger om det påtænkte  

 udvalgsarbejde forud for et lovgivningsinitiativ.
Ad nr. 41 Ændringen er en konsekvens af forslaget om, at statsamterne fra den 1.  

 januar 1992 yder sekretariatsmæssig bistand til revaliderings~ og  

 pensionsnævnene.
 For så vidt angår det overenskomstansatte personale i de nuværende  

 revaliderings- og pensionsnævn, forudsættes det, at dette overføres, i det  

 omfang der er behov herfor, til varetagelse af den sekretariatsmæssige  

 bistand af de nye revaliderings- og pensionsnævn.
 Det samme gælder for de ansatte i Den Sociale Ankestyrelse, som er  

 beskæftiget med den del af Ankestyrelsens virksomhed, der efter  

 ændringsforslaget skal varetages af revaliderings- og pensionsnævnene.
Til nr. 16, 24, 29-33 Det er Fremskridtspartiets indtryk, at der overalt i landets kommuner er  

 klienter, der pr. automatik klager over afgørelser, blot fordi muligheden  

 foreligger, og uden at tænke yderligere over, hvorfor de klager, og hvad  

 klagens behandling koster skatteyderne.
 Samtidig er det Fremskridtspartiets formodning, at der er en del  

 kværulanter, der belaster det offentlige system langt ud over det rimelige.
 Ved gennemførelse af Fremskridtspartiets ændringsforslag er det  

 Fremskridtspartiets overbevisning, at klienter vil tænke sig om endnu en  

 gang, inden de fremsender en klage.
 Samtidig er forholdet det, at ændringsforslagene er udformet således, at  

 det kun er klienter, der får afslag på deres klage, der skal betale.  

 Klienter, der får medhold, skal således ikke betale gebyr.
Et gebyr på f.eks. 200 kr. er ikke noget stort beløb, og ordningen kunne  

 udformes således, at de 200 kr. skulle betales som en art depositum, indtil  

 klagen er afgjort.
Klienter, der mener, at de kan få medhold i deres klage,  

 vil være villige til at betale dette depositum.
 Jytte Andersen (S) Pernille Forchhammer (S) Jytte Hilden (S) Jørn  

 Pedersen (S) Jan Petersen (S) Grete Schødts (S) Taanquist (S) nfmd.  

Hanne Thanning Jacobsen (SF) Bente Juncker (CD) Pia Christmas-Møller (KF)  

 Per Tærsbøl (KF) Agnete Laustsen (KF) Eva Kjer Hansen (V) Hanne Severinsen  

 (V) Tom Behnke (FP) Marianne Jelved (RV) Kofod-Svendsen (KRF) fmd.
Bilag 1 Nogle henvendelser til udvalget og nogle henvendelser til  

 Socialministeriet, som ministeriet har oversendt til Socialudvalget Københavns Magistrat 21. maj 1991 3. afdeling Socialministeriet, Slotsholmsgade 6, 1216 København K.
Ved skrivelse modtaget den 14. maj 1991 har  

 Socialministeriet anmodet om kommentarer til fremsatte ændringsforslag af 1.  

 maj 1991 til et foreliggende forslag til lov om ændring af den sociale  

 styrelseslov og lov om social pension m.v. (Omlægninger af regler om  

 tilkendelse af førtidspension, refusionssatser og ankestrukturen m.v.), et  

 lovforslag, som magistratsafdelingen har udtalt sig over ved skrivelse af 13.  

 november 1990.
 Idet magistratens 3. afdeling således i det hele skal henholde sig til  

 sine tidligere fremførte bemærkninger, skal vedrørende de senest fremsatte  

 ændringsforslag bemærkes følgende:
Magistratens 3. afdeling kan ikke tilslutte sig, at man i lovforslaget  

 opretholder den oprindeligt foreslåede refusionsfordeling mellem stat og  

 kommuner (50 pct.) samtidig med, at de seneste ændringsforslag indebærer, at  

 tilkendelseskompetencen for så vidt angår mellemste og højeste førtidspension  

 fortsat bevares i statslige revaliderings- og pensionsnævn med  

 sekretariatsforpligtelsen overført til statsamterne, henholdsvis  

 Socialministeriet.
En konsekvens af bevarelsen af tilkendelseskompetencen for  

 disse sidstnævnte pensionsformers vedkommende bør i konsekvens af princippet  

 om forening af kompetence og økonomisk ansvar være en bevarelse af den hidtil  

 gældende refusionsordning.
 I tilknytning til forslaget om bevarelse af statslige revaliderings~ og  

 pensionsnævn findes det også beklageligt, at man efter forslaget har valgt at  

 nedsætte antallet af kommunale nævnsmedlemmer fra 4 til 2.
 Det vil efter magistratsafdelingens opfattelse være ønskeligt, om en ny  

 lovgivning på området under de givne omstændigheder giver mulighed for, at  

 større kommuner - eventuelt i en forsøgsperiode - får overdraget  

 tilkendelseskompetencen i alle førtidspensionssager.
 Under alle omstændigheder bør bevillinger af invalidebiler og støtte til  

 selvstændig virksomhed efter magistratsafdelingens opfattelse definitivt  

 udlægges til kommunerne, dels som følge af sagsindholdets konkrete karakter,  

 dels fordi de med sådanne bevillinger forbundne udgifter ikke er undergivet  

 refusion fra staten.
 Endvidere er det magistratsafdelingens opfattelse, at ændringsforslagene  

 af 1. maj 1991 ikke giver fornødne bidrag til administrativ forenkling,  

 herunder til afkortning af tiden for behandling af  

 førtidspensionsansøgninger.
 Særligt hvad angår de personalemæssige konsekvenser af ny lovgivning på  

 området, skal henvises til det herom anførte i magistratsafdelingens  

 skrivelse af 13. november 1990.
 Til de enkelte paragraffer i lovforslaget skal vedrørende § 1, stk. 3,  

 bemærkes, at det i korrektionen til styrelseslovens § 18 bør præciseres, at  

 henvisningen til § 2, stk. 2, 2. pkt., refererer til styrelsesloven og ikke  

 til pensionsloven.
 Endvidere foreslås det at ændre § 25 i det sociale pensionslov, således at  

 alle udgifter til rejser, lægeerklæringer, undersøgelser og behandlinger -  

 såvel som nævnets driftsudgifter og honorarer - skal refunderes af staten,  

 når en førtidspensionssag har været behandlet i revaliderings- og  

 pensionsnævnet, enten i ansøgnings- eller i ankefasen.
 Magistratsafdelingen beklager den korte svarfrist.
Winnie Larsen-Jensen / Paul Kristensen Landsorganisationen i Danmark Socialministeriet, Den 21. maj 1991 Slotsholmsgade 6, 1216 København K.
Socialministeriet - 1. kt., j.nr. 1000-39 - har anmodet  

 Landsorganisationen om kommentarer til Socialministeriets ændringsforslag af  

 1. maj 1991 vedrørende forslag til lov om ændring af den sociale styrelseslov  

 og lov om social pension.
 I den anledning skal Landsorganisationen indledningsvis tilkendegive, at  

 man ser med tilfredshed på, at Socialministeriets oprindelige forslag om  

 nedlæggelse af revaliderings- og pensionsnævnene er opgivet og ændret til et  

 forslag om en udlægning af tildelingskompetencen for de laveste pensioner  

 efter § 14, stk. 3, i lov om social pension, til kommunerne, og en  

 hensigtserklæring om nedsættelse af et udvalg, der skal overveje  

 førtidspensions- og ankesystemet.
 LO finder, at der er behov for et sådant udvalgsarbejde, hvis hovedopgave  

 må være at fremsætte forslag til fremme af den beskæftigelsesmæssige indsats  

 gennem revalidering og forbedret adgang til at udnytte resterhvervsevnen og i  

 konsekvens af sådanne forslag overveje ændringer i hele  

 førtidspensionssystemet samt ankestrukturen.
 Landsorganisationen forventer at blive repræsenteret i et sådant udvalg og  

 vil med ovennævnte arbejdsgrundlag gå positivt ind i arbejdet.
 Med hensyn til forslaget om at udlægge afgørelser efter § 14, stk. 3, i  

 lov om social pension finder LO, at en sådan udlægning burde afvente et  

 udvalgsarbejde, hvilket i øvrigt også burde gælde forslaget om overføring af  

 den sekretariatsmæssige bistand til revaliderings- og pensionsnævnene fra  

 amtskommunerne til statsamtet.
 Man risikerer, at et udvalgsarbejde, der jo også vil omfatte afgørelser  

 efter § 14, stk. 3, og organiseringen af ankesystemet bl.a. vil føre til  

 forslag om, at statsamterne måske ikke skal løse sekretariatsopgaver.
 Ved at undlade disse ændringer og i stedet afvente udvalgsarbejdet vil man  

 i hvert fald for så vidt angår statsamterne spare de 30 mio. kr., der er  

 afsat til dækning af udgifterne ved overføring af administrationen fra  

 amterne.
 Fastholder man imidlertid overføring af § 14, stk. 3, til kommunerne, bør  

 man under hensyn til, at der ikke længere kan ydes forskud på pensionen efter  

 lovforslaget, fastsætte en tidsfrist for den kommunale sagsbehandling.
 P.F.V.
(navn) Dansk Socialrådgiverforening Toldbodgade 19 A - 1253 København K.
Folketingets Socialudvalg, Den 17. maj 1991 Christiansborg 1240 København K.
Vedr.: L 62 og socialministerens ændringsforslag af den 1. maj 1991 Dansk Socialrådgiverforening har på et tidligt tidspunkt overfor den  

 daværende socialminister Aase Olesen peget på det uheldige i at starte på  

 lovændringsarbejde inden for førtidspensionsområdet ud fra en budgetteknisk  

 aftale med KL.
 DS vil ikke afvise, at en samling af kompetencen omkring revalidering og  

 førtidspensionstilkendelser i primærkommunerne vil kunne udformes  

 hensigtsmæssigt.
At få tilkendt en pension er en vidtrækkende begivenhed i et menneskes  

 liv: det er et handicappet menneskes sikring af tilværelsen - og det er en  

 væsentlig samfundsøkonomisk omkostning.
Begge momenter kræver størst mulig  

 kvalitet og sikkerhed i afgørelserne.
Med andre ord: der skal grundighed til, såfremt en for borgerne så vigtig  

 del af det sociale sikkerhedsnet skal ændres.
Og det mener vi hverken ligger  

 bag L 62 eller de foreliggende ændringsforslag.
 Forinden man derfor begiver sig ud i at bruge 30 millioner på at flytte  

 nævn og personale, og forinden man begynder at skille kompetencen i den ene  

 og den anden slags førtidspensioner, mener vi, man bør gå mere seriøst til  

 værks og nedsætte det udvalg, som socialministeren foreslår til at overveje  

 hele området.
 Vi vil foreslå, at udvalget bl.a. skal arbejde med:
 - Forenkling.
 - Borgernes retssikkerhed.
 - Sikring af det aktiverende beredskab og kvaliteten i det.
 - Sikring af en høj kvalitet i sagsbehandlingen og beslutningsprocessen.
Med hensyn til det sidste punkt vil vi understrege, at en flytning af  

 revaliderings- og pensionsnævn til statsamter væk fra amtskommunens øvrige  

 socialfaglige afdelinger, ikke mindst revalideringsområdet, vil betyde, at  

 den nødvendige specialbistand til kommunerne forringes.
Dette er bekymrende,  

 fordi pointen med rådgivningsindsatsen jo netop er at øge de primærkommunale  

 sagsbehandleres problemløsningskapacitet, som bliver endnu mere påkrævet,  

 hvis kommunerne skal have tilkendelseskompetence.
 Af SFI-rapporten »Førtidspensionering eller. . .« fremgår, at  

 over 90 pct. af kommunerne benytter amtskommunernes konsulentbistand på  

 revaliderings- og pensionsområdet, hvilket ligger over omfanget inden for  

 andre rådgivningsspecialer.
 Det store antal sager og det faglige miljø i amtskommunernes  

 revaliderings- og pensionsafdelinger sikrer viden om praksis, problemer og  

 udviklingstendenser, hvilket i sidste instans udgør en vigtig del af  

 klienternes sikkerhed for en korrekt afgørelse.
Rapporten fra Ballerup-forsøget beskriver de primærkommunale  

 vanskeligheder med at opbygge en tilstrækkelig ekspertise og kontinuitet i  

 afgørelsesteamet.
Det er problemer, som vil blive mangedoblet i mindre  

 kommuner.
Vi vil ikke undlade at gøre opmærksom på, at den behandling, hele  

 spørgsmålet vedrørende en omlægning af pensionstilkendelsen har været og  

 stadig er udsat for, giver en helt urimelig situation for det personale, som  

 de eventuelle forandringer berører.
I sin uheldigste konsekvens betyder det,  

 at kvalificeret personale forlader revaliderings- og pensionsnævnene i  

 frustration over en mere end usikker fremtid.
Vi har noteret os, at forslaget om, at kommunale skønsmæssige afgørelser  

 kun kan tilsidesættes af de amtslige ankenævn og den sociale ankestyrelse,  

 hvis skønnet »er ulovligt eller åbenbart urimeligt«, er opretholdt.  

 Forslaget bidrager i urimelig grad til en udhuling af borgernes retssikkerhed  

 og til afmagt over for det offentlige system.
Vi finder derfor forslaget helt  

 uacceptabelt.
Med venlig hilsen Anna Marie Møller Rie Græsborg næstformand forretningsudvalgsmedlem Positivgruppen Frederiksberg, den 16. maj 1991 Til Socialministeriet, Departementet, 1. kt., att.: Dorte Lydolph, Slotsholmsgade 6, 1216 København K.
Ad j.nr. 1000-39 Positivgruppens kommentarer til socialministerens ændringsforslag af 1.  

 maj 1991 til forslag til lov om ændring af den sociale styrelseslov og lov om  

 social pension (L 62).
 Positivgruppen har med interesse drøftet socialministerens  

 ændringsforslag, som vi i dets helhed finder tilfredsstillende i forhold til  

 de oprindelige ideer i lovforslag L 62.
 Positivgruppen er dog på eet for HIV-smittede og AIDS-syge afgørende punkt  

 skuffet over socialministerens ændringsforslag.
 Repræsentanter fra Positivgruppen gjorde ved et møde hos socialministeren  

 den 22. april 1991 rede for de særlige problemer, der gør sig gældende i  

 forbindelse med langvarig sagsbehandlingstid primært i Københavns Kommune i  

 pensionssager (førtidspension, invaliditetsydelse, bistands- og plejetillæg)  

 fra personer med livstruende sygdomme - herunder mennesker med  

 AIDS-diagnosen.
Vi ved, at alle, der får AIDS-diagnosen, dør af de tilstødende  

 følgesygdomme.
Gennemsnitslevealderen for et menneske med AIDS-diagnosen er  

 nu ca. tre år.
Endvidere forekommer det af og til, at HIV-smittede dør p.g.a.  

 HIV-infektionen, endnu inden AIDS-diagnosen har kunnet stilles ud fra de  

 herfor givne kriterier.
De alvorlige følgesygdomme, der opstår i forbindelse med HIV-infektionen,  

 er mangeartede og bevirker for en del følgesygdommes vedkommende pludselige  

 og drastiske ændringer i helbredstilstanden, ændringer, der ikke alene  

 nedsætter erhvervsevnen, men som også i mange tilfælde afstedkommer tab af  

 førlighed, hukommelse eller normal sindstilstand.
I en del situationer  

 indtræffer døden få måneder efter indtræden af alvorlig sygdomstilstand.
 På baggrund af dette og på baggrund af erfaringer med en  

 sagsbehandlingstid på oftest 6 måneder primært i Københavns Kommune fandt  

 Positivgruppen det rimeligt over for socialministeren at tilkendegive et  

 ønske om, at der sikres en sagsbehandlingstid på maksimalt 3 måneder på  

 ansøgninger i pensionssager fra mennesker med livstruende sygdomme.
 Socialministeren gav over for Positivgruppen på mødet den 22. april 1991  

 til kende, at førtidspension til mennesker med livstruende sygdomme bør  

 tilkendes hurtigere end 3 måneder fra ansøgningstidspunktet.
 Desværre har vi i Positivgruppen ikke af socialministerens ændringsforslag  

 kunnet se, at vores ønske om en sagsbehandlingstid på maksimalt 3 måneder er  

 tilgodeset, eller at der på anden vis er sikret en tilsvarende eller endnu  

 kortere sagsbehandlingstid i pensionssager for mennesker med livstruende  

 sygdomme.
Vi vil for en ordens skyld gøre opmærksom på, at der fra  

 pensionstilkendelsestidspunktet til udbetaling af den tilkendte pension  

 finder sted, af administrative grunde går en vis periode.
I Københavns  

 Kommune eksempelvis går der minimum 11/2 måned fra tilkendelsestidspunktet,  

 til endelig udbetaling af den tilkendte pension kan finde sted.
 Det er Positivgruppens håb, at vores ønske om sikring af maksimalt 3  

 måneders sagsbehandlingstid i pensionssager fra mennesker med livstruende  

 sygdomme vil blive hørt.
Med venlig hilsen Ronny Søderstjerne Formand, Positivgruppen HK/Kommunal Handels- og Kontorfunktionærernes Forbund i Danmark Socialministeriet, Den 17. maj 1991 Slotsholmsgade 6, 1216 København K.
 Bemærkninger til forslag vedrørende lov om ændring af den sociale  

 styrelseslov og lov om social pension (L 62).
 HK/KOMMUNAL finder, at dette, at lovforslaget nu forudsætter, at der  

 nedsættes et revaliderings- og pensionsnævn i hvert amt til blandt andet at  

 behandle sager om tilkendelse af mellemste og højeste førtidspension, om  

 invaliditetsydelse, om bistands- og plejetillæg og om støtte til etablering  

 af selvstændig virksomhed eller erhvervelsen af motorkøretøj efter  

 bistandslovens §§ 43 og 58, kan være en konstruktiv ændring til det  

 oprindelige lovforslag.
 HK/KOMMUNAL er dog stadig af den opfattelse, at lovforslaget som helhed  

 ikke tager højde for en nødvendig styrkelse af personaleressourcerne i  

 kommunerne til at sikre, at formålet med lovforslaget om at fremme den aktive  

 arbejdsmarkedsrettede indsats i kommunerne kan iværksættes.
 Det er ligeledes HK/KOMMUNALs opfattelse, at en flytning fra det nuværende  

 regi over til statsamts regi ikke forekommer hensigtsmæssigt i forhold til de  

 sociale brugere, der skal have kontakt til revaliderings- og pensionsnævnene  

 samt det ansatte personale i det nuværende revaliderings- og pensionsnævn,  

 der skal overføres til de nye revaliderings- og pensionsnævn.
En overflytning fra 1. januar 1992 af revaliderings- og pensionsnævnene  

 til statsamtsregi vil efter HK/KOMMUNALs vurdering give en utilsigtet  

 forstyrrelse i den daglige arbejdsrutine, som vil forstærke de allerede  

 igangværende problemer som følge af, at flere og flere stillinger p.t. bliver  

 vikarbesat, når medarbejdere som følge af den usikkerhed, der er om fortsat  

 beskæftigelse i det nuværende revaliderings- og pensionsnævns sekretariater,  

 opsiger deres stillinger.
Hertil kommer, at der også vil opstå lokalemæssige  

 problemer, idet der forementlig ikke er tilstrækkelig med ledige lokaler på  

 statsamterne til at kunne huse den nødvendige personaletilgang.
 HK/KOMMUNAL må derfor opfordre til, at man bibeholder revaliderings~ og  

 pensionsnævnene samt amtsankenævnene med tilhørende sekretariater under  

 Amtsrådsforeningen i Danmarks regi.
 Dette, at der i ændringsforslagets indhold er nævnt, at tilkendelse af  

 mellemste og højeste førtidspension m.v. kun skal have virkning for en  

 begrænset periode, understreger efter HK/KOMMUNALs mening vigtigheden af, at  

 der ikke på nuværende tidspunkt sker en flytning af opgaverne, men at  

 stillingtagen hertil afventer det udvalgsarbejde, som regeringen har til  

 hensigt at nedsætte om en vedvarende udlægning af tilkendelseskompetencen  

 m.v.
Med venlig hilsen HK/KOMMUNAL f.
Merete Skovgaard / Bettina Jørgensen FTF Funktionærernes og Tjenestemændenes Fællesråd Socialministeriet, Den 17. maj 1991 Slotsholmsgade 6 1216 København K.
 Vedr.: L 62 om omlægning af reglerne om tilkendelse af førtidspension  

 m.v.
 FTF modtog den 14. maj anmodning fra ministeriet om en udtalelse over  

 ændringsforslag, stillet af socialministeren til L 62 om omlægning af  

 reglerne om tilkendelse af førtidspension m.v.
FTF er opmærksom på, at man ved ændringsforslagene i et vist omfang har  

 taget hensyn til de bemærkninger, som vi tidligere har fremsat, jf. skrivelse  

 af 2. november 1990. Men efter vores mening er det ikke tilstrækkeligt.  

 Lovforslaget og de stillede ændringsforslag hviler fortsat på et forkert  

 udgangspunkt.
Det fremtræder, som om formålet - at udlægge kompetencen til  

 kommunerne - overskygger hensynet til en saglig og gennemarbejdet  

 førtidspensionsreform samt til mulighederne for en forbedret  

 revalideringsindsats.
 Vi finder derfor, at det er en god ide med det foreslåede udvalg, som vi  

 forventer at blive repræsenteret i.
 Efter FTFs opfattelse bør udvalgets kommissorium imidlertid ændres,  

 således at udvalgets hovedopgave bliver at fremsætte forslag til sikring af  

 mulighederne for en effektiv revalideringsindsats samt en aktivering af  

 førtidspensionisterne med særligt henblik på mulighederne for tilknytning til  

 arbejdsmarkedet.
 Også spørgsmålet om forenkling af førtidspensionsområdet bør være omfattet  

 af udvalgets arbejdsopgaver, således at man ved en senere tilrettelæggelse af  

 administrationen kan tage udgangspunkt i den forenkling, man finder frem til,  

 og ikke omvendt.
 FTF mener principielt, at det er uheldigt at omlægge administrative  

 kompetencer, før retsgrundlaget er gennemarbejdet og gennemført.
 Som konsekvens heraf finder vi det uhensigtsmæssigt at overflytte  

 revaliderings- og pensionsnævnenes sekretariat til statsamterne, idet en  

 overflytning vil låse det kommende udvalgsarbejde fast.
Afslutningsvis skal vi dog påpege, at hvis et flertal ønsker at fastholde,  

 at der skal ske en overflytning af en del af kompetencen til at træffe  

 afgørelser om førtidspensionering til kommunerne, bør man afgrænse dette til  

 kompetencen efter paragraf 14, stk. 3, nr. 3, dvs. førtidspension for  

 personer i alderen fra 50 til 67 år, når sociale og helbredsmæssige forhold  

 taler herfor.
Disse sager er normalt ganske enkle.
Da der imidlertid ikke  

 længere skal kunne ydes forskud på pensionen, bør der med denne udlægning  

 fastsættes frister for sagsbehandlingstiden.
Med venlig hilsen Anker Christoffersen formand Forsamlingen af Formænd for Revaliderings- og Pensionsnævnene Socialministeriet, Viborg, den 17. maj 1991 Departementet, Slotsholmsgade 6, 1216 København K.
 Vedr.: Forslag til lov om ændring af den sociale styrelseslov og lov  

 om social pension (L 62) m.v.
 Ref.: Socialministeriets udaterede brev modtaget 14.05.1991 (1. kt.,  

 j.nr. 1000-39).
 I anledning af ministeriets brev skal forsamlingen af formænd for  

 revaliderings- og pensionsnævnene udtale følgende:
Vi er principielt af den også tidligere tilkendegivne opfattelse, at der  

 er behov for, at der foretages en grundig og uhildet vurdering af hele  

 førtidspensionssystemet i en alsidigt sammensat kommission (evt. et udvalg).  

 Der er mange problemer i det nuværende system, som trænger til en indgående  

 analyse.
Først når en sådan vurdering er foretaget, er det rimeligt at  

 overveje ændringer m.h.t. dels indholdet af et evt. nyt regelsæt, og dels  

 hvilken myndighed afgørelseskompetencen skal tilkomme.
Alt i alt må vi mene,  

 at der her er tale om et lovgivningsområde, der er af indgribende betydning  

 både for et meget stort antal enkeltpersoner og for samfundet som helhed.
En  

 reform af området bør derfor efter vor mening afvente det  

 kommissions-/udvalgsarbejde, vi har anbefalet.
Vi er opmærksomme på, at det i bemærkningerne til lovforslaget er anført,  

 at regeringen snarest agter at nedsætte et udvalg, der skal »vurdere og  

 opstille modeller for en vedvarende udlægning« af  

 tilkendelseskompetencen til kommunerne i de sager, der som en midlertidig  

 ordning agtes bevaret i de foreslåede nye revaliderings- og pensionsnævn.  

 Endvidere skal i udvalgets overvejelser om modeller også indgå spørgsmålet om  

 fremme af den beskæftigelsesmæssige indsats for de pågældende persongrupper.  

 Udvalget skal bl.a. også overveje, om det vil være hensigtsmæssigt at  

 udskille mellemste og højeste pension fra de øvrige typer af førtidspension,  

 om tilkendelsesreglerne kan forenkles, om ansøgerne i højere grad kan  

 inddrages i beslutningsprocessen samt om og i givet fald, hvorledes  

 sagsbehandlingstiden kan nedbringes.
Endelig anføres det, at udvalget skal  

 færdiggøre sit arbejde senest den 1. december 1991. Vi kan - som det også  

 fremgår af det ovenfor anførte - være enige i, at det vil være værdifuldt at  

 få de ovennævnte spørgsmål grundigt belyst, og at der evt. fremsættes forslag  

 til ændringer på området.
Der vil imidlertid også være andre væsentlige  

 problemer, som bør overvejes, f.eks. om det kunne være rimeligt, at det i  

 lovens § 14 omtalte erhvervsevnebegreb bør erstattes af andre kriterier for  

 pensionstilkendelser.
Også forholdet til tilgrænsende lovgivningsområder,  

 f.eks. vedrørende dagpenge, arbejdsskader og efterløn kunne overvejes.
Det i bemærkningerne til lovforslaget kort beskrevne kommissorium for  

 udvalget finder vi, som det fremgår af foranstående, alt for snævert, også  

 fordi det, inden man kender indholdet af evt. nye lovregler, på forhånd  

 forudsættes at hele sagsområdet udlægges til kommunerne.
Vi finder det  

 endvidere - selv med det snævrere kommissorium, der agtes givet udvalget -  

 yderst betænkeligt, at det foreslås, at udvalget skal færdiggøre sit arbejde  

 senest den 1. december 1991. Der kan efter vor opfattelse ikke blive tid til  

 en forsvarlig vurdering af det område, kommissoriet dækker.
 Vedrørende de enkelte foreslåede bestemmelser skal vi bemærke:
1. Det forekommer kunstigt at udskille en del af de helbredsbetingede  

 pensioner, nemlig pensionen i henhold til gældende lovs § 14, stk. 3, nr. 1,  

 til kommunal kompetence.
Det er vor erfaring, at afgørelsen af, om der  

 foreligger berettigelse til mellemste førtidspension efter lovens § 14, stk.  

 2, nr. 1, eller til den lavere helbredsbetingede pension efter lovens § 14,  

 stk. 3, nr. 1, ofte er særdeles vanskelig.
Der kan ved disse afgørelser i høj grad være behov for at trække på den  

 særlige lægelige ekspertise, som revaliderings- og pensionsnævnene råder  

 over, og som ikke i nær samme omfang findes i kommunerne.
Dertil kommer, at  

 afgørelser i henhold til lovens § 14, stk. 3, nr. 1, ofte involverer en  

 stillingtagen til de noget komplicerede begreber: »stort, almindeligt  

 eller lille supplerende erhverv«.
 2. Efter den gældende lovgivning yder revaliderings- og pensionsnævnenes  

 sekretariater en omfattende vejledning og rådgivning til kommunerne, dels  

 vedrørende lovfortolkningsspørgsmål og dels vedrørende behandlingen af  

 enkeltsager.
Det nye lovændringsforslags formulering af den sociale styrelseslovs § 18,  

 stk. 5, sammenholdt med bemærkningerne til det oprindelige lovforslag  

 indebærer for os at se, at vejlednings- og rådgivningsfunktionen fremover  

 ønskes begrænset til lovfortolkningsspørgsmål.
I betragtning af det  

 konstaterede tydelige behov hos kommunerne på vejlednings- og  

 rådgivningsområdet må vi finde det meget betænkeligt, at der ikke længere  

 ønskes bevaret en mulighed for rådgivning og vejledning for kommunerne i  

 forbindelse med behandlingen af enkeltsager.
3. Vi har noteret os, at det sociale ankenævn (og Den Sociale  

 Ankestyrelse) i henhold til det foreslåede stk. 4 kun kan tilsidesætte et  

 skøn, der er ulovligt eller åbenbart urimeligt, mens en sådan begrænsning  

 ikke skal være gældende, for så vidt angår revaliderings- og pensionsnævnets  

 ankefunktion.
Dette kan vi kun udtale tilfredshed med.
Vi skal dog på den givne foranledning bemærke, at der efter  

 forvaltningsretlig opfattelse er et andet syn på, hvad der kan betragtes som  

 skønsmæssige afgørelser.
Vi vil derfor anse det for rigtigst at undlade den  

 begrænsning, der er foreslået for det sociale ankenævn.
 4. En foreløbig gennemgang af tabel 4 i afsnittet i bemærkningerne til  

 lovforslaget om de økonomiske og administrative konsekvenser af det nye  

 forslag tyder på, at man ikke i fuldt omfang har indregnet udgifterne til den  

 lægelige og psykologiske bistand, der hidtil har været tilknyttet  

 revaliderings- og pensionsnævnene.
 Vi skal derfor understrege, at det vil være betænkeligt i væsentligt  

 omfang at begrænse den hidtidige medvirken af denne ekspertise, og vi  

 henstiller, at der ved udgiftsberegningen tages hensyn hertil.
5. Vi finder det uforståeligt, at man i en situation, hvor nævnenes  

 eksistens forudses at være af begrænset varighed, foretager en overflytning  

 af sekretariatsfunktionen til statsligt regi (hos statsamtmanden).  

 Sekretariatsfunktionen har hidtil været varetaget på udmærket vis af de  

 amtskommunale medarbejdere.
Dertil kommer, at de indgår i et nært samvirke  

 med de øvrige dele af den amtskommunale forvaltning, ikke mindst med hensyn  

 til revalidering, som det må være meget vigtigt at fastholde længst muligt.  

 Endvidere må det forudses, at en integrering af medarbejderne - for de  

 flestes vedkommende for en begrænset periode - med de øvrige medarbejdere på  

 statsamtmændenes kontorer sandsynligvis vil blive vanskelig.  

 Statsamtsembedets hidtidige opgaver og sagsbehandlingstraditioner har jo  

 været af en helt anden art.
 Alt i alt må vi mene, at overførslen af sekretariatsfunktonen ikke alene  

 er upåkrævet og uhensigtsmæssig, men også hensynsløs overfor de involverede  

 medarbejdere.
6. Vedrørende det foreslåede nye revaliderings- og pensionsnævns  

 sammensætning skal vi bemærke, at det forekommer betænkeligt at lade  

 amtsrådets 2 medlemmer udgå af nævnet.
Meningen med, at de er i de nuværende  

 nævn, er dels, at de har et kendskab til de mange revalideringsinstitutioner,  

 der drives af amtsrådet og dels, at de erfaringer, de opnår i kraft af deres  

 medlemskab i revaliderings- og pensionsnævnet, kan være til gavn ved  

 vurderingen og fastlæggelsen af institutionernes virksomhed.
 7. Overhovedet må vi stille os uforstående over for hensigtsmæssigheden af  

 en ændring af revaliderings- og pensionsnævnenes sammensætning, hvis de som  

 forudsat kun skal have en kort levetid.
 Afsluttende skal for en ordens skyld bemærkes, at vi - i det omfang, der  

 ikke er taget højde for dem i det nye lovændringsforslag - fastholder de  

 betænkeligheder, navnlig af retssikkerhedsmæssig art, som vi gav udtryk for i  

 vort brev af 29. januar 1991 til Folketingets Socialudvalg, og som vi  

 uddybede i vort møde med udvalget den 21. februar 1991.
 Vi fremsender som bilag til nærværende skrivelse en fra revaliderings- og  

 pensionsnævnenes sekretariatsledergruppe modtaget udtalelse af g.d. og  

 anmoder om, at også den medsendes til Folketingets Socialudvalg.
Med venlig hilsen P.f.v.
Peter Høffding Revaliderings- og pensionsnævnene Sekretariatsledergruppen Til Forsamlingen af Formænd for Den 15. maj 1991 Revaliderings- og Pensionsnævnene Efter aftale fremsendes nogle  

 kommentarer til Socialministeriets ændringsforslag af 1. maj 1991 til  

 lovforslag nr. 62 om udlægning af nævnenes kompetence til kommunerne.
 De tidligere fremsendte notater og tilkendegivelser vil på en række  

 væsentlige punkter fortsat være gældende.
 Det efterfølgende vil alene behandle nogle helt centrale problemstillinger  

 i ændringsforslaget.
Kompetenceproblem Ændringsforslaget lægger i sin nuværende form op til en indsnævret  

 kompetence for nævnene ved 1. instans afgørelserne.
Forslaget vil betyde -  

 set fra borgernes synsvinkel - en mere besværlig, og ikke en forenklet  

 sagsgang.
Når en borger ansøger om mellemste eller højeste pension, skal  

 kommunen fremsende sagen til statsamtet.
Såfremt nævnet finder, at  

 erhvervsevnen kun er nedsat til under 1/2, skal det fremtidige nævn give  

 afslag og samtidig meddele borgeren, at sagen er returneret til kommunen, med  

 henblik på tilkendelse af pension efter § 14, stk. 3, nr. 1, da det alene er  

 kommunen, som har denne kompetence.
 Hvis det er den forretningsgang Socialministeriet forestiller sig, kan det  

 konkluderes, at denne forretningsgang ligger meget langt væk fra regeringens  

 tanker om forenkling af det offentliges forretningsgange.
Såfremt de øvrige teoretiske muligheder omkring kompetencen gennemtænkes,  

 sætter det forslaget i et endnu grellere lys.
Det er derfor vigtigt, at  

 nævnenes fremtidige kompetence som 1. instans også giver mulighed for at  

 tilkende pension efter § 14, stk. 3, da kommunerne indirekte har sagt ja til  

 en § 14, stk. 3-pension ved at indstille til mellemste eller højeste  

 førtidspension.
 Hvis ovenstående er korrekt, og dermed Socialministeriets formål med  

 kompetencen, kan man få den tanke, at forslaget bevidst er udformet til at  

 vise det uheldige/overflødige led som et regionalt nævn vil være, og dermed  

 lette overgangen til en yderligere udlægning til kommunerne.
Hvad medfører forslaget om at nedlægge de amtslige sekretariater og  

 genoprette dem i statslig regi? Ændringsforslaget lægger op til, at der fremover skal arbejdes på 3  

 planer omkring handicap og revalidering.
De 3 planer vil være kommunernes  

 revalideringsopgave, amtskommunernes rådgivning/vejledning og  

 revalideringsinstitutioner samt den ny statslige rådgivning og vejledning.  

 Det vil ikke kunne undgås, at der vil komme en større usikkerhed om, hvem der  

 skal give hvilken rådgivning og vejledning.
Det vil også blive svært at få  

 etableret en rimelig koordinering samt en bevaring og udbygning af viden m.m.  

 hos medarbejderne i de statslige sekretariater.
Forslaget om at sekretariaterne foreløbig kun skal have 1 år i statsregi  

 inden der udlægges yderligere opgaver til kommunerne gør, at det kan blive  

 både dyrt og vanskeligt at få bragt diverse lokaler, edb og administrative  

 problemer på plads uden nogle meget store både menneskelige men så sandelig  

 også store økonomiske udgifter.
Vi kan bl.a. pege på brugen af  

 tekstbehandling og edb-journaler, som er gennemført i amterne, men som først  

 i den kommende tid skal til at etableres i statsamterne.
De journalmæssige  

 problemer vil blive store, da der i dag bruges en del forskellige systemer,  

 som formentlig ikke uden videre kan overføres til statsamternes edb-systemer.  

 Man skal også huske på, at der er tale om virkelig mange sager, da  

 registreringerne går tilbage til 1976.
I bemærkningerne til det ændrede lovforslag er det anført, at regeringen  

 snarest vil nedsætte et udvalg der skal »vurdere og opstille modeller  

 for en vedvarende udlægning m.m.« af opgaver til kommunerne.
Det nævnes  

 at udvalget skal være færdig med sit arbejde senest 1. december 1991 og at  

 ændringerne bør træde i kraft 1. januar 1993.
Hurtigt melder spørgsmålet sig: Hvilket formål tjener ovenstående? Det umiddelbare svar er, at der må være tale om en  

 »hovsa-løsning« samt at ministeriet på sigt uden blusel vil  

 gennemføre de tidligere tanker om et samlet og totalt enstrenget ankesystem i  

 statsregi for det kommunale område.
Det virker også ugennemtænkt at overflytte/omplante så store sagsmængder  

 og personale for en periode af 12 måneder.
Alt i alt vil det være væsentligt  

 mere hensigtsmæsigt at få fastlagt den kommende faste opgavefordeling  

 inden sekretariaterne overflyttes fra det amtskommunale regi.
Det vil vel  

 også være mere regulært at der gives en afviklings- og omstillingsperiode  

 frem til 1993.
Personalevinklen Forslaget anfører, at det overenskomstansatte personale skal overføres i  

 det omfang der er behov herfor i statsamterne, hvorimod det samlede personale  

 i amtsankenævnene vil blive overført en bloc.
 Såfremt de foreliggende forslag vedtages, vil der for begge sekretariaters  

 vedkommende ske ændring i arbejdsopgaver og sagstilgange.
 Da regeringen gerne vil føre en rimelig og anstændig personalepolitik må  

 det få som konsekvens, at begge sekretariaters personale overføres en bloc.
Socialministeriet synes ikke at finde de seneste ændringer omfattet af lov  

 om lønmodtageres retsstilling ved virksomhedsoverdragelse.
Arbejdsministeriet  

 har i skrivelse af 30/10-90 svaret Socialministeriet, at lovforslag L 64  

 (senere L 62) indeholder de intentioner som loven om virksomhedsoverdragelse  

 bygger på.
Man skal i denne forbindelse være opmærksom på, at det oprindelige  

 lovforslag alene omtaler en samlet overflytning af opgaver og personale til  

 amtsankenævnene.
 Det nye ændringsforslag omtaler på samme måde en overførsel af  

 eksisterende opgaver men ikke det fulde personale fra revaliderings- og  

 pensionsnævnenes sekretariater, og det opfylder formentlig ikke intentionerne  

 i loven om virksomhedsoverdragelse.
 Det må derfor forudsættes, at Arbejdsministeriet afgiver en udtalelse om  

 ændringsforslaget af 1. maj 1991.
Alternativet vil være, at amterne snarest efter lovforslagets vedtagelse  

 skal skride til afskedigelser af sekretariatspersonalet.
Det vil formentlig  

 medføre, at der vil blive en større og uhensigtsmæssig afgang af  

 sekretariatspersonale med de deraf følgende konsekvenser for sagsbehandling,  

 administration m.m. på både kort og langt sigt.
På vegne af sekretariatslederarbejdsgruppen Med venlig hilsen Birte Bernt Henriksen Thorleif Romsyker Kommunernes Landsforening Socialministeriet Den 17. maj 1991 Slotsholmsgade 6, 1216 København K.
Ved skrivelse af 14. maj d.å. har Socialministeriet  

 anmodet om landsforeningens eventuelle bemærkninger til ændringsforslag til L  

 62 om ændring af reglerne om tilkendelse af førtidspension, refusionssatser  

 og ankestruktur m.v.
 I denne anledning skal landsforeningen fremkomme med følgende  

 bemærkninger:
Kommunernes Landsforening indgik den 27. september 1990 en aftale med  

 regeringen om omlægning af reglerne for førtidspension.
Aftalen byggede på  

 klare principper for tilkendelse og finansiering og omfattede en  

 administrativ forenkling.
Disse principper fraviges nu med regeringens  

 ændringsforslag, og landsforeningen er derfor fortsat af den opfattelse, at  

 indholdet i den oprindelige aftale bør gennemføres.
 Ifølge ændringsforslaget skal kommunerne medfinansiere alle  

 førtidspensioner pr. 1. januar 1992. Kommunerne får imidlertid ikke  

 kompetencen i mellemste og højeste førtidspensionssager, men har fortsat kun  

 en indstillingsret til revaliderings- og pensionsnævnet i disse sager.
 Dette er et grundlæggende brud med princippet om, at kompetence og  

 økonomisk ansvar skal følges ad, et princip som både stat og kommuner hidtil  

 har været enige om at fastholde for alle større opgaveomlægninger, og som i  

 det konkrete tilfælde har været afgørende for regeringens argumentation for  

 pensionsreformen.
 I forbindelse med indgåelsen af aftalen mellem regeringen og Kommunernes  

 Landsforening var det endvidere en målsætning at gennemføre en administrativ  

 forenkling for kommunerne.
 Denne målsætning opnås ikke med det foreliggende ændringsforslag, der  

 tværtimod vil pålægge kommunerne yderligere administration i forhold til den  

 opsplittede struktur.
 Landsforeningen har tidligere påpeget, at der som foreslået i det  

 oprindelige lovforslag kan opnås en betydelig administrativ forenkling for  

 kommunerne, hvis førtidspensionerne kan tilkendes fra afgørelsestidspunktet i  

 stedet for ansøgningstidspunktet, og hvis bestemmelsen om forskud på pension  

 bliver ophævet.
Da det fremsatte ændringsforslag til L 62 indebærer, at principperne om  

 kompetence og økonomisk ansvar fraviges, og da ændringsforslaget samtidig vil  

 påføre kommunerne en række administrative problemer, kan Kommunernes  

 Landsforening ikke støtte ændringsforslagets model for tilkendelse og  

 finansiering af førtidspension.
Principielt bør staten finansiere de  

 pensionstilkendelser, der besluttes af revaliderings- og pensionsnævnene.
 Det foreslåede udvalgsarbejde om modeller for en vedvarende udlægning af  

 tilkendelseskompetencen er efter landsforeningens opfattelse ingen garanti  

 for, at der bliver tale om en kort overgangsperiode.
Landsforeningen vil derfor lægge stor vægt på, at der i ændringsforslaget  

 som minimum indbygges en anden finansieringsmodel.
I den foreliggende model  

 kan revaliderings~ og pensionsnævnet - i tilfælde af anke - omgøre og forhøje  

 den kommunale beslutning om pension.
Staten bør derfor finansiere forskellen  

 mellem laveste pension (kommunale afgørelser) og de øvrige pensioner  

 (revaliderings- og pensionsnævnets afgørelser). Herved bliver den kommunale  

 udgift til en pensionstilkendelse uafhængig af pensionstype.
 Med hensyn til de mere teknisk-administrative problemer ved  

 ændringsforslaget henvises til vedlagte notat.
 Kopi af denne skrivelse er fremsendt til Indenrigsministeriet,  

 Finansministeriet og Økonomiministeriet.
Med venlig hilsen Thorkild Simonsen / Peter Gorm Hansen Kommunedata 10. maj 1991 Lovforslag nr. 62 med forslag til ændringer af 1. maj 1991 Kommunedata har haft lejlighed til at drøfte tilrettelæggelsen af  

 administrationen af pensionsloven efter udlægning af kompetence og den  

 ændrede refusion.
 På den baggrund anbefaler vi, at de regler, som socialministeren i henhold  

 til § 52, stk. 5 skal fastsætte får følgende udformning:
 Såvel refusionen som bloktilskud ydes til den pensionsudbetalende kommune  

 (bopælskommune). Bogføringen af pensionsbeløb, hvortil der ydes 100 pct. og  

 50 pct. refusion, sker i to poster men på samme konto således, at det klart  

 fremgår af kommunens konteringsmateriale, hvilke beløb der berettiger til  

 refusion efter de to satser.
Dette vurderes at give den enkleste administration, idet det medfører at  

 den kommune, der administrerer en pensionssag, har ansvaret for alle  

 udgifterne og dermed også ret til refusioner og bloktilskud, uanset om det  

 vedrører pensionsbeløb eller personlige tillæg.
Dette indebærer endvidere, at  

 opgørelser af grundlaget for refusion og bloktilskud ikke vil være påvirket  

 af, om en pensionist flytter inden for de første seks år eller senere.
 I grundlaget for den kommunale administration foretages der følgende  

 ændringer:
 Konteringsmaterialet for ydelseskonteringen af pensionsbeløb opdeles i to  

 dele, en der vedrører folkepension og førtidspensioner tilkendt efter den  

 lov, der er gældende før 1. januar 1992, og en der vedrører førtidspensioner,  

 der er tilkendt efter den lov, der er gældende fra 1. januar 1992. For  

 førtidspensioner tilkendt efter den hidtidige lov, hvor der efter den nye lov  

 sker en forhøjelse som følge af en ny kendelse, fastholdes de beløb, der er  

 en følge af den oprindelige kendelse i delen for »gamle« kendelser,  

 medens nye beløb medtages i afsnittet vedrørende »nye« kendelser.
 Til styring af dette samt antalsopgørelser indføres et nyt sæt  

 pensionsstande for førtidspensioner tilkendt efter den lov, der er gældende  

 fra 1. januar 1992.
 Antallet af pensionister opgøres således, at det fremgår, hvor mange der  

 er berettiget til fuld refusion, til 50 pct. refusion, og hvor mange der er  

 berettiget til blandet refusion.
 I henhold til § 52, stk. 3, afholdes udgifterne i de første seks år af den  

 kommune, der har truffet afgørelse om pension eller har indgivet indstilling  

 om pension, uanset om pensionisten flytter til anden kommune, og uanset om  

 der senere tilkendes en højere pension.
Der foretages en månedlig opgørelse af kommunens udlæg for andre kommuner.  

 Disse udlæg vedrører førtidspensionister, der er tilflyttet med en  

 førtidspension tilkendt efter 1992-loven, og hvor pensionen ikke har løbet i  

 seks år.
For pensionister, der har ophold i en institution, skal pensionen  

 dog have løbet sammenlagt i seks år, hvor pensionisten har ophold uden for  

 institutionen.
I forbindelse med pensionsudbetalingen i den første  

 kvartalsmåned foretages der en mellemkommunal clearing for det forrige  

 kvartal.
Clearingen dokumenteres på personniveau.
Personregistranten føres i  

 den kommune, der udbetaler pensionen.
Det forudsættes i loven, at det er den kommune, der tilkender pensionen,  

 der tilbyder pensionisten ophold i en institution, der er beliggende i en  

 anden kommune.
Dette er vel ikke altid tilfældet, hvorfor det bør være den  

 kommune, der tilbyder ophold på institutionen, der overtager forpligtelsen,  

 når pensionen har løbet i seks år, og indtil der har været sammenlagt seks  

 års ophold uden for institutionen.
 Styring af sagerne vurderes ikke at blive mere omfattende end tilfældet er  

 i dag.
 Der udarbejdes ikke nye styringsmekanismer, idet styringen kan ske med de  

 værktøjer, der allerede er til rådighed i form af Saghenvisnings- og  

 Advissystemet samt pensionssystemets muligheder for at registrere ansøgere og  

 bruge dette systems erindringsfaciliteter.
 Med hensyn til tilkendelsesstatistik vurderes der ikke at være grundlag  

 for ændringer, så længe der ikke sker en udlægning af kompetencen i sager om  

 mellemste og højeste førtidspension.
 Indberetning af tilkendelsesstatistik sker ved anvendelse af de  

 eksisterende skemaer, med mindre Socialministeriet stiller andre krav.
I henhold til § 33 udbetales pensioner efter § 14, stk. 3, tidligst fra  

 den første i måneden, efter der er truffet afgørelse.
Dette indebærer, at  

 almindelig førtidspension først udbetales fra afgørelsestidspunktet, medens  

 øvrige pensioner udbetales fra ansøgningstidspunktet.
Dette vurderes at kunne  

 give nogle uheldige situationer, hvor kommunens indstilling om en mellemste  

 eller højeste pension ikke følges, med det resultat, at kommunen nødvendigvis  

 må tildele almindelig førtidspension, der så først vil have virkning fra  

 tilkendelsen.
 Det vurderes også at være uheldigt, blandt andet fordi det kræver  

 ekspertise to steder at afgøre helbredsbestemte pensioner.
Dansk Handicap Forbund Folketingets Socialudvalg, Den 16. maj 1991 Christiansborg, 1240 København K.
Vedr.: Socialministerens ændringsforslag til lovforslag nr.
L 62,  

 socialministerens ændringsforslag af den 1. maj 1991 Dansk Handicap Forbund tilkendegav allerede fra vor kongres i oktober  

 1990, jf.
DHF's brev til Folketingets Socialudvalg om L 62 af 3. marts d.å.,  

 at den udlægning, der blev aftalt mellem regeringen og KL den 27. september  

 1990, bør gøres til genstand til en kommissionsbehandling.
Formålet hermed  

 skulle være at sikre handicappedes retssikkerhed uden forringelser af  

 sagsbehandlingen.
Det er derfor med tilfredshed, vi kan konstatere, at socialministerens  

 ændringsforslag opretholder de regionale revaliderings- og pensionsnævn.
Vi  

 har dog meget svært ved at se nogen saglig begrundelse ved den foreslåede  

 flytning af disse nævn til statsamtmanden.
 Hvis tanken er, at disse nævn skal gøres permanente, kan det overvejes om  

 ændrede nævn med nye sekretariater er den bedste løsning; men for os at se  

 vil det være mere økonomisk og bedre af hensyn til bevarelsen af  

 sekretariaternes ekspertise, hvis man i stedet vælger at videreføre de  

 eksisterende nævn. - Herefter kan man i kommissoriet for det udvalg,  

 regeringen har til hensigt snarest at nedsætte, medtage spørgsmålet om en  

 optimal fremtidig struktur, der tilgodeser: retssikkerhedshensynet,  

 brugerrepræsentationen fra DSI, LO og DA og udlægningsønskerne.
Vi hilser også med tilfredshed, at socialministeren med ændringsforslaget  

 delvis imødekommer DHF's forslag om, at vi bør genindføre en særskilt  

 invalidepensionslov.
Delingen mellem de helbredsbetingede førtidspensioner i  

 forhold til de socialt/behovsbestemte førtidspensioner, således at  

 handicapkompensationen holdes for sig, er en opdeling, som er logisk rigtig i  

 forhold til de kvalitative forskelle, der er i den nu stærkt sammenblandede  

 personkreds, der falder ind under det nugældende og af mange kritiserede  

 førtidspensionsbegreb.
Herom kan vi igen henvise til vort brev af 3. marts d.å. til Folketingets  

 Socialudvalg.
Men vi vil hertil tilføje, at det påtænkte udvalg meget  

 grundigt må arbejde videre med alle relevante aspekter ved en sådan deling,  

 der kan bøde på den fremmedgørelse over for begreberne i den sociale  

 lovgivning, som både ydelsesmodtagerne og de betalende skatteydere har  

 oplevet siden førtidspensionsreformen.
 Vi er i DHF bekendt med De Samvirkende Invalideorganisationers henvendelse  

 til Folketingets Socialudvalg, som vi i det store og hele kan tilslutte os.
 I denne forbindelse finder vi det afgørende vigtigt, at det udvalg, der  

 skal nedsættes foruden en kompetent sammensætning også stilles mere frit med  

 hensyn til nuancerede forslag (også om decentraliseringsgraden) for de  

 forskellige kompetencer.
 Som vi har givet udtryk for over for Folketingets Socialudvalg ved vort  

 foretræde den 7. marts d.å. - ved mere uformelle kontakter med repræsentanter  

 for en række af partierne - og ikke mindst gennem afholdelsen af DHF's  

 konference i Landstingssalen på Christiansborg den 18. april d.å. om  

 »Handicapkompensation og førtidspension«, finder vi, at det ikke  

 vil være forsvarligt af retssikkerhedsmæssige årsager, hvis især højeste og  

 mellemste førtidspension bliver udlagt til kommunerne. - Og i endnu højere  

 grad må vi advare imod en udlægning for invalidebilernes vedkommende - et  

 område, hvor vi i DHF er opmærksomme på, at der er store forskelle i nævnenes  

 praksis.
 DHF's konklusion, i hvilken vi også har skelet til Beslutningsforslag nr.  

 B 78 om nedsættelse af et førtidspensionsudvalg af 25. april d.å., er derfor:
Folketingets Socialudvalg bør nu overveje sikringen af et sagligt  

 forsvarligt udvalgs- eller kommissionsarbejde, herunder at der gives tid til  

 at foretage de nødvendige mere dybtgående analyser af, hvorledes den  

 nuværende regionale administration har fungeret. - For DHF er det i denne  

 forbindelse af største vigtighed, at de ydelser, som er handicapkompenserende  

 og relativt sjældent forekommende fortsat placeres på mindst det regionale  

 niveau.
På grund af vor kommunestruktur, hvor halvdelen af kommunerne har  

 under 10.000 indbyggere og dermed har for lille en sagsmængde til sikring af  

 den relevante sagkundskab, må vi i DHF fastholde, at en generel udlægning af  

 disse sagsområder ikke er forsvarlig - selv om en række af vore meget store  

 kommuner, jf. frikommuneforsøgene i Esbjerg og Ballerup, meget vel kan løse  

 disse sociale opgaver.
Da der igen har været rejst debat såvel om amternes berettigelse som om en  

 ny kommunalreform, finder vi det meget vigtigt at  

 »førtidspensionsudvalget« grundigt overvejer sine forslag i  

 relation til tænkelige ændringer i den administrative opdeling i  

 amter/kommuner.
Forslagene om eventuelle ændringer i de handicapkompenserende  

 ydelser bør i størst mulig udstrækning videreføre retssikkerhedsprincippet  

 (efter dokumenterede behov) også på lidt længere sigt.
Med venlig hlsen Karen Madsen / Jens Birkvad De Samvirkende Invalideorganisationer Til Folketingets Socialudvalg København, den 15. maj 1991 Vedr.: Socialministerens ændringsforslag af den 1. maj 1991 til  

 Forslag til lov om ændring af den sociale styrelseslov og lov om social  

 pension m.v. (omlægninger af reglerne om tilkendelse af førtidspension,  

 refusionssatser og ankestrukturen m.v.) L 62 De Samvirkende Invalideorganisationer (DSI) har tidligere udtalt sig om  

 nævnte lovforslag som oprindeligt fremsat.
 Der henvises til skrivelser:
- af den 5. november 1990 til Socialministeriet - af den 22. januar 1991 til Folketingets partier I sidstnævnte skrivelse opfordrede vi Folketinget til:
- at vedtage en kommunal budgetgaranti uden at førtidspensionsområdet  

 inddrages, - at pålægge socialministeren at nedsætte et udvalg med repræsentanter fra  

 de kommunale organisationer, arbejdsmarkedsparter, DSI m.fl.
Udvalget skal  

 fremkomme med forslag til justeringer af lovgivningen omkring  

 førtidspensionen, såvel administrativt som indholdsmæssigt med henblik på at  

 sikre en hurtig og saglig sagsbehandling samt at fremme revalidering og  

 beskæftigelse af de berørte befolkningsgrupper.
DSI finder fortsat, at dette ville være den sagligt set rigtige og mest  

 hensigtsmæssige fremgangsmåde.
Socialministerens ændringsforslag, som virker  

 som en imødekommelse af tidligere bl.a. fra os fremkomne indvendinger, ændrer  

 intet afgørende ved dette forhold.
 Til de enkelte punkter i ministerens ændringsforslag af den 1. maj 1991  

 skal følgende fremføres:
Forslagets § 1, pkt. 1, ny § 16. Her opretholdes den tidligere  

 foreslåede nye sammensætning af amtsankenævnet, der medfører, at  

 amtsankenævnet fremover består af statsamtmanden og 2 kommunalt udpegede  

 medlemmer.
Efter DSI's opfattelse er det helt uacceptabelt, at der på denne  

 måde indføres »kommunalt selvdømme«.
Ud fra en principiel  

 retssikkerhedsbetragtning bør en evt. ny sammensætning af amtsankenævnet  

 overvejes nøje.
 Forslagets § 1, pkt. 3, § 18 om overførsel af revaliderings- og  

 pensionsnævnets sekretariat til statsamtet, om, at statsamtmanden skal være  

 født formand for revaliderings- og pensionsnævnet, og at dettes sammensætning  

 skal ændres.
Dette forslag såvel som det førstnævnte synes at pege frem mod en  

 ændring af den kommunale opgavefordeling.
I DSI finder vi, at sådanne  

 ændringer bør overvejes nøjere og finder derfor anledning til at pege på det  

 hensigtsmæssige i, at dette forhold overvejes i et udvalgsarbejde - især ud  

 fra et retssikkerhedssynspunkt, og ud fra, om en isoleret opgaveflytning som  

 den foreslåede er hensigtsmæssig.
Forslagets § 3, nr. 3, § 23 og nr. 7, 8 og 13 i § 33. Kommunerne  

 tillægges kompetence til at træffe afgørelse om tilkendelse af førtidspension  

 efter § 14, stk. 3. DSI har tidligere været inde på tanker i den retning.
Vi  

 skal ved denne lejlighed præcisere, at vi især har peget på muligheden for at  

 skille de helbredsbetingede førtidspensioner (de tidligere invalidepensioner)  

 og de socialt betingede behovsbestemte førtidspensioner.
Pensioner efter § 14, stk. 3, nr. 1, er helbredsbetingede (tidligere  

 laveste invalidepension) på linie med pensioner efter § 14, stk. 1 og stk. 2.  

 DSI finder ikke, at man uden videre bør overføre tilkendelseskompetencen af  

 førtidspensioner efter § 14, stk. 3, nr. 1, til kommunerne.
Dette burde  

 overvejes nøjere i et udvalgsarbejde.
Pensioner efter § 14, stk. 3, nr. 2. Her burde man seriøst overveje at  

 overføre tilkendelseskompetencen til kommunerne.
Dette bør dog nok ud fra  

 flere hensyn ikke ske umiddelbart: Uden videre kan frygtes, at kommunernes  

 praksis vil blive stærkt uensartet og uhensigtsmæssig på området.
Nogle  

 kommuner vil formentlig anvende bestemmelsen til at skille sig af med  

 vanskelige eller svært revaliderbare kontanthjælpsklienter.
Andre kommuner  

 vil måske opføre sig »urimeligt moralsk fordømmende« i denne type  

 sager.
Meget taler derfor for, at dette spørgsmål vendes endnu en gang, og at  

 man samtidig - i det mindste - opruster kommunernes revalideringsmuligheder  

 for den gruppe.
 For så vidt angår kompetencen til at tilkende pensioner efter § 14, stk.  

 3, nr. 3, ser vi ingen hindringer for, at tilkendelseskompetencen umiddelbart  

 overføres til kommunerne.
 Fornuftige forudsætninger herfor er dog en regelpræcisering på området og  

 fastsættelse af en maksimal behandlingstid for disse sager på f.eks. 30 dage.  

 Begge dele burde være ukompliceret, da der alene skal beregnes et  

 forsørgelsesgrundlag for at træffe en afgørelse. - En tidsfrist for  

 behandlingen af denne type sager bør under alle omstændigheder overvejes,  

 såfremt der indføres en kommunal medfinansiering og der ikke længere skal  

 kunne udbetales forskud på pension efter § 14, stk. 3; ellers får kommunerne  

 evt. en økonomisk interesse i at trække sagsbehandlingstiden unødigt.
Såfremt der indføres kommunal medfinansiering, er der også en mulighed  

 for, at kommunerne kan finde interesse i at trække sagsbehandlingen af sager  

 om pension efter § 14, stk. 1 og 2, i langdrag - evt. til et kommende  

 budgetår.
Da kommunerne fortsat skal kunne udbetale forskud på pension efter  

 § 14, stk. 1 og 2, og der skal ske regulering fra ansøgningstidspunktet, er  

 risikoen for de berørte borgere mindre.
En kommunal interesse i at trække  

 sagsbehandlingstiden - f.eks. til et kommende budgetår - er dog fortsat en  

 mulighed.
Forslagets § 3, nr. 5, § 25. Efter denne bestemmelse skal  

 statsamtet respektive kommunen afholde udgifter i forbindelse med  

 lægeerklæringer, undersøgelser m.v.
Dette medfører en mulighed for, at  

 kommunen gennem »dårlig« sagsbehandling kan overvælte udgifter på  

 statsamterne.
Dette vil ikke fremme en hurtig sagsbehandling og ikke fremme  

 en kvalificeret kommunal sagsbehandling.
Forslagets § 3, nr. 11, § 50, stk. 2. Konsekvenserne af denne  

 bestemmelse er, at ansøgere om § 14, stk. 3-pensioner kun kan indanke  

 principielle sager til Den Sociale Ankestyrelse, mens kommunerne ved uenighed  

 med revaliderings- og pensionsnævnet altid har denne mulighed.
Set ud fra et  

 retssikkerhedssynspunkt er dette uklogt.
DSI har tidligere peget på, at skal  

 der ske indskrænkninger i klageadgangen, kunne dette passende ske ved at  

 begrænse offentlige myndigheders, herunder kommunernes, klageadgang.
Formålet  

 med et klagesystem er at sikre borgernes retssikkerhed.
Det er derfor ikke  

 rimeligt, at f.eks. kommunerne belaster klagesystemet i det omfang, vi kender  

 i dag.
Forslagets § 3, nr. 14, 18, § 59, stk. 4. Der er næppe noget til  

 hinder for, at kommunerne træffer alle afgørelser om at gøre førtidspensioner  

 hvilende, såfremt afgørelsen kan ankes med opsættende virkning.
I praksis er  

 der næsten altid enighed i disse sager mellem borgeren og kommunen.
Forslagets § 4, nr. 5. Her opretholdes det ubehagelige forslag om,  

 at skønsmæssige afgørelser kun kan tilsidesættes af de amtslige ankenævn og  

 Den Sociale Ankestyrelse, hvis skønnet »er ulovligt eller åbenbart  

 urimeligt«.
Bestemmelsen er usmagelig og må i øvrigt anses for  

 overflødig - den bør derfor udgå.
Endelig indeholder socialministerens forslag, under bemærkningerne til  

 forslaget, et forslag til kommissorium for et udvalgsarbejde.
Kommissoriet er  

 alt for snævert i sit indhold, og indeholder de facto facit for  

 udvalgsarbejdet.
Dette er klart uacceptabelt.
 DSI skal konkluderende foreslå:
 1) Kommunernes budgetgaranti vedtages, idet spørgsmålet om kommunal  

 medfinansiering af førtidspensionerne udgår.
 Alternativt udlægges kompetencen til at tilkende førtidspension efter §  

 14, stk. 3, nr. 3, til kommunerne fra 1. januar 1992, som beskrevet ovenfor.  

 Evt. indføres samtidig kommunal medfinansiering af denne type førtidspension.
 2) Der nedsættes et udvalg med en sammensætning som den af ministeren  

 foreslåede med en alment respekteret person uden for Socialministeriets kreds  

 af embedsmænd som formand.
 Udvalgets kommissorium bør være en bred gennemgang af  

 førtidspensionssystemet, evt. med tidsfrister for afgivelse af betænkning på  

 delområder.
 Kommissoriet bør således indeholde, at udvalget skal overveje:
 - Kvaliteten i sagsbehandlingen og sagsbehandlingstiden (der af DSI anses  

 for uacceptabel lang) og en evt. decentralisering og/eller centralisering af  

 revaliderings- og pensionsnævnenes arbejdsopgaver.
 - Retssikkerheden i det sociale ankesystem.
 - Fremme beskæftigelsesmulighederne og fjerne barrierer herfor.
 - Inddrage ansøgere i beslutningsprocessen.
 - En evt. adskillelse af de helbredsbetingede førtidspensioner og de  

 socialt betingede behovsbestemte førtidspensioner.
 - Handicapkompenserende ydelsers indplacering i lovgivningen.
 - Ændringer i finansieringsreglerne.
 - Konsekvenserne af en evt. bruttoficering af førtidspensionerne.
 - Sammenhæng til dagpengelovgivningen.
 - Andre elementer i denne skrivelse.
- Andre elementer fra beslutningsforslag nr.
B 78.
 Sluttelig skal det understreges, at DSI lægger stor vægt på, at lovgivning  

 på dette område har bred tilslutning i Folketinget, så der skabes trygge  

 rammer for de her berørte befolkningsgruppers levevilkår.
Med venlig hilsen John Møller formand / Lars Pedersen sekretariatschef Amtsrådsforeningen i Danmark Folketingets Socialudvalg, Den 10. maj 1991 Christiansborg, 1218 København K.
I skrivelse af 1. maj 1991 har Socialministeriet over  

 for Folketingets Socialudvalg stillet ændringsforslag til L 62, forslag til  

 lov om ændring af den sociale styrelseslov og lov om social pension m.v.  

 (omlægninger af reglerne om tilkendelse af førtidspension, refusionssatser og  

 ankestrukturen m.v.).
 Idet Amtsrådsforeningen om L 62 henviser til foreningens i skrivelse af  

 24. januar 1991 fremsendte bemærkninger, skal man om de nu fremsatte  

 ændringsforslag udtale følgende:
Amtsrådsforeningen tager afstand fra den foreslåede ændrede placering og  

 sammensætning af revaliderings- og pensionsnævnene.
Forslaget indebærer, at  

 nævnssekretariaterne adskilles fra det sociale område i øvrigt.
Dette vil i  

 løbet af meget kort tid indebære fald i den faglige ekspertise.
Forslaget indebærer endvidere, at revaliderings- og pensionsnævn med  

 kommunale repræsentanter skal være ankeinstans for afgørelser truffet i  

 kommunerne om almindelig og forhøjet almindelig førtidspension.
Dette er -  

 såvel som forslaget i L 62 om kommunal repræsentation i de foreslåede sociale  

 ankenævn - vanskeligt foreneligt med almindelige habilitetsregler.
For så vidt angår de personalemæssige konsekvenser af de foreslåede  

 omlægninger konstaterer Amtsrådsforeningen, at Socialministeriet ikke synes  

 at finde de påtænkte ændringer omfattet af lov om lønmodtageres retsstilling  

 ved virksomhedsoverdragelse.
Såfremt lovforslaget vedtages, må amterne derfor  

 efter Amtsrådsforeningens opfattelse snarest foretage fornødne afskedigelser.  

 Amtsrådsforeningen har orienteret amterne i overensstemmelse hermed.
 Afslutningsvis bemærkes, at Amtsrådsforeningen foreløbig forudsætter, at  

 der opnås enighed om de økonomiske konsekvenser af de foreslåede ændringer.
Med venlig hilsen Per Kaalund / Elisabeth Lenzing De Samvirkende Invalideorganisationers Ungdom Til Folketingets Socialudvalg Den 18. marts 1991 Vedr.: Lovforslag L 62 Regeringen genfremsatte i januar det lovforslag, som blev til i en mørk  

 nattetime i september sidste år.
 De Samvirkende Invalideorganisationers Ungdom skal i den anledning bemærke  

 følgende:
 I § 16 omtales de nye ankenævn, som er tænkt nedsat i hvert amt til  

 erstatning for den nuværende struktur af ankeområdet.
 Vi har på det overordnede plan intet imod at diskutere en forenkling af  

 ankesystemet, således at de nuværende 2 amtslige nævn bliver til en  

 fællesinstans.
 Når dette er sagt, må vi klart tage afstand fra den foreslåede  

 sammensætning af det nye nævn.
For det første vil bemandingen blive kraftigt beskåret!!! Hvordan har man forestillet sig at 3 personer skal kunne klare de  

 nuværende 2 nævns funktioner??? For os at se vil dette medføre en yderligere forlængelse af  

 behandlingstiden, hvis sagerne skal behandles på et nogenlunde forsvarligt  

 niveau!!! For det andet mener vi ikke, at brugerindflydelsen er tilstrækkelig, idet  

 det kun er ved behandling af specielle sager, at brugerne er med ved bordet.
 Vi foreslår derfor, at nævnet får udvidet sine ressourcer  

 betydeligt!!! F.eks. at brugerne er permanente medlemmer, at nævnet bliver  

 udvidet til min. 10 personer med ligelig fordeling imellem det offentlige og  

 brugerne.
Vedr. § 33 Vi må på det kraftigste tage afstand fra denne grove besparelse, som vil  

 ramme vor gruppe meget hårdt.
 Det kan ikke være meningen, at pensionsansøgerne indirekte skal betale for  

 det offentliges forbrug af tid.
 Det må være helt oplagt, at en pension må tilkendes og udbetales fra  

 ansøgningstidspunktet, dvs. det tidspunkt hvor invaliditeten opstår.
 Det er ikke rimeligt, at eens handicap skal gøres til genstand for  

 kommunal budgettænkning.
Vedr. § 20 og 21 Her foreslås det, at kommunerne overtager kompetencen til at træffe  

 afgørelse om ret til pension.
 Med hensyn til de behovsbetingede førtidspensioner er vi af den  

 overbevisning, at kommunerne med nogen støtte og tilførelse af ressourcer vil  

 kunne overtage kompetencen, uden at de berørte parter bliver forfordelt.
Men når det drejer sig om de helbredsbetingede (læs: invalidepensionerne),  

 må vi klart tage afstand fra forslaget.
Med det kenskab, som vi, brugerne,  

 har til de forskellige kommuners praksis, må vi forudse rent kaotiske  

 tilstande på området.
 Som det er nævnt i flere rapporter, er der stor forskel ud over landet på  

 den sociale indsigt og deraf følgende indstillingspraksis, og får kommunerne  

 »hånd og halsret« over dette område, vil vi på  

 invalidepensionsområdet opleve en forskelsbehandling, som vi skal helt  

 tilbage til de gamle sogneråds dage for at sammenligne.
 Vi foreslår derfor, at pensionsområdet igen bliver adskilt, således at  

 de behovsbestemte pensioner bliver skilt fra invalidepensionerne.
Vi foreslår, at kompetencen til at tildele invalidepension forbliver i  

 amtsligt regi, således at der tilsikres en nogenlunde ligelig behandling af  

 denne gruppe.
Dette vil også medføre, at ekspertisen forbliver intakt.
Vedr. invalidebilsområdet Efter 15 års erfaring med bistandsloven må vi klart tage afstand fra, at  

 tildelingskompetencen lægges ud til kommunerne.
Vi mener ikke, at dette område er velegnet til yderligere  

 decentralisering, tværtimod!!! Det er det ikke, bl.a. på grund af misundelseseffekten.
 En udlægning vil også betyde, at en lille landkommune, som måske kun har  

 1-2 bilsager om året, aldrig vil kunne opbygge den fornødne ekspertise på  

 dette område, hvorfor der bliver en fare for, at urelevante hensyn vil blive  

 inddraget i afgørelserne.
 Specielt hvis det drejer sig om forholdsvis dyre kassebiler, må vi frygte,  

 at sagerne vil blive genstand for kommunal budgetstyring og øget  

 forskelsbehandling.
 Vi foreslår derfor, at invalidebilsområdet forbliver i amtsligt regi  

 eller flyttes til et centralt nævn, således at »nabo-skønnet«  

 bliver fjernet fra dette følsomme område.
 Generelt må vi tage afstand fra den i forslaget indlagte forringelse af  

 retssikkerheden.
 Det kan ikke passe at et land som Danmark skal bombes tilbage til  

 fattiggårdenes tid, hvor alt det, vi har opnået igennem de sidste hundrede  

 år, bliver tilsidesat på grund af socialt uansvarlig økonomisk ønsketænkning.
DSI-UNGDOM for Michael Pedersen formand Hans J.
Møller konsulent De Samvirkende Invalideorganisationers Ungdom De Samvirkende  

 Invalideorganisationers Ungdom udtaler fra sit hovedbestyrelsesmøde den  

 2/2-91:
 Regeringen har genfremsat deres forslag om at overføre  

 bevillingskompetencen på førtidspensioner og invalidebiler til kommunerne.
Ifølge forslaget vil man tilstræbe at gennemføre hele reformen, som ikke  

 samlede flertal før valget - heri ligger der også en forenkling af  

 førtidspensionsområdet, således at de nuværende 5 satser ændres til 2. Dette  

 lyder jo meget positivt, men læser man hele teksten igennem, finder man ud  

 af, at det især vil betyde en kraftig økonomisk forringelse for modtagerne af  

 højeste pension.
Gruppen af modtagere af højeste pension er især gruppen af  

 stærkt handicappede.
 Fratages denne gruppe de ekstra bevillinger, der gives netop som  

 kompensation for de særlige behov, handicappede har, vil man stene os tilbage  

 til før Steinckes socialreform i 1933.
 Den del af reformen, der er fremsat nu, vil medføre følgende:
 - bevillingskompetencen overføres til kommunerne.
 Dette vil medføre, at invalidebiler og førtidspension er genstand for en  

 økonomisk nedprioritering.
 - at pensionisterne nu selv skal betale for den lange sagsbehandlingstid.
Denne passus vil medføre en totalsyltning af alle pensionssager.
Vi  

 frygter, at den i øjeblikket meget lange sagsbehandling vil blive forøget.
DSI-Ungdom må tage skarpt afstand fra, at man laver en besparelse på dette  

 område.
Vi kan ikke gå med til, at bevillingskompetencen overføres til  

 kommunerne.
DSI-Ungdom kræver en pensionslovgivning der sikrer en ensartet  

 pensionstildeling, uanset hvor man bor!! Nærmere oplysninger fås hos Michael Pedersen, Istedgade 10, st.tv., 8000 Århus C., tlf.: 86 13 73 49.
Positivgruppen Folketingets Socialudvalg,København, den 13. marts 1991 Christiansborg.
Forslag og kommentar til L 62 I forbindelse med de aktuelle forhandlinger om ændringer i  

 pensionslovgivningen vil vi gøre opmærksom på et særligt problem, som vi  

 håber, lovgiverne vil tage højde for i udvalgsarbejdet.
Sagsbehandlingstiden ved ansøgning om førtidspension for mennesker med  

 diagnosen AIDS har i en række tilfælde vist sig at være op til et helt år og  

 endda i nogle tilfælde endnu længere.
Desværre er der også eksempler på, at  

 afgørelsen først er kommet efter ansøgerens død, så efterbetalingen er  

 tilfaldet boet.
For mennesker med en sygdom med dødelig udgang er den lange ventetid en  

 særlig stor social, økonomisk og menneskelig belastning.
Med et kort  

 livsperspektiv har man brug for en hurtig afklaring og den sociale sikkerhed,  

 som tilkendelse af pension udgør.
Ofte vil der være tale om en efterbetaling, som først kan udbetales, når  

 den endelige afgørelse om pension foreligger.
Det er indlysende, at mennesker  

 med AIDS eller andre livstruende sygdomme vil have større glæde af dette  

 beløb, jo tidligere det udbetales i sygdomsforløbet.
Den lange sagsbehandlingstid må efter vores vurdering primært tilskrives  

 stive arbejdsgange og bureaukrati.
Ved diagnosen AIDS er der ingen tvivl om  

 berettigelsen til højeste førtidspension, og sagsbehandlingen er derfor ikke  

 særlig ressourcekrævende.
Da HIV-smittede jo på grund af sygdommens særlige karakter og rolle i  

 samfundet kun i mindre omfang er organiserede i Positivgruppen eller andre  

 HIV-grupper, er vi ikke i stand til at sætte tal på problemets omfang.
Til  

 belysning af de konkrete problemer vedlægger vi et bilag med fire eksempler.
 Konkluderende opfordrer vi Socialudvalget til at sikre en bestemmelse  

 i den reviderede lov, som giver mennesker med livstruende sygdomme  

 retssikkerhed for en maksimal sagsbehandlingstid på tre måneder fra  

 ansøgningstidspunktet for førtidspension.
 Samtidig vil vi gerne kommentere socialministerens planer om  

udskydelse af tidspunktet for udbetaling af førtidspension, jf. svar  

 til Socialudvalget L 62 - Bilag 14.
Det er Positivgruppens opfattelse, at når en person søger pension,  

 eksisterer behovet for støtte fra ansøgningstidspunktet.
At søge pension er  

 for det enkelte menneske en alvorlig og indgribende beslutning, som bør  

 udløse støtte, når behovet er tilkendegivet (og betingelserne for at modtage  

 pension i øvrigt er opfyldt).
 I særdeleshed skal vi pege på faren for endnu længere  

 sagsbehandlingstider, idet kommunerne med et fremtidigt økonomisk medansvar  

 på pensionsområdet vil få et økonomisk incitament for at udskyde afgørelser.  

 Når man tager kommunernes betrængte økonomi i betragtning, kan en sådan regel  

 få uhyggelige konsekvenser og blive udtryk for en afart af  

 »refusionstænkningen«: kommunen sender ikke regningen til staten,  

 men til svagt stillede borgere.
Med venlig hilsen for Positivgruppen Knud Josephsen Positivgruppen er en forening for godt 200 HIV-smittede.
 Vi stiller os gerne til rådighed med yderligere oplysninger.
Positivgruppen Et par eksempler på behandling af pensionsansøgninger A.
A. får AIDS-diagnosen i 1989. Han ønsker at fortsætte sit arbejde, så  

 længe han kan.
Efteråret 1989 må han sygemelde sig, og han ansøger om  

 førtidspension i sin kommune den 16.1.1990.
 D. 11.6.1990 får han svar, på at han er tilkendt højeste førtidspension.  

 Han får udbetalt et mindre forskud på sin pension fra kommunen fra den  

 1.8.1990, og fra den 1.9.1990 - 81/2 måned efter at han har søgt - går hans  

 udbetaling af pension endelig i orden.
A. kunne godt klare sig økonomisk i ventetiden.
Det værste var, at han  

 frygtede, at han ikke ville nå at få glæde af sin pension.
Blandt andet fordi  

 han i efteråret 1989 fik en kræft-sygdom.
 B.
B. havde haft AIDS i nogle måneder, da han den 8.12.1989 søgte  

 førtidspension i sin kommune.
Den 8.7.1990 får han svar på, at han er  

 tilkendt højeste førtidspension.
Fra den 1.8.1990 får han udbetalt forskud  

 med ca. 1/3 af sin pension.
Først den 4.10.1990 - 10 måneder efter  

 ansøgningen - går hans pension i orden med udbetaling fast af den fulde  

 pension.
 C.
C. var syg fra april 1987, og september 1987 søger han førtidspension på  

 opfordring fra sin sagsbehandler på bistandskontoret.
December 1987 får C.  

 AIDS-diagnosen.
November 1988 får han svar om, at han er tilkendt den højeste  

 førtidspension.
Udbetaling af den fulde pension går i orden midt i februar  

 1989. Det er næsten 11/2 år efter, at han har søgt pension.
Det værste for C. var det psykiske pres, på trods af at han ikke havde  

 mange penge.
Når han rykkede for en afgørelse, fik han for eksempel at vide,  

 at der er mange andre klienter, der har problemer.
C. havde nærmest en  

 oplevelse af, at kommunen havde den holdning, om det nu kunne betale sig at  

 gøre så meget for at rykke for pensionen.
C. var nemlig ret ofte temmelig syg  

 af lungebetændelse, og han frygtede, at han ikke ville nå at få glæde af  

 pensionen.
 D.
D. søgte pension 1.2.1988. Han var dengang HIV-smittet, men ikke syg af  

 dette.
Derimod havde han andre sygdomme, som gjorde, at hans læge indstillede  

 ham til højeste førtidspension.
I juni 1990 får han AIDS-diagnosen, hvilket  

 kommunen straks orienteres om.
Trods ganske mange rykkere fra ham selv,  

 hospitalslæge og socialrådgiver lader en afgørelse vente på sig.
Blandt andet  

 trues en socialrådgiver, som rykker revaliderings- og pensionsnævnets  

 sekretariat, med, at sagen vil blive lagt nederst i bunken, hvis der bliver  

 rykket igen.
 D. har svære økonomiske problemer og er alvorligt syg.
 D. 22.1.1991 får han svar om, at han er tilkendt højeste førtidspension,  

 og glæder sig nu, til at få den udbetalt.
Dansk Handicap Forbund Folketingets Socialudvalg,Den 3. marts 1991 Christiansborg, 1240 København K.
 Vedr.: L 62, Forslag til lov om ændring af lov om social bistand samt  

 lov om social pension m.v.
Dansk Handicap Forbund skal hermed fremsætte vore principielle  

 synspunkter i anledning af ovennævnte lovforslag.
Synspunkterne vil vi uddybe  

 på vort foretræde for Folketingets Socialudvalg torsdag den 7. ds.
Om DHF's baggrund for at interessere sig indgående for L 62 og dets mulige  

 konsekvenser for svært handicappede vil vi oplyse, at vi siden stiftelsen i  

 1925 hele tiden har haft stor interesse i den sociale pensionslovgivning.  

 Denne interesse er især koncentreret om den del af pensionssystemet, der har  

 til formål at kompensere fysisk handicappedes manglende mulighed for  

 en normal lønindtægt samt handicapbetingede merudgifter.
Ved at følge  

 udviklingen i den sociale pensionslovgivning meget tæt, mener vi at have  

 opnået en god føling med den løbende administration af de for fysisk  

 handicappede relevante bestemmelser.
DHF's medlemskreds på ca. 20.000 medlemmer består af svært fysisk  

 handicappede, hvis funktionsnedsættelse beror på mange årsager eller  

 diagnoser.
Der er overvejende tale om forholdsvis svært handicappede  

 personer, hvilket kan illustreres ved, at ca. 1.000 af DHF's medlemmer har  

 ophold på plejehjem.
Da Forbundet på kongressen »88 moderniserede navnet - idet det gamle  

 vanførebegreb efter særforsorgens udlægning også er på vej helt ud af den  

 sociale lovgivning - valgte vi det moderne handicapbegreb.
For nærmere at  

 karakterisere de medlemmer, hvis interesser DHF varetager, kan vi anvende  

 begrebet bevægelseshæmmede, jf. at statskonsulenterne for vanføre også har  

 ændret navn til bevægelseshandicap-begrebet.
Som det er medlemmerne af Folketingets Socialudvalg bekendt protesterede  

 DHF fra Forbundets kongres den 20. oktober 1990 imod at lovgive på grundlag  

 af aftalen mellem regeringen og Kommunernes Landsforening (KL) af 27.  

 september 1990. Vi opfordrede »regeringen til at nedsætte en  

 førtidspensionskommission (eller et -udvalg), som kan kulegrave området i  

 samarbejde med repræsentanter for brugerorganisationerne.
Kun på denne måde  

 kan det efter DHF's opfattelse sikres, at et lovforslag ikke vil komme til at  

 skade handicappedes retssikkerhed i forhold til de ydelser, som fremgår af  

 pensionslovgivningen.« Ved Folketingsvalget i december udsendte vi i forlængelse heraf forslag  

 til at tage højeste og mellemste førtidspension sammen med  

 invaliditetsydelsen ud af fhv. socialminister Aase Olesens lovforslag (L 62  

 af 7. november 1990). Vi mener fortsat det er værd at overveje et opgør med  

 den alt for sammenblandede personkreds i een lov om førtidspension, og at man  

 med fordel kan udskille de helbredsbetingede (handicapkompenserende)  

førtidspensioner i en særlig lov.
For DHF vil det være et udmærket valg, hvis man genindfører begrebet  

invalidepension, som vi mener generelt i befolkningen er et klart og  

 forståeligt begreb.
Da begrebet direkte udtrykker, hvad det handler om, ser  

 vi også til stadighed, at mange brugere, læger, embedsmænd og også politikere  

 stadig benytter begrebet ind imellem.
Er tiden løbet helt fra det oprindelige  

 begreb, kan vi foreslå alternativt at tage udgangspunkt i  

handicapkompensation, som mere tydeligt end førtidspension svarer til  

formålet med lovgivningen.
 Socialminister Else Winther Andersen argumenterede ved genfremsættelsen af  

 lovforslaget den 16. januar d.å. for, at decentralisering og fremme af  

 nærhedsprincippet til fremme af den aktiverende, arbejdsmarkedsrettede  

 indsats nødvendiggjorde, at tilkendelseskompetencen vedrørende førtidspension  

 m.v. udlægges til kommunerne.
Vi kan følge socialministeren så langt, at en sådan omlægning  

 sandsynligvis vil kunne give nogle alternativer i relation til de  

 behovsbestemte førtidspensioner, således at aktiveringsmålsætningen bliver  

 fremmet.
For de behovsbestemte førtidspensioner mener vi også, at der ikke  

 gør sig samme krav om højt specialiseret ekspertise gældende, som når det  

 gælder de helbredsbetingede førtidspensioner, således at kommunerne udmærket  

 vil kunne overtage tilkendelseskompetencen.
Selvfølgelig vil der være  

 tilfælde, det er vanskeligt at adskille fra gruppen, som bør have tilkendt  

 f.eks. mellemste førtidspension; men med en bevarelse af revaliderings- og  

 pensionsnævnet - som vi går ind for som en ubetinget nødvendighed for de  

 helbredsbetingede førtidspensioner - vil disse sager kunne løftes op på det  

 regionale niveau! Med denne konstruktion mener vi i DHF, at hovedmålet med L 62 vil kunne  

 opnås samtidig med, at svært handicappedes retssikkerhed fortsat garderes  

 bedst muligt i 1. instans! - Modsat er det absolut utilfredsstillende og  

 uacceptabelt, at man i stedet lapper på den manglende sagkundskab, man godt  

 ved vil forekomme i mange små og mindre kommuner, ved at tilbyde  

 konsulentbistand fra de nye sociale ankenævn.
For os at se vil disse nemlig  

 ikke kunne leve op til den grundige prøvning af sagerne (f.eks. med hensyn  

 til at revalideringsmulighederne skal være udtømt), som revaliderings- og  

 pensionsnævnene har stået for.
Vi ved godt, at brugerorganisationerne (DSI, LO og DA)»s indflydelse  

 er begrænset til en mindre del af afgørelserne.
Alligevel finder vi, at det  

 bør være et umisteligt gode, at disse organisationer »sidder med ved  

 bordet« i 1. instans og kan tilbyde deres sagkundskab, når det er  

 relevant.
Vi finder det også særdeles vigtigt, at disse parter gennem den  

 lovfæstede repræsentation i nævnene har fået en dyb indsigt i, hvorledes  

 retspraksis har udviklet sig.
Denne deltagelse i beslutningsprocessen kan ikke erstattes ved rapporter  

 og statistikker, som kun giver få brøkdele af den vigtige information.
Og vi  

 har desuden meget svært ved at forestille os, at brugerrepræsentationen kan  

 etableres omkring kommunernes afgørelser.
Der lægges jo ikke op til en  

 nævns-/udvalgskonstruktion, men åbnes op for, at kompetencen kan delegeres  

 helt ud til skrankemedarbejderen! Som det fremgår af DHF's nye handlingsprogram om »Handicap &  

 Arbejde«, som blev vedtaget på vor kongres i oktober »90,  

 tilslutter Forbundet sig aktivlinjen - også for svært fysisk handicappede.  

 Vore hovedsynspunkter i relation til L 62 er, at  

 pensions-/revalideringssystemet bør indrettes ud fra vor viden om, at der kun  

 i forholdsvis få procent af sagerne kan tænkes lønsomme  

 aktiveringsalternativer.
Tænk blot på, at ca. 50.000 personer med højeste  

 førtidspension har mindre end 1/3 »resterhvervsevne«.
Med vilkårene  

 på det ordinære arbejdsmarked i dag, vil sagsbehandlere og andre embedsmænd  

 skulle udfolde en næsten utrolig kreativitet og ud over sociallovstoffet også  

 være udrustede med omfattende konkrete kundskaber om både arbejdspladserne på  

 det lokale »marked« og også kunne finde realistiske nicher, hvor  

 der potentielt er placeringsmuligheder for personer med under 1/3  

 erhvervsevne.
Med den regionale revaliderings-/pensionsmodel, DHF finder nødvendigt for  

 svært fysisk handicapptede, kan man hævde, at amts-revalideringsmedarbejderen  

 måske ikke kan have kendskab til de lokale arbejdspladser i bopælskommunen.  

 Til gengæld er mulighederne her til stede for et større overblik - og med et  

 større område vil der altid kunne findes flere muligheder.
Tænk blot på, at  

 f.eks. den virksomhed, som SAHVA's Håndværksskole har drevet for  

 vanføregruppen gennem årene (som landsdækkende institution) har givet  

 tusindvis af fysisk handicappede en oplæring til fagligt arbejde. - Også  

 handicappede har ofte ønsket at flytte derhen, hvor mulighederne - og  

 specielt uddannelses- og arbejdsmulighederne - var mere optimale end på  

 hjemegnen! Hertil kan føjes yderligere det argument, at den rette revalideringsvej  

 ved et svært fysisk handicap ofte er en højere, boglig uddannelse og en  

 erhvervsfunktion, der ikke er domineret af de fysiske krav, men mere af  

 trænet intellektuel kompetence og anvendelsen af teknologiske særligt  

 tilpassede hjælpemidler.
 Vi kan ikke forestille os selv med vor bedste vilje, at sagsbehandlerne i  

 alle 275 primærkommuner nogen sinde vil kunne erhverve den sagkundskab vi må  

 kræve, når det gælder om de dybt indgribende processer, det er at gennemføre  

 revalideringforsøg med svært fysisk handicappede.
I »Handicap & Arbejde« har vi skitseret, at der på amtsplan  

 kunne dannes revalideringsgrupper.
Sådanne grupper vil, hvis de tilknyttes  

 revaliderings- og pensionsnævnene, kunne udvide mulighederne for at aktivere  

 ansøgerne til de helbredsbetingede førtidspensioner - og på en langt mere  

 lønsom og forsvarlig måde end ved en decentralisering, hvor det bl.a. vil  

 koste meget store summer at forsøge på at kvalificere de kommunale  

 sagsbehandlere m.v.
Vedrørende forslagene til ændringer i den sociale styrelseslov og lov om  

 social pension ønsker vi først og fremmest, at det nuværende system ikke  

 ændres (heller ikke i form af kommunal medfinansiering) når det gælder:  

højeste, mellemste førtidspension, tillæg og invaliditetsydelse.  

 Revaliderings- og pensionsnævnene og deres sekretariater ønsker vi  

 bevaret til at løse opgaverne med tilkendelse af disse ydelser.
Med fordel  

 kan man efter DHF's opfattelse supplere revaliderings- og pensionsnævnene med  

revalideringsgrupper, hvorved det er realistisk at give en væsentlig  

 andel af ansøgerne nogle mere optimale revalideringstilbud, end det vil være  

 muligt i kommunerne, når bortses fra de kommuner, som er meget store - f.eks.  

 større end vort mindste amt.
- - - Dansk Handicap Forbund ønsker hermed at understrege nogle muligheder, som  

 for os at se stemmer overens med intentionerne i såvel regeringens aftale med  

 KL som socialministerens lovforslag, og som ikke indebærer den samme  

 ødelæggelse af fundamenterne for den retssikkerhed, især handicappede må have  

 krav på, som decentraliseringen til kommunerne truer med. - Ingen vil vel  

 nægte, at med kommunaliseringen vil følge en nedtoning af retssikkerheden.  

 Det er jo bl.a. ofte tilstræbt, at lokale forhold og holdninger bør kunne  

 influere på afgørelserne i sociale sager.
Og vi ved allerede fra SFI's  

 rapport »En lov - femten nævn«, at decentraliseringen fra den  

 centrale Invalideforsikringsret i 1976 har medført nogen spredning i  

 revaliderings- og pensionsnævnenes praksis. - Allerede denne spredning som  

 følger af, at femten regionale instanser aldrig vil kunne synkroniseres 100  

 procent bekymrer mange sagkyndige og mange politikere.
Logisk kan en total  

 decentralisering fra de 15 nævn til 275 primærkommunale enheder (og nogle  

 steder yderligere til et antal lokalområder) kun indebære en forøgelse af  

 spredningen i de kommunale skønsvise afgørelser.
En sikker konsekvens vil være, at »gråzonen« i 1.  

 instans, der burde træffe den rigtigst mulige afgørelse efter lovens  

 forskrifter, vil blive mange gange bredere.
En afledet virkning af dette er  

 yderligere, at vi må forudse en voldsom forøgelse af presset på  

 ankeinstanserne.
- - - Afslutningsvis skal vi - ligeledes af hensyn til at fastholde  

 retssikkerheden - anføre, at vi på samme måde altid har betragtet  

 invalidebilerne som et handicapkompenserende hjælpemiddel.
At fastholde samme  

 grad af sagkundskab ved disse afgørelser er umuligt, hvis den foreslåede  

 udlægning til kommunerne finder sted! Tænk på at antallet af invalidebiler i hele landet kun er ca. 15.000 og  

 det samlede antal bevillinger på årsbasis (såvel nye førstegangsbevillinger  

 som udskiftninger) kun er ca. 2.000. Hermed har gennemsnitskommunen kun ca.  

 2.000/275 = 7,3 sager med bevilling.
Med vort »skæve« kommunale  

 landkort, hvor halvdelen af kommunerne har under 10.000 indbyggere, vil  

 antallet af bilbevillinger i disse små og mindre kommuner være nede på 2-3  

 sager om året.
Det kan ikke give grundlag for sagkundskab og sikre afgørelser  

 overhovedet! Her skal man også tænke på, at ansøgningspresset for bilsagerne er  

 betydeligt højere end for førtidspensionsområdet.
Også af denne grund vil det  

 være en katastrofe, hvis den sagkundskab, der findes i revaliderings- og  

 pensionsnævnene, bliver nedlagt.
DHF vil ud over foretrædet den 7. marts yderligere arrangere en konference  

 om »Handicapkompensation og førtidspension«, som finder sted på  

 Christiansborg den 18. april kl. 10-16. Medlemmerne af Folketinget og især  

 Folketingets Socialudvalg er meget velkomne til at deltage i dette  

 arrangement som DHF's gæster.
Vi glæder os over, at flere af Socialudvalgets  

 medlemmer har givet udtryk for stor interesse i en sådan konference, hvor vi  

 fra vor side lægger vægt på at formidle den viden om handicapområdet, som  

 efter DHF's opfattelse bør spille en rolle for, hvorledes vi indretter  

 lovgivningen om førtidspension, revalidering m.v.
 Vi kan oplyse, at vor konference er udformet således at den i størst mulig  

 omfang vil supplere en efterfølgende konference, som De Samvirkende  

 Invalideorganisationer afholder på Nyborg Strand den 22.-23. april.
Med venlig hilsen Karen Madsen landsformand / Jens Birkvad form. f. socialpolitisk udvalg Dansk Handicap Forbund Resolution til Regering og FolketingHov, den 20.10.90 fra Dansk Handicap Forbunds Kongres på Egmont Højskolen i Hov ved Odder De 197 delegerede på DHF's kongres  

 stiller krav om, at handicappedes retssikkerhed med hensyn til  

 førtidspensionssystemet bevares - uden de forringelser, som vil følge af den  

 aftale, som regeringen indgik med Kommunernes Landsforening den 27.9. om en  

 udlægning til landets 275 kommuner af kompetencen til at tilkende  

 førtidspension, invalidebiler m.v.
Kongressens deltagere repræsenterer 18.000 medlemmer (og uden for  

 medlemsskaren mange i samme situation), og de delegerede er enige om, at de  

 fleste af kommunerne aldrig vil kunne opnå sagkundskab til at træffe  

 afgørelser på samme kvalificerede måde som de amtslige revaliderings- og  

 pensionsnævn har kunnet.
DHF vil derfor også appellere til, at nævnene  

 bevares, så handicappede sikres mod den vilkårlighed og de forskellige  

 holdninger, der vil komme til at præge »retspraksis« i de  

 forskellige kommuner.
 Kongressen advarer også imod forringelsen af ankesystemet, som i mange  

 sager er afgørende vigtig for handicappedes retssikkerhed.
Regeringens aftale med KL er indgået uden at brugernes repræsentanter har  

 været inddraget i forhandlingerne. - DHF protesterer imod dette brud på  

 traditionen i dansk socialpolitik, hvor repræsentanter fra De Samvirkende  

 Invalideorganisationer altid har siddet med ved bordet, når der var tale om  

 større reformer af førtidspensionssystemet, der er af vital betydning for  

 handicappede.
Alene det element i aftalen, hvorefter antallet af  

 førtidspensioner skal reduceres fra fem til kun to forskellige slags  

 førtidspension, er i sig selv et oplæg til meget indgribende og komplicerede  

 forandringer af vort førtidspensionssystem.
DHF opfordrer på den baggrund indtrængende regeringen til at nedsætte en  

 førtidspensionskommission, som kan kulegrave området i samarbejde med  

 repræsentanter for brugerorganisationerne.
Kun på denne måde kan det efter  

 DHF's opfattelse sikres, at et lovforslag ikke vil komme til at skade  

 handicappedes retssikkerhed i forhold til de ydelser, som fremgår af  

 pensionslovgivningen.
DHF opfordrer alle Folketingets socialt ansvarlige medlemmer til at lægge  

 pres på regeringen, således at fremgangsmåden i lovgivningen igen kan komme  

 til at foregå i samarbejde med brugernes repræsentanter.
Mennesker med et  

 stærkt handicap kan ikke være tjent med, at en stærk kommunal organisation  

 sammen med regeringen som »en tyv om natten« kan foretage et så  

 alvorligt indhug i handicappedes rettigheder, som det er sket med aftalen af  

 27. september.
Med venlig hilsen Karen Madsen landsformand Dansk Handicap Forbund, Hans Knudsens Plads 1 A, 2100 København Ø.
DHF's ønsker og krav i forbindelse med folketingsvalget december 1990 Genoptryk af de krav, der er relateret til den politiske debat om  

 reformering af førtidspensionerne m.v.
Giv os invalidepensionen igen! Op til folketingsvalget stiller Dansk Handicap Forbund krav om, at højeste  

 og mellemste førtidspension tages ud af den aftale, regeringen indgik med  

 Kommunernes Landsforening den 27/9 om at »kommunalisere«  

 førtidspensionerne. - I stedet bør disse to pensionstyper til svært  

 handicappede føres videre efter gældende regler i en invalidepensionslov.
 Herved undgår vi den ødelæggelse af førtidspensionssystemet, mange mener  

 vil blive en konsekvens af aftalen, og kan sikre handicapgrupperne fortsat  

 kompensation for deres ekstraudgifter og mulighed for livskvalitet.
 Det nye begreb førtidspension, vi fik i 1985, underminerede den brede,  

 folkelige solidaritet og opbakning om ydelserne til svært handicappede, fordi  

 dette begreb er uklart i forhold til det for alle forståelige  

 »invalidepension«.
 Aftalens intention om aktivering er god, når det gælder de behovsbestemte  

 (sociale) førtidspensioner, men ikke for svært handicappede med ingen eller  

 meget lille erhvervsevne. - Det vil derfor være »at rette bager for  

 smed«, hvis prisen for aktivering skal betales af handicapgrupperne med  

 højeste eller mellemste førtidspension.
DHF's forslag til partierne før og efter valget er derfor, at vi igen får  

 en invalidepensionslov, hvorigennem vi kan værne om svært handicappedes behov  

 og rettigheder.
Deres pensioner skal som hidtil gives på grund af  

 invaliditeten og ikke som »folkepension før tiden«, som er noget  

 vrøvl.
 Vi håber på politikernes sympati for forslaget, der kan gennemføres helt  

 uden ekstraudgifter på socialbudgettet.
Også en aktivpolitik skal betales! Dansk Handicap Forbund har i en arbejdsgruppe beskæftiget sig med den nye  

 aktivlinje i socialpolitikken.
I denne forbindelse vil Forbundet op til  

 folketingsvalget efterlyse en mere helhjertet politisk indsats, da DHF  

 finder, at det ikke er nok at udpege nye mål, når der ikke bliver afsat de  

 nødvendige økonomiske midler.
Aktivlinjen var fremme for et år siden, da Folketinget vedtog  

 bruttorevalideringsydelsen, men uden den ekstra økonomiske tilskyndelse til  

 kommunerne, DHF mener, der er brug for.
På det seneste har aktivlinjen været  

 et vigtigt motiv bag en aftale regeringen og Kommunernes Landsforening har  

 indgået om førtidspensionerne.
Det er planen at kommunerne skal overtage 50  

 pct. af finansieringen af de førtidspensioner, staten hidtil har refunderet  

 100 pct.
Heller ikke her skabes der noget særligt økonomisk incitament til  

 fordel for aktivlinjen.
 Dansk Handicap Forbund har altid været tilhænger af revalidering og lønnet  

 beskæftigelse fremfor førtidspensioner til alle handicappede, der kan klare  

 et job.
I stedet for de nævnte halvhjertede forsøg på en mere effektiv  

 aktivpolitik vil vi foreslå, at det nye Folketing sadler om.
Der er brug for,  

 at Folketinget starter med at anvise de økonomiske midler, som er en  

 forudsætning for, at kommunerne sammen med handicappede kan føre målene ud i  

 livet.
DHF vil konkret foreslå, at staten refunderer kommunernes udgifter til  

 revalidering med 100 pct.
Hvis man på denne måde gør revalidering til hovedsagen, så er chancen for  

 en effektiv aktivindsats mange gange større, således at flere handicappede  

 kommer i arbejde og færre på førtidspension.
Dette sker ikke, hvis  

 revalidering skal være en biting eller et stedbarn i sociallovgivningen.
Krav om kommission til sikring af handicappedes rettigheder! En mørk aften i slutningen af september indgik regeringen en aftale med  

 Kommunernes Landsforening om intet mindre end en dybt indgribende reform af  

 vort førtidspensionssystem.
Ved så omfattende indgreb i vor lovgivning plejer  

 vi ellers at lade en kommission eller et særligt udvalg kulegrave såvel  

 tilsigtede som evt. uheldige konsekvenser, inden lovmaskinen skal sættes i  

 gang.
 Dansk Handicap Forbund's kongres i oktober stillede derfor krav om en ny  

 førtidspensions-kommission, - et krav som socialministeren ikke fandt det  

 umagen værd at lytte til, hun fremsatte i stedet den 7. november det  

 lovforslag, hun havde lovet Kommunernes Landsforening - hen over hovedet på  

 brugerne og en række protesterende sagkyndige.
Takket være folketingsvalget er der nu mulighed for, at  

 folketingskandidaterne forholder sig konkret til, hvor stor en magt  

 kommunerne skal have over tildelingerne af førtidspensioner.
Der er også tid  

 til at få drøftet, om det er en kommende EF-harmonisering, der er en skjult  

 bagtanke med at kommunalisere og samtidig forringe svært handicappedes  

 rettigheder: sagerne flyttes væk fra sagkyndige instanser, ankemulighederne  

 reduceres, og man har forestillet sig besparelser i milliardklassen.
Bl.a.  

 har det været fremme i debatten, at nye pensionister ikke længere skal kunne  

 tildeles højeste førtidspension, men kun mellemste! Finanslovforslagets besparelse - 269 mio. kr. på førtidspensionerne - var  

 kun et »varselsskud«.
Ifølge planen ville man nå op på mere end 2  

 mia. kr. i løbet af 7 år.
Da førtidspensionerne hidtil har været betalt 100  

 pct. af staten - med fuld tilslutning af Folketingets medlemmer - håber DHF  

 på en ny politisk stil efter valget.
På vegne af vore svært handicappede  

 medlemmer er vi nemlig alvorligt bekymrede over, at kupagtige aftaler mellem  

 regeringen og KL har tilsidesat sædvanlige demokratiske metoder - herunder  

 brugerindflydelse - i sociallovgivningen.
Skal handicappede igen isoleres? Vi risikerer, at retssikkerheden bliver erstattet med en snæversynet  

 økonomistyring i de mange små og mindre kommuner, hvis en aftale mellem  

 regeringen og Kommunernes Landsforening af 27/9 om udlægning af sager om  

 invalidebil udmøntes i lovform. - I Dansk Handicap Forbund er vi rystede over  

 den usaglige aftale, fordi vi ved, at de allerfleste kommuner aldrig kan  

 blive kvalificerede til at dømme retfærdigt, når det f.eks. er vigtigere at  

 holde et presset budget, end at tilkende en bil til en handicappet, der  

 opfylder kriterierne for et sådant hjælpemiddel.
Sagsområdet er efter DHF's erfaringer alt for følsomt til, at afgørelserne  

 skal træffes så tæt på den handicappede.
Forbundet stiller derfor krav om, at  

 sagerne bliver i de amtslige revalideringsnævn, og hvis nævnene ulykkeligvis  

 skulle blive nedlagt, så mener vi, at andre regionale eller et centralt organ  

 må overtage bilsagerne.
 Økonomistyring kender vi allerede i en del kommuner, som holder budgettet  

 til invalidebiler ned på et minimum - mindre end behovet. - Forbundet har  

 også eksempler på kommuner, der altid har indstillet til afslag, når en svært  

 handicappet skulle have bilen udskiftet, selv om nævnet hver gang har givet  

 den handicappede medhold i retten til bilstøtten.
 DHF's frygt går især på, at handicappede igen skal risikere at blive  

 isoleret i deres boliger på grund af manglende hjælpemidler til befordring,  

 og Forbundet vil derfor afkræve valgets kandidater et løfte om, at de ikke  

 medvirker til den aftalte kommunalisering af bilsagerne.
HANDICAP & ARBEJDE Handlingsprogram for DANSK HANDICAP FORBUND Dansk Handicap Forbunds socialpolitiske udvalg  

 nedsatte i foråret en arbejdsgruppe om Handicap & Arbejde, som skulle  

 udarbejde et forslag til kongressen, der kunne sætte focus på dette vigtige  

 område for bl.a. at styrke beskæftigelsesmulighederne blandt mennesker med  

 handicaps.
 Forslaget, der former sig som en handlingsplan, omhandler følgende  

 delemner:
Historisk opsummering, Hvad er handicappet arbejdskraft? - Handi-kraft, Uddannelse, Revalidering, Produktionsvirksomhed, Andre emner, Afslutning, Arbejdsgruppens medlemmer.
Historisk opsummering - tilbageblik på DHF's holdninger og indsats vedr.  

 revalidering/arbejdsformidling af fysisk handicappede.
Fra DHF's stiftelse i 1925 til ca. 1970 var et af de vigtigste punkter i  

 DHF's arbejdsprogram, at personer med et fysisk handicap fik mulighed for  

 placering i et lønnet erhverv på arbejdsmarkedet. - I 20'erne og 30'erne  

 pegede Forbundet ofte på et stort antal stillinger i stat, amter, kommuner og  

 koncessionerede virksomheder, der kunne bestrides af lettere handicappede.
I  

 40'erne og 50'erne var bedre arbejdsformidling og det private arbejdsmarked i  

 højere grad i focus.
 Da revalideringsloven kom i 1960, slog DHF aktivt til lyd for  

 realiseringen af en løfteparagraf, der få år senere i form af en kongelig  

 anordning gav handicappede (med lige kvalifikationer)  

 »fortrinsadgang« til det offentlige arbejdsmarked. - Tanker om en  

 kvotaordning (dvs. større arbejdspladsers pligt til ansættelse af en  

 procentandel handicappede) var fremme i debatten i løbet af 60'erne; men de  

 blev pure afvist af DHF, der ikke mente et sådant system var i danske  

 handicappedes interesser.
 DHF's politik var, at personer med handicap gennem uddannelse og  

 revalidering skulle have handicappet kompenseret og derved blive  

 konkurrencedygtige på arbejdsmarkedet.
 Forbundet var også en aktiv medaktør gennem 60'erne for at få skabt de  

 fornødne institutionstilbud for arbejdsprøvning, revalideringsklinikker m.v.  

 Der blev også stillet krav om flere ressourcer til kvalificerede  

 revalideringskonsulenter, da revalideringscenter-systemet i slutningen af  

 60'erne var udsat for et uforsvarligt stort sagspres.
 Da det blev klart, at bistandsloven skulle afløse  

 revalideringscenter-systemet, protesterede DHF's socialpolitiske udvalg  

 kraftigt til Folketingets Socialudvalg, hvor vi gjorde rede for: 1) at den  

 dyrt erhvervede ekspertise ville forsvinde ved udlægningen til 275  

 primærkommuner og 2) at lovgiverne burde satse på et tættere samarbejde  

 mellem revaliderings- og arbejdsformidlingssystem.
Som led i opfølgningen af bistandslovens mere generelle uddannelseshjælp  

 (§ 42), der afløste revalideringslovens bestemmelser, udarbejdede DHF en stor  

 redegørelse om »Handicap & Arbejde«, der i 1982 blev fulgt op  

 med en større undersøgelse af »Udviklingen i kontanthjælpen til  

 uddannelse«.
På grund af et »uigennemsigtigt« datamateriale i  

 socialstatistikkerne og 70'ernes udvikling fra meget lav til meget høj  

 arbejdsløshed begrænsedes konklusionerne til at konstatere en væsentlig  

 afmatning fra 1976, hvor bistandslovens § 42 trådte i kraft i forhold til  

 perioden 60-75, hvor de 12 statslige og regionalt placerede  

 revalideringscentre havde opgaverne.
 DHF's opbakning omkring organisationen med de regionale centre er senere  

 ofte blevet fulgt op af sagkyndige, DSI m.fl.
 Forbundets kongres i oktober 1988 tilsluttede sig et princip, hvor det  

 slås fast, at ENHVER har ret til arbejde, og at personer med handicap  

 derfor bør have forskellige former for (kompenserende) bistand for at kunne  

 få job på det aktuelle arbejdsmarked. - Dette forudsætter flg.  

 foranstaltninger:
egnede adgangsforhold ved alle arbejdspladser hjælpemidler personlig- og sekretær-bistand mere effektiv arbejdsformidling øget brug af beskyttede stillinger lige rettigheder til arbejdsløshedsdagpenge og handicaporganisationernes indflydelse på lovgivningen.
- - - Ud fra dette rids over DHF's historiske baggrund vedr. handicap og  

 arbejde, har Forbundet taget positivt imod de nye tanker, der er ført frem i  

 Folketinget og især af socialminister Aase Olesen om, at vort sociale system  

 skal skifte fra den såkaldte passiv- til en aktivlinje.  

 Formålet med sidstnævnte, jf. også vedtagelsen af  

bruttorevalideringsydelsen i december 1989, er bl.a., at færrest  

 muligt af arbejdsmarkedets »marginalgrupper« (herunder  

 handicappede) havner på førtidspension.
I stedet bør disse medborgere have  

 mulighed for at opnå lønnet arbejde på hel- eller nedsat tid på  

 arbejdsmarkedet (evt. særligt hensigtsmæssige områder).
Hvad er handicappet arbejdskraft? - Handi-kraft Arbejdsgruppen foreslår, at DHF lancerer begrebet Handi-kraft.  

 Formålet hermed er at markere, at en stor gruppe personer med handicap  

 opfatter sig selv som en del af arbejdskraften.
At få et arbejde er for denne  

 gruppe det primære fremfor (eller til supplement af) et tilbud om  

 førtidspension.
 Udgangspunktet må være de positive værdier, der knytter sig til, at  

 mennesker med handicaps (og handi-kraft ) kan indgå i et fællesskab  

 med andre, der skaber produkter og ydelser.
 Det bærende er, at personer med handicaps i en arbejdsproces kan yde en  

 stabil, engageret arbejdsindsats, og at denne positive kendsgerning kan  

 opveje mere eller mindre skeptiske opfattelser af, hvor meget eller hvor  

 hurtigt den enkelte kan producere.
 Ved at focusere på rest-arbejdsevnen indgår begrebet handi-kraft på  

 denne baggrund som et positivt og optimistisk slagord i DHF's kampagne, der  

 skal informere befolkningen om, at mennesker med handi-kraft er  

 motiveret arbejdskraft, man ikke kan se bort fra, men bør drage nytte af.
 Arbejdsgruppen foreslår en række initiativer, som DHF kan vælge at  

 udarbejde:
 - Hæfte der beskriver beskæftigelses- og uddannelsesmulighederne for  

 mennesker med handicaps.
 Målgruppe: handicappede, pårørende og interesserede.
- Hæfte der præsenterer eksempler på, hvad mennesker med handicaps kan  

 arbejde med.
Herudover kan der bringes oplysninger om lovgivning, der giver  

 mulighed for støtteforanstaltninger (40/60-ordning, 1/3-ordning,  

 hjælpemidler, sekretærbistand m.v.).
 Målgruppe: virksomheder, arbejdsformidlingscentre, social- &  

 sundhedsforvaltningerne, skoler, gymnasier, ungdomsrådgivningskontorer etc.
- Artikler til dag-, lokal- og fagpressen der lancerer begrebet  

 handi-kraft.
Skal bl.a. beskrive den stabile, velkvalificerede arbejdskraft  

 som mennesker med handicaps er i besiddelse af samt beskrive  

 arbejdsforholdene og kravene på arbejdsmarkedet for mennesker med handicaps.
 - Plakat og mærkater om »Handicap & Arbejde« og  

 »Handi-kraft«.
 - Samarbejdsaftale med Dansk Arbejdsgiverforening og Landsorganisationen  

 (LO) om en kampagne med udgangspunkt i overordnede grundprincipper om  

 handicappedes ret til arbejde og det nye begreb: handi-kraft.
Uddannelse Arbejdsgruppen finder, at det har stor betydning at mennesker er  

 veluddannede.
Det er ofte sådan, at mennesker, der er ledige og uddannede,  

 klarer sig bedre end uudannede ledige.
Med andre ord så skaber uddannelse  

 større livskvalitet.
Endvidere er uddannelse en vigtig forudsætning for  

 integration.
 DHF bør derfor give en høj prioritet til uddannelse af handicappede - til  

 handicapkompenserende bistand under et uddannelsesforløb, hjælpemidler, evt.  

 sekretærbistand o.s.v.
Revalidering På grund af ny lovgivning det seneste års tid er revalideringsinitiativer  

 (f.eks. flere specialtrænede sagsbehandlere og reva-virksomheder) blevet et  

 akut behov.
 Målet for DHF må være, at revalideringsvirksomheder og arbejdspladser  

 generelt skal tilpasses en bred kreds af mennesker (efter målsætningen  

»et samfund for alle«), der måtte have individuelle behov  

 for arbejdspladsindretning.
 Revalideringsvirksomhederne bør i stigende grad forbindes med det private  

 og det offentlige arbejdsmarked, da det er handicappedes interesse, at  

 revalideringsstrukturen ikke »isoleres« i den sociale sektor.
 Med henblik på at forbedre handicappedes mulighed for revalidering, må der  

 fra handicaporganisationerne etableres et formaliseret samarbejde med amterne  

 om at oprette revalideringsafdelinger og ansætte reva-konsulenter inden for  

 den eksisterende lovgivning.
 Med denne struktur - amterne som ansvarshavende - vil den enkelte  

 revalideringssag kunne starte med, at kommunen overfører sagen til amtets  

 reva-konsulent.
 Baggrunden for, at arbejdsgruppen anbefaler, at det ikke skal være en  

 kommunal opgave, er, at kommunale sagsbehandlere (bortset fra en række af de  

 allerstørste kommuner) ofte har hele bistandsloven som sagsområde og ikke har  

 det samme befolkningsunderlag som amterne for at kunne opretholde  

 ekspertisen.
Det er meget vigtigt, at disse reva-konsulenter i  

 amts-revalideringsafdelingerne får tilbudt revalideringskurser.
I den  

 forbindelse vil det være at anbefale at DHF/DSI forsøger at få udarbejdet et  

 uddannelseskompendium.
 Arbejdsgruppen foreslår, at der sker en uddannelsesmæssig opprioritering  

 for de personer, der arbejder med revalidering af handicappede, via de  

 sociale højskoler, social- & sundhedsudvalgene m.v., og i denne  

 forbindelse bør man også drage nytte af de erfaringer DHF og andre  

 brugerorganisationer kan tilbyde såvel som de statslige specialkonsulenter.
Arbejdsgruppen foreslår endvidere, at DHF i forbindelse med de foreslåede  

 initiativer overvejer ansættelsen af en reva-rådgiver aflønnet af  

 socialministeriet, jf. ministeriets initiativer for gruppen (over 30 år) med  

 førtidspension og de mange tiltag, der kan forventes i forbindelse med den  

 nye aktivlinje.
DHF kan også overveje at søge økonomiske midler til at  

 ansætte en forsker i en tidsbegrænset periode.
Produktionsvirksomhed Arbejdsgruppen kan anbefale, at opbygningen af produktionsvirksomheder -  

 ud fra de mange signaler om bl.a. en ny aktivlinje i socialpolitikken - også  

 bliver en vigtig opgave for handicaporganisationerne (i samspil med  

 myndighederne, parterne på arbejdsmarkedet, fonde, EF m.fl.).
For i størst mulig grad at udvikle attraktive tilbud for personer med  

 handicap - og handi-kraft - er det nødvendigt, at der også satses på  

 supplerende initiativer fra handicaporganisationerne.
Vi forestiller os  

 bl.a., at handicaporganisationerne især vil kunne supplere med nye former for  

 produktionsvirksomheder - f.eks. niche- og prototype-produktioner og andre  

 produktioner, der af forskellige årsager ikke er interessante for de private  

 virksomheder, men som kan udføres efter et udgiftsneutralitetsprincip, og  

 hvor også den sociale nytte i bredere betydning for den enkelte og for  

 samfundet tillægges værdi.
Til forskel fra »almindelige« virksomheder vil vi især fremhæve  

 behovet for virksomheder, der er maksimalt tilpassede til arbejdstagere med  

 fysiske handicaps i forbindelse med produktion af varer og tjenesteydelser  

 for andre virksomheder.
Tilpasningen kan bl.a. ske gennem individuel  

 arbejdstid, hjælpere, befordringstilbud m.v.
 For at fremme mulighederne for at flere personer med fysiske handicaps kan  

 komme i arbejde, mener vi, at der bør gøres forsøg på at etablere  

 produktionsvirksomheder, der ikke har et egentligt overskud som hovedformål,  

 men som er indrettet på at være udgiftsneutrale og på at fungere i et tæt  

 samarbejde mellem brugerne, arbejdsmarkedets parter samt sociale og  

 arbejdsmarkedsmæssige myndigheder.
 Mulige samarbejdspartnere kan f.eks. være offentlige institutioner,  

 teknologiske institutter, patentdirektoratet, opfinderkontoret samt  

 forskellige virksomheder på det private arbejdsmarked.
Andre emner DHF bør iværksætte initiativer, der har til formål at forbedre  

 aflønningen på de beskyttede værksteder.
Sådanne initiativer kan evt. ske i  

 samarbejde med LEV og DSI.
Afslutning Den nye holdning DHF bør indtage i de kommende år er (igen) at være  

 aktiv, udfarende og så vidt muligt arbejde for konkrete, nyskabende  

 projekter.
Vi ved, at mange mennesker med handicaps ønsker at bruge deres  

 potentiale af handi-kraft; og set i lyset af de seneste års signaler om den  

 nye aktivlinje er der dermed skabt mulighed for at flere handicappedes  

 jobønsker kan blive opfyldt.
Men positiv velvilje og en ny socialpolitisk holdning er ikke i sig selv  

 tilstrækkeligt.
DHF må gå aktivt ind som medaktør for at skabe disse nye  

 jobmuligheder.
Dermed vil Forbundet kunne være med til at sikre, at den nye  

 aktivlinje også omsættes til realistiske tilbud til mennesker med fysisk  

 handicaps.
Arbejdsgruppens medlemmer Hakon Deth Jensen, Distriktschef, Arbejdsformidlingen Kbh.
 Ulla Trøjmer, socialrådgiver, medlem for UK i socialpolitisk udvalg.
 Poul Erik Vilhelmsen, socialpolitisk konsulent DHF.
 Jens Birkvad, næstformand.
 Godkendt af socialpolitisk udvalg den 3/10 1990.
Dansk Handicap Forbund Hans Knudsens Plads 1 A, 2100 København Ø.
Konference om HANDICAPKOMPENSATION OG FØRTIDSPENSION Torsdag den 18. april 1991, kl. 10-16, Landstingssalen, Christiansborg Program:
 Kl. 10.00 Velkomst ved landsformand Karen Madsen, Dansk Handicap Forbund.
 Kl. 10.15 Handicapkompensation - ligestilling?  oplæg om  

 adskillelsen af invalide- og folkepension ved reformen i 1965: indførelsen af  

 den graduerede invalidepension og det nye princip om handicapkompensation ved  

 lektor Glenn Warmer, Den Sociale Højskole i København.
 Kl. 10.45 Retssikkerheden for personer med handicap  perioden  

 1965-76 med Invalideforsikringsretten og perioden 1976-91 med revaliderings-  

 og pensionsnævnene ved nævnsformand Peter Høffding, Viborg Amtskommune.
 Kl. 11.30 Spørgsmål til indlederne.
Kl. 12.00 Frokost Kl. 13.00 Handicapbetinget førtidspension  1960-91 udviklingen i  

 antal personer med højeste og mellemste førtidspension ved Steen Bengtsson,  

 De Samvirkende Invalideorganisationer (tidl.
Socialforskningsinstituttet) og  

 Poul Erik Vilhelmsen, socialpolitisk konsulent i Dansk Handicap Forbund.
 Kl. 13.45 Handicappede og arbejdsmarkedet  om aktivlinjen i  

 relation til svært fysisk handicappede og forholdene på det aktuelle  

 arbejdsmarked og kravene til revalideringsforanstaltninger m.v., som kan  

 skabe alternativer til helbredsbetinget førtidspension ved Hakon Deth-Jensen,  

 distriktschef, Arbejdsformidlingen i København.
 Kl. 14.30 Dansk Handicap Forbund's forslag vedr. en reformering af  

 helbredsbetinget førtidspension  panel med medlemmer af DHF's  

 socialpolitiske udvalg og nævnsmedlemmer fra DHF.
Kl. 15.15 Kaffe Kl. 15.30 Vanskeligheder ved en kommunalisering af invalidebilerne  

  DHF's panel.
 Kl. 16.00 Afslutning ved landsformand Karen Madsen, DHF.
N.B.
Brev med program og tilmeldingsblanket følger, idet vi fremsender til  

 hele Folketinget på een gang.
HK/KOMMUNAL Handels- og Kontorfunktionærernes Forbund i Danmark Kopi til: Folketingets Socialudvalg.
Socialminister Else Winther Andersen, Slotsholmsgade 6, 1216 København K.
Forslag til lov om ændring af den sociale styrelseslov og lov om  

 social pension m.v. (L 62) Lovforslaget syntes at have prioriteret effektivitetshensynet langt  

 højere end retssikkerheden.
Dette kan set ud fra en bredere socialpolitisk  

 synsvinkel indebære en række uheldige konsekvenser i form af tilsidesættelse  

 af lighedsprincippet og heraf flydende mistillid til systemet.
Borgerne må  

 kunne have en berettiget forventning om, at man - uanset hvor i landet  

 vedkommende bor - får den hjælp, man er berettiget til efter gældende regler.  

Hverken mere eller mindre.
De større kommuner vil utvivlsomt have både sagsgrundlag, ekspertise og  

 administrationsapparat til at leve op til denne forventning.
Anderledes i de  

 små kommuner, hvor der på årsbasis kan være tale om kun 20 pensionssager og  

 måske et bilag.
 De mindre kommuner har sikkert de bedste intentioner om at yde den  

 optimale indsats ved sagsbehandlingen på førtidsområdet, men det kan  

 forudses, at det vil blive meget svært at oparbejde/bevare en nødvendig  

 ekspertise - såvel lægeligt som socialfagligt i de mindre kommuner.
Den nye struktur efterlader sådanne kommuner med 2 valgmuligheder.
Man kan  

 vælge at lade den tvivl, der følger af manglende erfaringsgrundlag og  

 utilstrækkelig ekspertise komme ansøgeren til gode - hvilket medfører, at der  

 gives bevilling på et tvivlsomt grundlag.
Eller man kan vælge at give afslag  

 og henvise til ankeinstansen.
Uanset hvilken løsning man vælger, vil denne  

 være udtryk for svigtende retssikkerhed og brud på lighedsprincippet.
 Disse uønskede bivirkninger kunne i nogen grad afhjælpes gennem intensiv  

 og udstrakt rådgivning/vejledning, service udøvet af eksperter med bred  

 erfaringsindsigt og visioner på området.
 Det tætte samarbejde mellem kommunernes og amtskommunernes medarbejdere i  

 revaliderings- og pensionsnævnssekretariaterne har betydet en opsamling af  

 viden og metodeudvikling inden for revaliderings- og pensionsområdet.
Ved en lovændring vil den praktiserende læge få væsentlig og afgørende  

 indflydelse på ansøgninger om førtidspension, uden at der er sikkerhed for,  

 at de praktiserende læger har de revaliderings- og pensionsmæssige  

 forudsætninger, der skal til for at præcisere og vurdere sagerne.
Det er  

 derfor vigtigt, at kommunerne benytter lægekonsulenter, der har et bredt  

 socialmedicinsk helhedssyn.
Det er bl.a. nævnt, at et af formålene med lovændringen er, at der skal  

 være overensstemmelse mellem kompetence og det økonomiske ansvar.
For så vidt  

 angår hjælpemidler, herunder invalidebiler til personer under 67 år (ca. 400  

 mio. kr. årligt), vil der efter en eventuel lovændring stadig være en  

 uoverensstemmelse, idet amtskommunerne jf. de gældende finansieringsregler  

 refunderer kommunen halvdelen af udgifterne til hjælpemidler.
En anden begrundelse er, at der skal gøres en mere effektiv indsats for at  

 få især yngre mennesker i en eller anden form for beskæftigelse, i stedet for  

 et tilbud om en førtidspension.
Denne intention er der vel ingen, der kan  

 være uenig i, men for det første er der kun ca. 2 pct. af det samlede antal  

 førtidspensionister, der er under 40 år, og for det andet vil en mere  

 effektiv indsats ud over den, kommunerne allerede yder i dag, kræve, at der  

 tilføres kommunerne en forøget personalemængde.
 Det er HK/KOMMUNALs opfattelse, at lovforslaget ikke har taget højde for,  

 at en forøget indsats i kommunalt regi vil kræve flere personaleressourcer.  

 Såfremt lovforslaget vedtages, kan dette blandt andet ske ved, at der  

 tilføres kommunerne noget af det amtskommunale personale, der p.t. er i  

 revaliderings- og pensionsnævnssekretariaterne.
 Endvidere bør der tilføres amtskommunerne økonomiske midler således, at en  

 koordinerings/rådgivnings- og vejledningsgruppe kan bibeholdes og bistå  

 kommunerne i det fremtidige arbejde vedrørende revaliderings-/pensionssager  

 samt sikre, at de amtslige § 91-institutioner bliver udnyttet mest  

 hensigtsmæssigt i forhold til et revalideringsforløb.
 Herudover kan den amtskommunale gruppe tilføre kommunerne den erfaring og  

 ekspertise, som fremkommer ved, at man kan betragte  

 førtidspensioneringssagerne under eet - i stedet for et lokalt område med få  

 pensionssager.
 HK/KOMMUNAL finder, at dette, at man i lovforslaget foreslår, at  

 amtsankenævnene henlægges til de statslige amters regi, er et forsøg på en  

 forøget centralisering og en fremmedgørelse af borgernes mulighed for at  

 finde vej igennem de sociale systemer.
 Efter vor opfattelse vil den eneste rigtige løsning være, at man  

 bibeholder amtsankenævnene i den nuværende form, idet der blandt andet  

 foregår et tæt samarbejde imellem den løbende sagsbehandling i amtskommunerne  

 og amtsankenævnene samt, at man eventuelt kan koble et ankeorgan for  

 revaliderings- og pensionssager på det nuværende amtsankenævn, hvis der skal  

 ske lovændring på området.
Med venlig hilsen HK/KOMMUNAL Merete Skovgaard De Samvirkende Invalideorganisationer Viborg Amt Folketingets Socialudvalg,Viborg, den 31. januar 1991 Christiansborg, 1203 København K.
Vedrørende socialministerens forslag til ændringer af den sociale  

 styrelseslov og lov om social pension m.v. (Lovforslag nr.
L 62) Det er med beklagelse, vi må konstatere, at socialministeren har  

 genfremsat lovforslaget i stort set uændret form i forhold til den tidligere  

 socialministers lovforslag fra november 1990 (L 64), uden at have drøftet det  

 med repræsentanter for vore organisationer.
Fremgangsmåden må siges at være  

 usædvanlig for et mangeårigt samarbejde mellem ministrene og vore  

 repræsentanter, og det bedste, der derfor kan ske, vil være, at forslaget  

 trækkes tilbage.
Der vil for os at se intet være til hinder for, at  

 Folketinget vedtager en kommunal budgetgaranti som lovet i aftalen mellem den  

 tidligere regering og Kommunernes Landsforening.
 I vort brev af 19. november 1990 til Folketingets Socialudvalg fremsatte  

 vi vore synspunkter til det da fremsatte forslag (L 64), og disse synspunkter  

 er fortsat gældende i forbindelse med det foreliggende forslag (L 62). Brevet  

 med bilag fremsendes som bilag til nærværende henvendelse som vore  

 synspunkter.
Vi skal i øvrigt henvise til brev af 22. januar til Folketingets partier  

 fra De Samvirkende Invalideorganisationer, brev af 23. januar 1991 til  

 udvalget fra Dansk Blindesamfund og til henvendelse af 29. januar 1991 til  

 tingets medlemmer fra Forsamlingen af formænd for revaliderings- og  

 pensionsnævnene, der supplerer, udbygger og beskriver synspunkter, der er  

 omtalt i vort brev af 19. november 1990, uden at de er sammenarbejdet.
Vi kan  

 helt tilslutte os i de i de omhandlede henvendelser udtrykte synspunkter.
Thorben Koed Thomsen De Samvirkende Invalideorganisationer Viborg Amt Folketingets Socialudvalg,Viborg, den 19. november 1990 Christiansborg, 1203 København K.
Hermed fremsendes bemærkninger til lovforslag nr.
L 64 Indledningsvis skal bemærkes, at det bedste, der kan overgå forslaget,  

 er, at socialministeren trækker forslaget tilbage og nedsætter et bredt  

 sammensat udvalg til gennemgang af de problemer, forslaget er udtryk for, og  

 som forslaget skal forsøge at løse.
Udvalget bør bl.a. omfatte medlemmer fra  

 De Samvirkende Invalideorganisationer.
Bemærkninger vedr. ankesystemet Borgerens retssikkerhed er afgørende for følelsen af tryghed og følelsen  

 af at kunne få indflydelse på afgørelser i første instans -  

 socialforvaltningerne i kommunerne - idet følelsen af at kunne få en  

 afgørelse prøvet har betydning, når den enkelte går aktivt ind i debatten om  

 ydelser, der er søgt.
Kan en ansøgning kun behandles et sted, opstår let  

 følelsen af afmagt over for systemet, hvilket bl.a. erfaringerne fra  

 hjemmehjælpsområdet viser.
Ankesystemet må naturligvis indrettes sådan, at der er vandtætte skodder  

 mellem første og anden instans.
Ingen kan vel forestille sig, at  

 repræsentanter fra byretterne skal have sæde i landsretten.
Det foreliggende  

 forslag, forslagets § 1, nr. 1, indebærer en sådan sammenblanding, indfører  

 kommunalt selvdømme, et selvdømme, Folketinget bl.a. gennem oprettelse af  

 patientklagenævnet har søgt på et andet område at hindre.
Der har på en række  

 andre områder gennem årene været stærk kritik af selvdømmet.
Det foreliggende  

 forslag vil være et fuldstændigt brud med den tidligere ordning, hvor  

 kommunalpolitikere ikke havde indflydelse på ankens afgørelse.
Det er  

 naturligvis ikke rimeligt, at økonomiske vanskeligheder i kommunerne og  

 kommunernes ønske om budgetsikkerhed skal betyde ændringer på et så  

 betydningsfuldt og grundlæggende område som ankesystemet.
Kommunernes  

 problemer må løses gennem de enkelte love, hvis man ønsker det.
 Vi har bemærket os forslaget om, at ankenævnene i visse sager udvides med  

 repræsentanter for De Samvirkende Invalideorganisationer; det vil kunne lade  

 sig gøre ved de eksisterende nævn gennem en lovændring.
Det foreslås, at ankenævnene lægges under statsamtmanden.
Denne flytning  

 må vi fraråde.
Det er vigtigt, at medarbejderne ved ankenævnene har et  

 samhørighedsforhold til andre sociale og juridiske medarbejdere i amternes  

 administration.
Dette er med til at sikre en fortsat faglig udvikling og  

 orientering om beslægtede arbejdsområder, uden at medarbejderne fra  

 ankenævnene bliver direkte inddraget i andre sager.
Vejledningen til  

 kommunerne fra amterne bør ikke foregå fra ankenævnet, men fra andre  

 medarbejdere, idet sammenblanding af rådgivning og ankebehandling vil medføre  

 alvorlige habilitetsproblemer.
Ved at bevare ankenævnene under amterne vil  

 det umiddelbart være muligt at fastholde kontakten mellem rådgivende  

 personale og personale, der behandler ankesager, til gavn for begge parter.
 Det foreliggende forslag bør således afvises.
Revaliderings- og pensionsnævnene Baggrunden for socialministerens forslag om at nedlægge revaliderings- og  

 pensionsnævnene og flytte kompetencen til kommunalbestyrelsen synes at bygge  

 på en myte, den, at kommunerne søger at undlade revalidering og søge pension  

 i stedet, da pensionen er statsfinansieret.
Denne myte er ikke rigtig,  

 hvilket vel bl.a. kan ses af afslagsprocenterne.
Det er jo i virkeligheden et  

 fåtal, der får afslag, og der er ofte et langvarigt revalideringsforsøg forud  

 for pensionsansøgningen.
At der kan være enkelte ansøgninger, hvor  

 revalidering burde have været forsøgt, er snarere udtryk for lidt forskellig  

 opfattelse, men det er imidlertid vigtigt at bevare revaliderings- og  

 pensionsnævnet for at sikre, at afgørelsen om pension træffes på et bredt  

 erfaringsgrundlag.
Kun få kommuner vil råde over tilstrækkelig viden til at  

 kunne vurdere en række ansøgningers indhold, og aftalen mellem kommunerne og  

 regeringen om forenkling af pensionssystemet kan vel også tages som udtryk  

 for, at man i kommunerne finder det nuværende system for vanskeligt til  

 kommunal behandling.
Det er vigtigt, at forståelsen for, at nogle mennesker har brug for  

 førtidspension, hviler på en bred folkelig baggrund.
Sammensætningen af  

 revaliderings- og pensionsnævnet kan vel tages som udtryk for en bred  

 folkelig baggrund, samtidig med, at der er tale om ekspertise på forskellige  

 områder, f.eks. arbejdsmarkedsforhold og handicapspørgsmål.
Denne bredde  

 sikres ikke ved overflytning af kompetence til kommunalbestyrelsen.
Ud over  

 det anførte kommer hensynet til retssikkerheden.
Afgørelserne hviler dels på  

 et retsligt grundlag, dels på praksis udviklet gennem mange år.
Denne  

 udvikling bør bevares.
Hertil kommer, at det for ansøgeren navnlig i de små  

 kommuner vil kunne føles overordentlig ubehageligt at skulle have så  

 indgribende en afgørelse truffet af mennesker, der måske er naboer eller  

 bekendte, og som samtidig gennem finansieringen også skal være med til at  

 betale pensionen.
 Det foreliggende forslag bør afvises.
Til § 3, nr. 7. Forslaget i § 33, sidste del, bør klart afvises.  

 Det vil være helt tilfældigt, hvornår en pensionssag bliver afgjort.
Der er  

 ventetid på undersøgelser, arbejdsprøvning, sagsbehandlere har ferie, er på  

 kursus, bliver syge eller er på barselorlov for blot at nævne nogle  

 udsættelsesgrunde, som ansøgeren er helt uden indflydelse på.
Hertil kommer,  

 at man kan forestille sig, at sager forhales på grund af kommunale budgetter,  

 en handlemåde, vi har indtryk af anvendes i sager om dyre hjælpemidler bl.a.  

 Retssikkerheden er ved det forslag helt vilkårlig.
Nogle kommuner har kort  

 behandlingstid, andre lang, fordi sagsområdet er lavt prioriteret.
Nogle  

 ansøgere rejser sag som 58-årige og vil først få sagen afgjort som 60-årige  

 og derved komme på folkepensionsniveau.
Det forslag fortjener ingen  

 behandling - bør afvises.
Til nr. 10, § 50. Bestemmelsen er igen en begrænsning af  

 retssikkerheden.
Tilsyneladende bliver der som nu en klageinstans, men den  

 nugældende mulighed for at få pensionssagen prøvet ved landets højeste  

 klageinstans bortfalder i realiteten, og hermed også for at få sagen prøvet  

 ved den instans, der sidder inde med den største erfaring på området, og som  

 er med til at sikre en vis ensartethed gennem afgørelserne.
Man bør overveje  

 udvidet mulighed for at lade sagen prøve ved ankestyrelsen.
Til nr. 16, § 52, om finansiering Dette forslag hviler på den tidligere omtalte myte om kommunernes  

 manglende vilje til revalidering, fordi pension er billigere, og det skal  

 igen fastslås, at den ikke er rigtig, det er ikke erfaringen.
Staten bør som  

 hidtil afholde udgifterne til pension.
Mange små og mindre kommuner har et så ringe indtægtsgrundlag, at det vil  

 få indflydelse på tilkendelse af pensioner; der vil blive givet afslag, eller  

 sagen vil blive forhalet af budgetmæssige grunde, og der vil ikke blive  

 iværksat revalidering, fordi det ganske enkelt ikke er muligt.
I nogle  

 kommuner er indtægtsgrundlaget så ringe, at pensionisterne betaler lige så  

 meget i skat som landbrugerne, selv om landbrug er hovederhverv i kommunen.  

 Hertil kommer, at staten og ikke kommunerne har indflydelse på lovgivningen,  

 som sikrer revalideringsmuligheder, og som skaber mulighederne på  

 arbejdsmarkedet.
Antallet af pensionister på førtidspension vil være forskellig fra  

 landsdel til landsdel bl.a. på grund af arbejdsmulighederne.
I landkommuner  

 og kommuner med udpræget fiskerierhverv vil der sjældent være et varieret  

 erhvervsudbud, og det er derfor også vanskeligere at revalidere i disse  

 områder.
Disse områder er samtidig de fattige kommuners område, som så skal  

 tynges yderligere ved at overtage en del af pensionsfinansieringen, og der  

 vil komme en række uvedkommende hensyn ind i afgørelserne.
Forslaget bør på det bestemteste afvises.
Når beslutningsgrundlaget -  

 myten - er forkert, bliver beslutningen det også.
Til § 4, nr. 6, om ankenævnenes indskrænkede muligheder Denne bestemmelse er jo et udslag af regeringsaftalen med kommunerne om  

 budgetsikkerheden og et alvorligt indgreb på borgernes retssikkerhed alene ud  

 fra kommunale ønsker om at styre budgetterne.
Den er for borgeren uklar og  

 bør afvises. Årsagen til, at så mange afgørelser ender i ankenævnene, er  

 lovgivningens uklarhed og manglende forklaring, når afgørelsen er truffet.
At  

 gennemføre denne bestemmelse er at rette bager for smed, som det hedder i  

 digtet om smeden og bageren.
 Forslaget bør afvises.
Til § 4, nr. 16, vedr. § 91 og nr. 17 vedr. § 94 Kommunernes adgang til at oprette revalideringsvirksomheder/beskyttede  

 værksteder er allerede til stede i § 91, stk. 2.
 Det foreliggende forslag vil medføre konflikter mellem en eller flere  

 kommuner, som vil oprette revalideringsvirksomheder og amtskommunerne, der  

 får planlægningen slået i stykker, og den samlede indsats på området må  

 forventes at blive dyrere.
 Hertil kommer, at ved at give tilladelse til, at kommunerne opretter  

 revalideringsvirksomheder/beskyttede virksomheder, flyttes også visitationen  

 til kommunen, og det vil kunne betyde, at der ikke henvises til amtskommunale  

 institutioner og muligheder for individuel beskyttet beskæftigelse -  

 1/3-ordninger.
Som reglerne er nu, skal kommunerne realitetsbehandle ansøgninger om  

 beskyttet beskæftigelse og videresende sagen til amtet uden hensyn til evt.  

 kommunalt budget.
Der er tale om lovbunden udgift, hvilket fremgår af en sag,  

 som De Samvirkende Invalideorganisationer i Viborg Amt indbragte for  

 socialstyrelsen i 1988, da en kommune ikke ville henvise til beskyttet  

 beskæftigelse.
Denne kommune har nu igen undladt at behandle sådanne sager om  

 individuel beskyttet beskæftigelse, da budgettet er opbrugt.
Det foreliggende  

 forslag vil betyde øgede vanskeligheder i planlægningen, dyrere indsats og  

 forringelse af retssikkerheden for borgeren, som den omtalte sag viser.  

 Kommunerne har som anført allerede muligheder for i samarbejdet med amtet at  

 oprette revalideringsvirksomheder, muligheden er tilstrækkelig.
 Forslaget bør afvises.
 Til udvalgets brug vedlægges:
 »Førtidspension - hvad nu?» Pjece udgivet af Dansk  

 Blindesamfund.(Ikke optrykt her).
 Hvem modtager førtidspension? Artikel fra Danske Kommuner nr. 30/90.
Uddrag af brev til socialministeren fremsendt af brugerrådet i Viborg Amt  

 i anledning af høringsrunden vedr.
Lotz 3-betænkningen 9. september 1989.  

 Afsnittet vedr. klage over kommunale og amtskommunale beslutninger.
 Notat udarbejdet af socialrådgiver Hugo Knudsen, Reva-klinikken Hald Ege.
Brev med bilag fra socialstyrelsen til D.S.I.
Viborg Amt af 1.12.1988.
Med venlig hilsen Thorben Koed Thomsen Økonomisk perspektiv Hvem modtager førtidspension? Tre ud af fire førtidspensionister er over 50 år.
Gruppen op til 40 år  

 udgør 1,8 procent af det samlede antal Af fuldmægtig Ulrik Petersen, Kontoret for social- og  

 arbejdsmarkedsforhold og fuldmægtig Ralf Klitgaard Jensen, Økonomisk  

 Sekretariat Med 5 forskellige typer er førtidspensionssystemet ganske  

 uoverskueligt.
Der går imidlertid en meget klar skillelinie mellem på den ene  

 side:
* Højeste og mellemste førtidspension til folk med meget betydelige  

 helbredsproblemer og med få eller ingen muligheder for gennem aktiverende  

 indsats at vende tilbage til arbejdsmarkedet, og på den anden side * Almindelig førtidspension (tre typer) til folk med et forsørgelsesbehov  

 typisk på grund af en indtægtsnedgang.
 Pr. 1. januar 1990 var der i alt 249.300 førtidspensionister i Danmark.  

 Fordelingen på aldersgrupper og pensionstyper fremgår af tabel 1.
3/4 af førtidspensionisterne er over 50 år.
De yngste pensionister (op til  

 40 år) med almindelig førtidspension, som den seneste tids debat har  

 fokuseret meget på, udgør kun 1,8 pct. af det samlede antal  

 førtidspensionister svarende til knap 4.600. Ud fra en ideel betragtning er  

 dette selvfølgelig 4.600 for mange.
 Der er nogenlunde lige mange mænd og kvinder, som modtager højeste eller  

 mellemste pension, hvor det er helbredet, der spiller den afgørende rolle.
 Derimod modtager næsten 5 gange så mange kvinder som mænd den (typisk  

 behovsbestemte) almindelige førtidspension.
Geografisk spredning På landsplan er der 48 førtidspensionister pr. 1.000 indbyggere.
Dette  

 dækker imidlertid over en vis spredning kommunerne imellem.
Det er især de  

 almindelige førtidspensioner, der bidrager til denne spredning.
Der er en tendens til, at landkommunerne har relativt flere almindelige  

 førtidspensionister (ofte tidligere landbrugere) end bykommuner, når der ses  

 bort fra Københavns Kommune, som ligger i toppen med 25 almindelige  

 førtidspensionister pr. 1.000 indbyggere.
Den øvrige del af  

 hovedstadsregionen ligger derimod i bunden med 12.
 På amtsplan er der, når der ses bort fra hovedstadsregionen, relativt  

 flest almindelige førtidspensionister i Bornholms, Viborg, Sønderjyllands og  

 Storstrøms Amter, mens der er færrest i Vejle og Århus Amter.
Flere yngre førtidspensionister Antallet af førtidspensionister er siden 1984 steget med knap 30.000  

 svarende til 12 pct.
 Først og fremmest på grund af lovændringerne i 1984, som betød en bredere  

 adgang til almindelig førtidspension, bl.a. ud fra en vurdering af sociale og  

 økonomiske forhold, har den relative stigning været væsentlig større, når det  

 gælder de almindelige førtidspensionister (jf. tabel 2). Blandt dem har  

 stigningerne været størst for de under 50-årige, hvis antal er blevet mere  

 end 3-doblet.
 En medvirkende årsag til den store stigning i antallet af almindelige  

 førtidspensionister under 50 år er den vedvarende ugunstige udvikling på  

 arbejdsmarkedet, hvorved flere er blevet hængende i kontanthjælpssystemet.
 Men det er ikke det mest almindelige forløb, at en førtidspensionist  

 tidligere (langvarigt) har modtaget kontanthjælp.
 Halvdelen af dem, der søger førtidspension, modtager på  

 tilkendelsestidspunktet ikke nogen sociale ydelser, mens 1/3 modtager  

 sygedagpenge og kun 1/6 modtager kontanthjælp.
Der er således ikke grundlag for at antage, at kommunerne søger  

 førtidspension til personer for at slippe for udgiften til kontanthjælp.
I  

 øvrigt er det jo statens revaliderings- og pensionsnævn, der træffer  

 afgørelserne om førtidspension.
Tabel 1: Førtidspensionister fordelt på alder og pensionstype  

 (1990) Viborg Amtskommune Uddrag af brugerrådets skrivelse til Socialministeriet 9. september 1990,  

 bemærkninger til Lotz 3-betænkningens forslag på det sociale område I.
Vedrørende betænkningens kap. 4, klage over kommunale og  

 amtskommunale beslutninger Ad klageadgang Brugerrådet finder det egentlig uforståeligt, at de af udvalgets  

 medlemmer side 1071) rejste kritikpunkter er blevet genstand for fornyet  

 drøftelse.
 Kritikken mod det fra 1975 etablerede ankesystem resulterede i et  

 betænkningsarbejde i juni 1984, »Effektivisering af det sociale  

 ankesystem«, hvor samme kritikpunkter blev seriøst gennemdrøftet.
 Mindre ændringer fandt herefter sted i 1985. Socialministeren gav allerede  

 dengang ved forelæggelsestalen tilsagn om nøje at følge virkningerne, og gøre  

 dette senest i 1986. Der har ikke siden været forslag om lovændringer.
 Set ud fra et brugersynspunkt har mange kommunale repræsentanter haft  

 vanskeligt ved at affinde sig med, at det sociale udvalgs skøn kan omgøres.
Skal der på det sociale område alene være en legalitetsprøvelse, kræver  

 dette, at lovgivningen er særdeles udtømmende.
Dette er bistandsloven og  

 andre sociale love ikke.
Og kan dårligt være det.
Når der har været så megen diskussion om især ankenævnene og deres  

 administration af bistandsloven, findes hovedårsagen nok i meget skiftende  

 lovgivning på området.
Bistandsloven er på 14 år alene inden for  

 kontanthjælpsområdet ændret 15 gange.
Som repræsentanter for handicappede kan  

 vi specifikt fremhæve ændringerne omkring § 482), der i tidsrummet 1980-84  

 indholdsmæssigt blev væsentligt ændret 3 gange.
Dette giver usikkerhed.
 Brugerrådet kan derfor tilslutte sig bemærkningerne i  

 Socialforskningsinstituttets redegørelse af december 1988 om:
at »Hvis man fra politisk hold ønsker, at kommunerne selv skal kunne  

 vælge et niveau eller en politik for, hvad de ønsker at tilbyde inden for de  

 enkelte områder, må de enkelte bestemmelser i lovgrundlaget ændres, så det  

 bliver klart for borgerne, kommunen og ankesystemet, at det er kommunens  

 retningslinjer, der gælder.
Det drejer sig på sæt og vis om kommunalt  

 selvstyre contra den retsbeskyttelse, der skal sikre, at der ikke er forskel  

 på, hvad klienten har ret til, alt efter hvilken kommune den pågældende bor  

 i.« Tilslutningen gælder alene vurderingen og må ikke forstås som et ønske om  

 at få realiseret det tilbageskridt, kommunalt selvstyre vil være.
 Brugerrådet har ikke undladt at bemærke sig betænkningens eksempler, side  

 110 ff3). Vi græmmes over den beskedne forståelse, forfatterne udviser for  

 indleven i og viden om en handicappet borgers tilværelse.
Ad amtsankenævnenes overførsel til statsamterne og ændret  

 medlemssammensætning Betænkningen ønsker, side 102 af hensyn til borgerne overskuelighed i  

 klageadgangen.
Dette blev for det sociale område gennemført med oprettelsen  

 af amtsankenævn i 1975, og forud oprettelsen af Den Sociale Ankestyrelse.  

 Ankeadgangen havde indtil da været hos amtmanden og flere centrale instanser.
Mod en overførsel til statsamtmanden taler fortsat de hensyn, der er  

 anført i betænkning 543/1969, side 171, »Det sociale tryghedssystem,  

 struktur og dagpenge«, at der ikke kan forventes tilstrækkelig  

 ekspertbistand til et regionalt statsligt organ.
Samme synspunkt er gentaget  

 i betænkning af juni 1984 om effektivisering af det sociale ankesystem, side  

 79.
 Da betænkningens målsætning således på området her er opfyldt, må  

 forslaget om et ændret tilhørsforhold ses som et ønske fra  

 afbureaukratiseringsudvalget om at tillægge statsamtmandsembedet, og staten,  

 større indflydelse.
Brugerrådet finder det mistænkeligt, at sekretariatsforberedelsen skal  

 frarøves ekspertise med social indsigt.
Efter betænkningen vil  

 amtsankenævnenes medarbejdere sammen med statsamternes nuværende medarbejdere  

 skulle beskæftige sig med ankesager fra en række uensartede områder  

 (byggelovgivning, vejlovgivning og energi samt sociale klager). Dette må og  

 vil medføre mindre indsigt i sociale sager, særligt når der ikke engang er  

 mulighed for at trække på bistand fra amtskommunens øvrige socialforvaltning.
Betænkningens forslag om, at de læge ankenævnsmedlemmer skal indstilles af  

 kommunerne, er ikke nærmere direkte begrundet.
Muligvis findes en begrundelse  

 side 75/76, hvorefter det må være et krav, at klageorganet ikke ændrer, hvad  

 der burde være et lokalt fagligt eller måske politisk skøn og hermed fjerner  

 sammenfaldet mellem beslutningskompetence og økonomisk ansvar.
Folketinget drøftede i foråret 1975 nævnenes sammensætning.
Det blev  

 afvist, at de læge medlemmer skulle være kommunalbestyrelsesmedlemmer, dels  

 af habilitetshensyn, dels fordi »friske øjne skulle se på sagen«.
 Brugerrådet finder det uacceptabelt og i modstrid med sædvanlig  

 retsopfattelse, at klageinstansen ikke er uafhængig af den instans, der  

 klages over.
 1) Kritikpunkterne er:
a) kun een klagemulighed (er gennemført), b) besværligt for kommunerne med de mange ministerielle vejledninger og  

 sociale meddelelser c) Den Sociale Ankestyrelses opfattelse af, hvad der er principielle sager d) at ankeorganerne kan træffe afgørelser, der betyder udgifter for  

 kommunerne.
 2) § 48 vedrører hjælp til handicappede, der forsørges i eget hjem.
 3) Hvor der gives en række eksempler, hvor amtsankenævnene har omgjort de  

 sociale udvalg, givet borgerne medhold..
Reva-klinikken Hald Ege Hovedelementerne i regeringens aftale med Kommunernes Landsforening er:
 1) Refusionsomlægning.
 2) Kommunal tilkendelseskompetence på førtidspensionsområdet.
 3) Omlægning af ankesystemet på det sociale område.
 4) Forenkling af førtidspensionssystemet.
 5) Kommunal budgetgaranti.
 A Lovforslag vedr. punkterne 1, 2, 3 og 5 er fremsat i Folketinget den  

 7.11.1990 med henblik på ikrafttræden den 1.7.1991.
B Lovforslag vedr. punkt 4 forventes fremsat på et senere tidspunkt i  

 indeværende folketingssamling, idet forslaget må afvente en principiel  

 politisk stillingtagen til antallet af førtidspensionstyper.
Der er nedsat et  

 udvalg om ligestilling af pensionister (»bruttoficering«), hvor  

 udvalgsarbejdet afsluttes omkring den 1.3.1991, hvorfor et lovforslag  

 forventes tidligst at kunne få virkning fra den 1.1.1992.
Vedr.
A Jeg ser forslaget som en udvikling hen imod de tanker, der kom til udtryk  

 i Lotz 3-udvalgets betænkning.
Forslaget knytter således an til nogle  

 udviklingstendenser, der allerede er gennemført på andre delområder af den  

 sociale lovgivning.
Forslaget er endvidere udtryk for en aftale indgået  

 mellem regeringen og KL, og hovedsigtet kan vel så forventes at blive  

 vedtaget i Folketinget.
Påvirkningsmuligheden ligger formodentlig i  

 detaljerne.
Jeg vil gerne påpege en forringelse i § 33 vedrørende tidspunkt for  

 udbetaling af pension. »Pension til personer under 67 år kan dog  

 tidligst udbetales fra den 1. i måneden efter, at der er truffet afgørelse  

 om pension.
Det er en klar forringelse i forhold til de nuværende regler,  

 hvor en helbredsbetinget førtidspension tilkendes med virkning fra den 1. i  

 måneden efter, at der er søgt.
Pensionisten får altså efterregulering  

 af pensionen i det tidsrum, som forberedelsen af pensionssagen tager.
Hvis  

 der er behov for en speciallægeundersøgelse, og speciallægen har en ventetid  

 på 6 måneder, så vil det vel fortsat være således, at afgørelsen i  

 pensionssagen vil blive udskudt i 6 mdr.
I en periode vil nogle få  

 sygedagpenge, men en stor andel må forventes at være faldet for  

 dagpengelovens varighedsbegrænsning på 52 uger.
Da der er søgt pension og  

 pågældende ikke forventes at kunne vende tilbage til arbejdsmarkedet, er der,  

 jf. dagpengelovens § 22, jf. dagpengevejledningens pkt. 126 ikke mulighed for  

 at forlænge dagpengeperioden bortset fra en lille gruppe af  

 »terminalstadepatienter«.
Pensionsansøgere vil så i et ret stort  

 tal blive sat i en situation, hvor de kun er dækket ind af  

 kontanthjælpsreglerne i bistandsloven og uden, at de efterfølgende økonomisk  

 bliver dækket ind af udbetaling af pension i sagsbehandlingsperioden, når det  

 efterfølgende viser sig, at de faktisk var berettiget til den pension, som de  

 søgte.
Er det politisk acceptabelt, at vi behandler vore ældre medborgere, som i  

 mange år har knoklet, slidt og slæbt på vores arbejdsmarked på den måde? Det fremgår af bemærkningerne til lovforslaget s. 9, at tendensen i de  

 senere år er gået fra detaljeret regelstyring i retning af mere rammepræget  

 styring, og det anføres, at der er et udbredt ønske om decentralisering og  

 regelforenkling, herunder ønske om i mindre grad at styre via regler, der i  

 for høj grad er præget af hensynet til millimeterretfærdighed.
Jeg  

 ville finde det hensigtsmæssigt i stedet for begrebet  

 »millimeterretfærdighed« fortsat at benytte begrebet  

 »retssikkerhed«, for det er vist det, det drejer sig om.
Jeg synes, vi ser et spil mellem begreberne »lokalt selvstyre«  

 og »retssikkerhed«.
Det er for mig at se to modsatrettede hensyn.  

 Til skade for borgernes retssikkerhed ser det ud til at udviklingstendensen  

 går i retning af lokalt selvstyre.
Vedr.
B Vedrørende den kommende forenkling af pensionssystemet tror jeg, det  

 kunne være hensigtsmæssigt, hvis debatten kunne præges i følgende retninger:
 1) Tilkendelse af førtidspension forudsætter dels, at der ikke er  

 revalideringsmuligheder, der kan gøre folk selvforsørgende, og dels at der er  

 tale om reduktion i erhvervsevnen.
 For mennesker, hvis erhvervsevne er ophævet, hvor der altså ikke er nogen  

 restarbejdsevne, må man stoppe enhver tale om erhvervsaktiverende indsats og  

 give disse mennesker en anstændig økonomisk eksistens.
For de pensionister, hvor der er en restarbejdsevne, må der skabes en  

 retsgaranti for, at de kan få et arbejde, hvis de ønsker det, således at  

 restarbejdsevnen også reelt kan benyttes, således at pensionen kan suppleres.  

 Der må udvikles fleksible muligheder for aflønningsmodeller.
Det  

 revolutionerende nye synspunkt må gennemføres, at ARBEJDSMARKEDET SKAL STÅ  

 TIL RÅDIGHED FOR BEFOLKNINGEN.
 2) I Socialdemokratiets notat vedr. regeringens oplæg til forenkling af  

 førtidspensionssystemet fremgår det, at det ud over højeste pension specielt  

 vil gå ud over folk med almindelig forhøjet førtidspension.
 Hvis man ser på årsstatistikken over tilkendelser af førtidspension, viser  

 det sig, at mænd i højere grad end kvinder får tilkendt højeste og mellemste  

 pension, mens kvinder i højere grad end mænd får tilkendt almindelig forhøjet  

 førtidspension på et helbredsmæssigt grundlag og også de behovsbestemte  

 pensioner, og de får også afslag i højere grad end mændene.
 De juridisk set kønsdiskriminerende dele af pensionslovgivningen er luget  

 ud ved sidste pensionsreform i 83/84. Den nuværende »kønsdiskriminerende  

 praksis« afspejler vel vores kønsrollemønster via begrebet  

 »bedømmelsesgrundlag« i pensionslovgivningen.
 Næsten alle mænd er fuldtidstilknyttet arbejdsmarkedet, eller også er de  

 ikke på arbejdsmarkedet (enten/eller). Andelen af kvinder tilknyttet  

 arbejdsmarkedet er meget stor i de yngre årgange og falder med stigende  

 alder, og en stor andel af kvinderne er i deltidsbeskæftigelse.
Jeg synes, det i pensionssammenhæng kunne være hensigtsmæssigt at  

 fortsætte udviklingstendensen i anden social lovgivning bort fra den  

 gensidige forsørgerpligt i ægteskabet og frem imod individualprincippet,  

 sådan som vi har set det med »Bruttorevalideringsydelsen«.
Hvis  

 alle skal betragtes som en individuel person i pensionssammenhæng og ikke  

 blot som den ene part af et ægtepar, så må alle skulle bedømmes i fuldt  

 selverhverv, og den kønsdiskriminerende tilkendelsespraksis må formodes at  

 falde væk.
Princippet kunne også benyttes til fuldt ud at gennemføre, at to  

 samgifte pensionister får nøjagtig det dobbelte i pension som en enlig  

 pensionist.
Hugo Knudsen Socialstyrelsen, Bistandsafd., 3. kontor De Samvirkende Invalideorganisationer,1.12.1988 Viborg Amt.
Ved skrivelse af 28. juni 1988 til Socialministeriet, modtaget  

 i Socialstyrelsen den 4. juli 1988, har De Samvirkende Invalideorganisationer  

 i Viborg Amt anmodet om en stillingtagen til den af Viborg Byråd trufne  

 beslutning i forbindelse med budgetvedtagelsen for 1988 om at fastsætte et  

 bestemt antal pladser på beskyttede værksteder.
 Socialstyrelsen har anmodet Viborg Amtskommune og Viborg Kommune om en  

 udtalelse til brug for sagens videre behandling.
 På den baggrund skal Socialstyrelsen udtale:
 - At beslutning om optagelse på revalideringsinstitutioner og beskyttede  

 virksomheder m.v. træffes af amtskommunens social- og sundhedsudvalg efter  

 indstilling fra det sociale udvalg i pågældendes opholdskommune jf.  

 bistandslovens § 94, stk. 1.
 Herudover er reglerne uddybende beskrevet i Socialministeriets cirkulære  

 af 17. december 1986 om institutioner under amtskommunerne for personer med  

 vidtgående fysiske eller psykiske handicap pkt. 12 samt Socialministeriets  

 cirkulære af 17. december 1986 om bistandslovens bestemmelser om  

 institutioner under amtskommunerne pkt. 57 og 58.
 Som det fremgår af ovenfor nævnte regler, har det sociale udvalg i  

 opholdskommunen en indstillingsret i forbindelse med iværksættelse af en  

 foranstaltning i henhold til bistandslovens § 94.
 Dette betyder, at det sociale udvalg skal videresende anmodningen om en §  

 94-foranstaltning.
 Det sociale udvalg i pågældendes opholdskommune kan som følge heraf ikke  

 oprette ventelister eller fastsætte et bestemt antal pladser på beskyttede  

 værksteder, idet det er amtskommunens social- og sundhedsudvalg, der har  

 kompetencen til at træffe beslutning om optagelse i  

 revalideringsinstitutioner, beskyttede værksteder m.v.
Med venlig hilsen Claus Møen fuldmægtig Viborg Amtskommune,Den 21.07.1988 Social- og sundhedsudvalget.
Vedrørende Viborg Kommunes indstillingspraksis til beskyttede  

 arbejdspladser Socialstyrelsen har d.d. skrevet følgende til De Samvirkende  

 Invalideorganisationer i Viborg Amt og Viborg Kommune.
 Kopi af skrivelserne vedlægges til orientering.
 Socialstyrelsen skal knytte følgende bemærkninger til skrivelserne:
Som det fremgår af skrivelse til Viborg Kommune, finder Socialstyrelsen,  

 at Viborg Kommune har pligt til at fremsende indstillingerne om optagelse i  

 beskyttet beskæftigelse, samt at en tilsidesættelse af denne forpligtigelse  

 kan indbringes for tilsynsrådet jf. lov om kommunalstyre, samt at der er tale  

 om en lovbunden udgift jf.
Folketingets Ombudsmands skrivelse, såfremt  

 amtskommunens social- og sundhedsudvalg beslutter at iværksætte den  

 pågældende foranstaltning jf. bistandslovens § 94.
 Med hensyn til Viborg Amtskommunes bemærkning om, at Viborg Kommunes  

 forhåndsafslag til den enkelte ansøger skal indeholde klagevejledning, finder  

 Socialstyrelsen jf. ovenstående, at der ikke skal gives klagevejledning, idet  

 der er tale om en afgørelse, der træffes som led i selve sagsforberedelsen,  

 samt at denne afgørelse (indstilling) ikke kan påklages særskilt.
Til sidst skal Socialstyrelsen henlede Viborg Amtskommunes opmærksomhed  

 på, at amtskommunens socialcenter selv kan foranledige sag om optagelse  

 rejst, såfremt ønske om optagelse i beskyttet virksomhed m.v. kommer til  

 amtskommunens kendskab jf.
Socialministeriets cirkulære af 17. december 1986  

 om institutioner under amtskommunerne for personer med vidtgående fysiske  

 eller psykiske handicap pkt. 12.
 Socialstyrelsen skal beklage det sene svar.
Med venlig hilsen Claus Møen Viborg Byråd,12.08.1988 Socialudvalget.
Vedrørende beskyttede arbejdspladser i henhold til bistandslovens § 91 Socialstyrelsen har d.d. besvaret det af De Samvirkende  

 Invalideorganisationer, Viborg Amt, i skrivelse af 28. juni 1988 stillede  

 spørgsmål.
 Kopi af svaret vedlægges til orientering.
 Socialstyrelsen skal knytte følgende bemærkninger til ovennævnte skrivelse  

 samt Socialudvalgets skrivelse af 12. august 1988 til Socialstyrelsen:
 Når Socialstyrelsen i sit svar til De Samvirkende Invalideorganisationer  

 skriver, at det sociale udvalg har en pligt til at videresende sagen til  

 amtskommunen, bygger dette på dels formuleringen i bistandslovens § 94  

 »efter indstilling«, dels formuleringen i Socialministeriets  

 cirkulære af 17. december 1986 om institutioner under amtskommunerne for  

 personer med vidtgående fysiske eller psykiske handicap pkt. 12.
 Socialstyrelsen skal i den forbindelse udtale, at en tilsidesættelse af  

 denne forpligtigelse efter Socialstyrelsens opfattelse kan indbringes for  

 tilsynsrådet jf. lov om kommunernes styrelse.
 Det kan endvidere oplyses, at Folketingets Ombudsmand tidligere har været  

 inde i en sag vedrørende amtsrådets forpligtigelse efter bistandslovens § 91.
 Ombudsmanden udtaler bl.a., at en positiv visitationsbeslutning fra  

 amtskommunens social- og sundhedsudvalg, jf. bistandslovens § 94, er bindende  

 for primærkommunen i den forstand, at kommunen ikke kan afslå at betale sin  

 andel af opholdsudgifterne, uanset om indstillingen fra dens sociale udvalg  

 var negativ.
 Ombudsmanden tilføjer, at »for så vidt kan en positiv  

 visitationsbeslutning siges at udløse en lovbunden udgift for  

 primærkommunen«, hvilket Socialstyrelsen kan tilslutte sig.
 For så vidt angår Socialudvalgets bemærkning om, at Socialudvalget ikke  

 finder noget usædvanligt i, at der kan være venteliste til optagelse på  

 institution, er Socialstyrelsen enig i denne betragtning, idet det dog skal  

 bemærkes, at ventelister kun kan oprettes af den instans, som i henhold til  

 bistandsloven har forpligtigelsen til at sørge for, at der findes tilbud af  

 pågældende art.
 Socialstyrelsen skal beklage det sene svar.
 Til orientering vedlægges kopi af Folketingets Ombudsmands skrivelse samt  

 kopi af Socialstyrelsens skrivelse til Viborg Amtskommune.
Med venlig hilsen Claus Møen Folketingets Ombudsmand De Samvirkende Invalideorganisationer,30. maj 1986 Randersgade 68, 2100 København Ø.
I skrivelse af 8. oktober 1985 rettede De Samvirkende  

 Invalideorganisationer henvendelse til mig om Socialministeriets skrivelse af  

 1. oktober 1985 til invalideorganisationerne om amtsråds forpligtelse efter  

 bistandslovens § 91, stk. 1.
 I den anledning modtog jeg med skrivelse af 30. oktober 1985 fra  

 Socialministeriet kopi af brevvekslingen mellem invalideorganisationerne og  

 ministeriet om spørgsmålet.
 Jeg har nu haft lejlighed til at gennemgå sagen, og jeg skal herefter  

 udtale følgende:
 Kapitel 17 i bistandsloven indeholder i bestemmelserne i § 91 til § 95  

 regler om revalideringsinstitutioner m.v.
Efter bistandslovens § 94 træffes den konkrete beslutning om optagelse på  

 revalideringsinstitutioner og beskyttede virksomheder m.v. normalt af  

 amtskommunens social- og sundhedsudvalg efter indstilling fra det sociale  

 udvalg i pågældendes opholdskommune.
Beslutningen kan påklages til Den  

 Sociale Ankestyrelse, jf. bistandslovens § 15, stk. 5.
En positiv visitationsbeslutning efter bistandslovens § 94 er bindende for  

 primærkommunen i den forstand, at kommunen ikke kan afslå at betale sin andel  

 af opholdsudgiften, uanset om indstillingen fra dens sociale udvalg var  

 negativ.
For så vidt kan en positiv visitationsbeslutning siges at udløse en  

 lovbunden udgift for primærkommunen.
En positiv visitationsbeslutning kan ikke uden videre siges på tilsvarende  

 måde at udløse en lovbunden udgift for amtskommunen, idet amtskommunen kun  

 kan anses for umiddelbart retligt forpligtet til at effektuere beslutningen,  

 for så vidt dette kan ske inden for de eksisterende institutionsmæssige  

 rammer.
Er der ingen ledig plads, indebærer visitationsbeslutningen i sig  

 selv alene, at den pågældende må optages på venteliste.
Amtskommunens forpligtelse til i videre omfang at effektuere trufne  

 positive visitationsbeslutninger må principielt vurderes med udgangspunkt i  

 bistandslovens § 91, stk. 1, og denne bestemmelse må sammenholdes med § 26 i  

 loven om styrelsen af sociale og visse sundhedsmæssige anliggender.
Disse  

 bestemmelser indebærer, at amtskommunens forpligtelser i så henseende er af  

 offentligretlig karakter, og at de ikke udløser en hertil svarende individuel  

 ret.
 Klager over tilsidesættelser af en amtskommunes forpligtelser kan således  

 ikke indbringes for den sociale ankestyrelse, men må fremsættes i forbindelse  

 med planproceduren eller uafhængigt heraf over for Socialministeriet  

 (Socialstyrelsen) som tilsynsmyndighed, jf. styrelseslovens § 22.
 Jeg har samtidig hermed gjort Socialministeriet bekendt med min  

 opfattelse.
Eilschou Holm Amtsrådsforeningen i Danmark Folketingets Socialudvalg,Den 24. januar 1991 Christiansborg, 1218 København K.
Socialministeren har den 16. januar 1991 fremsat forslag  

 til lov om ændring af den sociale styrelseslov og lov om social pension m.v.  

 (omlægninger af regler om tilkendelse af førtidspension, refusionssatser og  

 ankestrukturen m.v.). Lovforslaget indebærer i det væsentlige en  

 gennemførelse af aftale af 27. september 1990 mellem regeringen og  

 Kommunernes Landsforening om refusionsomlægning og budgetgaranti.
 På den baggrund skal Amtsrådsforeningen udtale følgende:
Aftalen mellem Kommunernes Landsforening og regeringen vedrører bl.a.  

 revaliderings- og pensionsnævnenes nuværende sagsområde samt amtsankenævnenes  

 sagsområde og sammensætning.
Begge nævnstyper sekretariatsbetjenes i dag af  

 amterne.
Amtsrådsforeningen tager afstand fra, at der indgås aftaler om  

 amtskommunale opgavefelter, uden at Amtsrådsforeningen er medinddraget.
 For så vidt angår det i bemærkningerne til lovforslaget, side 9, 2.  

 spalte, anførte om, at aftalen er kommet i stand efter et grundigt forarbejde  

 i en arbejdsgruppe, der har beskæftiget sig med finansiering, revalidering og  

 førtidspension m.v. (Rapport fra arbejdsgruppen om finansiering, revalidering  

 og førtidspension m.v. af september 1990 med 2 undergrupperapporter som  

 bilag) bemærkes, at såvel de kommunale som de amtskommunale repræsentanter i  

 den nævnte rapport, side 40-50, i enighed har afgivet en længere, begrundet  

 mindretalsudtalelse, hvor der netop tages afstand fra væsentlige dele af den  

 senere aftale og lovforslaget.
For så vidt angår den del af aftalens og lovforslagets indhold, der  

 vedrører ændret tilkendelseskompetence for førtidspension m.v., har  

 Amtsrådsforeningen forståelse for det ønske om at tilskynde kommunerne til at  

 vælge aktive ydelser frem for passive, som ligger bag aftalen.
Dette hensyn  

 vil imidlertid, realistisk vurderet, ikke blive tilgodeset gennem udlægning  

 af tilkendelseskompetencen for så vidt angår mellemste og højeste  

 førtidspension.
Samtidig gør der for dette område sig stærke modgående hensyn  

 gældende i relation til retssikkerhed, faglig ekspertise, ensartet behandling  

 m.v.
 Betænkelighederne ved en udlægning af tilkendelseskompetencen for  

 førtidspension øges derved, at den forenkling af førtidspensionssystemet fra  

 i dag 5 pensionstyper til 2 pensionstyper, der i aftalen er gjort til en  

 integreret del af omlægningen, ifølge lovforslagets bemærkninger ikke kan  

 forventes gennemført foreløbigt.
 Amtsrådsforeningen skal påpege, at uden denne aftalte samtidige  

 forenkling, vil de små kommuners vanskeligheder ved at overtage revalidering-  

 og pensionsnævnenes nuværende opgaver forøges væsentligt.
For så vidt angår den del af aftalen og lovforslaget, der vedrører de  

 nuværende amtsankenævn og den fremtidige ankesagsbehandling af kommunale  

 afgørelser inden for revaliderings- og pensionsnævnenes nuværende område,  

 tager Amtsrådsforeningen afstand fra ankenævnenes ændrede sammensætning.
Et  

 kommunalt selvdømme som foreslået forekommer vanskeligt foreneligt med  

 almindelige habilitetsregler.
Amtsrådsforeningen tager endvidere afstand fra den foreslåede ændrede  

 placering af amtsankenævnene.
Foreningen foreslår nævnene bevaret i  

 amtskommunalt regi, men personalemæssigt tilpasset de nye opgaver.
Foreningen  

 er i den forbindelse positiv over for, at klagesager over afgørelser om  

 førtidspension m.v. fremover behandles i de nuværende amtsankenævn, gerne  

 suppleret med repræsentanter for invalideorganisationerne.
Forslaget om, at kommunerne henvises til at kunne søge vejledning i  

 statsamterne, vil efter Amtsrådsforeningens opfattelse betyde fald i  

 ekspertise og ansvarsforflygtigelse.
Amtsrådsforeningen tager afstand fra  

 dette forslag.
 Amtsrådsforeningen tager endvidere afstand fra lovforslagets § 4, nr. 16  

 og 17, der indebærer ændringer af bistandslovens §§ 91 og 94. Foreningen  

 henleder i den forbindelse opmærksomheden på, at disse ændringer ikke er  

 omfattet af aftalen mellem Kommunernes Landsforening og regeringen.
 De foreslåede ændringer indebærer ifølge bemærkningerne, side 17, 2.  

 spalte, at kommunerne får »en selvstændig kompetence til at etablere  

 beskyttede virksomheder og andre erhvervsmæssige aktiviteter for personer,  

 der af fysiske eller psykiske årsager ikke er i stand til at fastholde eller  

 opnå normal beskæftigelse«, og at »forslaget medfører ingen  

 ændringer i amtskommunernes opgaver og forpligtelser efter § 91«.
Det forhold, at en stor kommune uden overenskomst med amtet vil kunne  

 etablere beskyttede virksomheder for egne og andre kommuners borgere, vil  

 imidlertid i høj grad vanskeliggøre amtets muligheder for fagligt og  

 økonomisk forsvarligt at betjene de resterende, typisk mindre, kommuners  

 borgere.
Spørgsmålet om kommunale aktiviteter uden overenskomst med amtet har  

 været centralt i debatten om opgavefordelingen på det sociale område mellem  

 kommuner og amter.
En ændring i den eksisterende fordeling bør i givet fald  

 være resultat af arbejdet i de regionale udviklingsudvalg, som  

 socialministeren netop har foranlediget nedsat i samtlige amter.
Det anføres i bemærkningerne til lovforslaget, side 13, 2. spalte, at det  

 økonomiske skøn vedrørende lovforslaget forhandles med Kommunernes  

 Landsforening og Amtsrådsforeningen i Danmark.
Amtsrådsforeningen skal i den  

 forbindelse understrege, at det er en afgørende forudsætning for  

 Amtsrådsforeningen, at disse verserende forhandlinger afsluttes med et for  

 foreningen acceptabelt resultat.
Amtsrådsforeningen forudsætter i den forbindelse, at udgifter som følge af  

 aftalen, herunder udgifter til pension m.v. for personale ved revaliderings-  

 og pensionsnævn, der eventuelt må afskediges, finansieres af staten for så  

 vidt angår tiden efter nyordningens ikrafttræden.
Det skal i den forbindelse  

 understreges, at der alene vil kunne stilles personale til rådighed for  

 sagsafvikling i en overgangsperiode, såfremt der er taget højde herfor ved  

 den økonomiske opgørelse mellem staten og amterne.
 Endelig bemærkes, at Amtsrådsforeningen kan acceptere lovforslagets § 15,  

 stk. 9, men uden præjudice for eventuelt kommende opgaveoverførsler.
Med venlig hilsen Per Kaalund / Elisabeth Lenzing Forsamlingen af Formænd for Revaliderings- og Pensionsnævnene Til Folketingets medlemmerViborg, den 29. januar 1991 Vedrørende socialministerens forslag til ændringer af den sociale  

 styrelseslov og lov om social pension m.v. (lovforslag nr.
L 62) I anledning af ovennævnte lovforslag skal Forsamlingen af Formænd for  

 Revaliderings- og Pensionsnævnene - der i denne sag alene udtaler sig på egne  

 vegne - fremkomme med følgende kommentarer til lovforslaget:
1) Af bemærkningerne til lovforslaget (side 11, ve. spalte) fremgår, at  

 der på et senere tidspunkt vil blive fremsat lovforslag om en forenkling af  

 pensionssystemet.
Vi finder det uhensigtsmæssigt og betænkeligt, at der tages  

 stilling til hvem, der skal have kompetence til at afgøre sagerne om  

 tilkendelse af førtidspension m.v., inden man har fået kendskab til,  

 hvorledes indholdet af det nye pensionssystem skal være.
2) Det er vor erfaring, at kommunerne under det nuværende system  

 gennemgående gør en god indsats for at undersøge mulighederne for at få  

 potentielle pensionsansøgere placeret i en aktiv tilværelse gennem  

 revalideringsforanstaltninger, optræningsforanstaltninger eller medvirken til  

 placering på arbejdsmarkedet, evt. under særlige ordninger, og at kommunerne  

 i reglen er sig bevidst, at førtidspension er den sidste udvej.
Alligevel må  

 revaliderings~ og pensionsnævnene være meget opmærksomme på, om  

 revalideringsmuligheder m.v. er udtømt, og det er forholdsvis hyppigt, at man  

 må give en ansøger afslag på pension, fordi andre muligheder ikke er forsøgt.  

 Vi anser det derfor for meget tvivlsomt, om en udlægning af  

 afgørelseskompetencen til kommunerne vil medføre nogen nedgang i antallet af  

 tilkendelser af førtidspensioner.
Tværtimod kan der være en risiko for, at  

 der vil ske en stigning i antallet af tilkendelser, uanset omlægningen af  

 refusionssystemet og de i bemærkningerne til lovforslaget nævnte aktiverende  

 foranstaltninger.
Dette skyldes, at nævnene hidtil gennem deres praktis og  

 nævnssekretariaterne gennem vejledning har bidraget til at fastholde  

 kommunerne på den opfattelse, at revalideringsmulighederne skal være udtømte.  

 Det er usikkert, hvordan det vil gå, hvis denne indsats bortfalder.
Det må  

 herved tages i betragtning, at revalidering ofte er en langvarig og  

 ressourcekrævende proces, som kræver langt mere end foranstaltninger, der kan  

 virke aktiverende i en begyndelsesfase.
Sagt på en anden måde: lovforslaget  

 vil efter vor erfaring ikke opfylde socialministerens forventninger om  

 »at give kommunerne en større tilskyndelse til at vælge aktive  

 foranstaltninger frem for passive«.
3) Som bekendt består de nuværende revaliderings- og pensionsnævn af 2  

 medlemmer udpeget af amtsrådet, 2 medlemmer udpeget af amtets  

 kommuneforening, 2 medlemmer udpeget af socialministeren efter indstilling  

 fra Arbejdsmarkedsnævnet (i praksis 1 LO-medlem og 1 DA-medlem), et medlem  

 udpeget af socialministeren efter indstilling fra De Samvirkende  

 Invalideorganisationer og endelig formanden, der skal have bestået juridisk,  

 statsvidenskabelig eller anden dermed ligestillet kandidateksamen.
Formanden  

 udpeges af socialministeren.
 Revaliderings- og pensionsnævnenes sammensætning sikrer således, at der i  

 afgørelse af sagerne bl.a. indgår et kendskab til arbejdsmarkedet,  

 revalideringsområdet og de handicappedes forhold samt et kendskab til  

 lovgivningen og den dertil knyttede administrative praksis.
Enhver, der har deltaget i et møde i et revaliderings- og pensionsnævn,  

 ved, at den sagkundskab, der her er tale om, har betydning ved at sikre en  

 alsidig og nuanceret vurdering som grundlag for nævnets afgørelser.
Ikke  

 mindst er der grund til at understrege, at kendskabet til arbejdsmarkedets  

 forhold har stor betydning ikke alene f.s.v. angår spørgsmålet om tilkendelse  

 af pension eller ikke, men også med hensyn til, hvilken pensionstype der skal  

 vælges.
Hvis kompetencen til at afgøre førtidspensioner m.v. henlægges til  

 kommunerne, vil afgørelserne skulle træffes enten af et af  

 kommunalbestyrelsens stående udvalg, typisk det sociale udvalg eller  

 personsagsudvalget eller - og det vil nok være det mest almindelige - af den  

 kommunale forvaltning efter delegering fra udvalget.
Heraf følger, at det vil  

 bero på rene tilfældigheder, hvis den ovenfor nævnte sagkundskab er  

 repræsenteret i udvalget/forvaltningen.
Det er uden videre klart, at der her  

 er tale om en retssikkerhedsmæssig forringelse, hvis lovforslaget på dette  

 punkt føres ud i livet.
4) De ovenfor påpegede mangler vil i et vist omfang blive afhjulpet ved,  

 at 2 repræsentanter for invalideorganisationerne tiltræder ankenævnet i sager  

 vedrørende tilkendelse af førtidspension, bilsager og etableringssager, men  

 det er langt fra tilstrækkeligt.
For det første er det yderst vigtige  

 kendskab til arbejdsmarkedet slet ikke repræsenteret, og man kan ikke  

 forudsætte, at ankenævnets sekretariat har mere end et meget begrænset  

 kendskab til arbejdsmarkedets forhold.
For det andet tyder erfaringerne på,  

 at et betydeligt antal ansøgere til førtidspension m.v. vil affinde sig med  

 den afgørelse, der er truffet i kommunen.
Afgørelsen er derfor truffet uden,  

 at den fornødne sagkundskab er indgået i vurderingen.
 5) Efter den nuværende ordning træffes afgørelsen i 1. instans af 15  

 revaliderings- og pensionsnævn.
En af Socialforskningsinstituttet i 1987 udsendt rapport (»En lov -  

 15 nævn«) har påvist, at der er forskelle mellem nævnenes afgørelser med  

 hensyn til tilkendelse af pension.
Det er for så vidt ikke mærkeligt, da den  

 sociale pensionslovs § 15, stk. 2, bestemmer, at der ved afgørelserne skal  

 »tages hensyn til alder, livsstilling, bopæl og beskæftigelsesmuligheder  

 og til sådanne andre omstændigheder, der i det enkelte tilfælde findes at  

 burde tillægges vægt«.
Dermed er der åbnet op for, at der også kan tages  

 hensyn til f.eks. den erhvervsstruktur, der er tale om i det pågældende amt,  

 evt. den pågældende egn.
Lovgiveren har med andre ord lagt op til, at der vil  

 blive forskelle på nævnenes afgørelser.
Socialforskningsinstituttets rapport  

 ryder imidlertid på, at forskellene er noget større, end de egentlig  

 »burde« være.
Såvel nævnene som de centrale myndigheder har dog ved  

 orientering om praksis, kursus- og mødevirksomhed for nævnsformænd,  

 nævnsmedlemmer og sekretariatsmedarbejdere søgt at dæmpe disse forskelle, og  

 der er tegn til at det er lykkedes.
Det hænger sammen med, at det trods alt  

 ikke er en uoverkommelig opgave at sikre en nogenlunde ensartet praksis i de  

 15 nævn.
Denne styringsopgave vil på det nærmeste blive umulig, hvis kompetencen  

 lægges ud fra de 15 nævn til 275 kommuner.
Selv om det tages i betragtning,  

 at de nye ankenævns afgørelser nok i nogen grad vil påvirke kommunernes  

 afgørelser, vil uensartetheden blive væsentlig større end under det nuværende  

 system.
 Alt i alt må det konkluderes, at en overførelse af afgørelseskompetencen i  

 førtidspensionssager m.v. til kommunerne vil medføre betydelige og  

 uacceptable forskelle i afgørelserne.
6) Selv om der senere måtte blive tale om en forenkling af  

 pensionssystemet, jf. dog her bemærkningerne under pkt. 1, må man gå ud fra,  

 at der fortsat i hovedparten af sagerne vil være tale om, at erhvervsevnen  

 skal være nedsat på grund af fysisk eller psykisk invaliditet.
Det er derfor  

 af meget væsentlig betydning, at lægelig sagkundskab medvirker ved sagernes  

 forberedelse.
Som situationen er nu, har en betydelig del af kommunerne  

ikke tilknyttet lægekonsulent, men baserer alene deres indstillinger  

 på erklæringer fra de praktiserende læger, dog i nogle tilfælde suppleret med  

 speciallægeerklæringer.
Det må forventes, at en del af de kommuner, der ikke  

 nu har lægekonsulent, vil ansætte en sådan i forbindelse med, at kompetencen  

 evt. bliver kommunal, men der er dog grund til at antage, at der stadig vil  

 være en del kommuner, der ikke ønsker at ansætte lægekonsulent.
I disse  

 kommuner vil de lægelige vurderinger i høj grad være baseret på erklæringer  

 fra patientens egen læge, der, ikke uforståeligt, ofte vil føle sig som  

 »advokat« for sin patient.
Det må endvidere tages i betragtning, at  

 der til revaliderings- og pensionsnævnenes sekretariater er tilknyttet særlig  

 lægelig sagkundskab i form af enten fastansatte lægelige rådgivere og/eller  

 speciallæger inden for specialer som kirurgi, intern medicin, fysiurgi og  

 psykiatri.
Disse læger har ud over deres rent faglige viden et betydeligt  

 kendskab til revaliderings- og førtidspensionsområdet m.m.
Det må på baggrund af det ovenfor anførte antages, at den lægelige  

 vurdering af førtidspensionssager i en betydelig del af kommunerne vil blive  

 af væsentlig ringere kvalitet end under den nuværende ordning.
Det vil dog,  

 men kun i nogen grad, kunne modvirkes, hvis kommunerne i videre omfang  

 indhenter erklæringer fra speciallæger.
Konsekvenserne heraf vil imidlertid  

 blive en forlængelse af sagsbehandlingstiden og en betydelig øget udgift til  

 speciallægeundersøgelser.
7) Hvert revaliderings- og pensionsnævn - bortset fra revaliderings~ og  

 pensionsnævnet i Bornholms Amt - behandler mindst ca. 2.000 sager årligt.  

 Nævnenes medlemmer og nævnssekretariaterne har derfor efterhånden oparbejdet  

 en betydelig indsigt og ekspertise på dette sagsområde.
Ved overvejelsen af,  

 om afgørelseskompentencen bør overføres til kommunerne, må man tage i  

 betragtning, at ca. halvdelen af landets kommuner har mindre end 10.000  

 indbyggere, dvs., at der i kommuner af denne størrelsesorden normalt vil  

 blive tale om afgørelser af 50-150 sager årligt.
Det må antages, at hverken  

 de kommunale forvaltninger eller de stående udvalg i disse kommuner kan opnå  

 en indsigt og en ekspertise, der blot tilnærmelsesvis kan måle sig med  

 nævnenes.
8) Ved den foreslåede omlægning af refusionssystemet vil kommunerne skulle  

 bære 50 pct. af udgifterne til førtidspensioner til personer under 60 år.
I  

 en situation, hvor kommunerne er hårdt pressede i økonomisk henseende, vil  

 det være vigtigt, at de er hævet over mistanke om, at økonomiske synspunkter  

 kan spille ind i overvejelserne af, om pension tilkendes eller ikke, evt.  

 hvilket pensionsniveau der vælges.
Det vides jo, at økonomiske synspunkter  

 har spillet ind ved udmålingen af bistandshjælp, ligesom nævnene har erfaring  

 for, at de også kan præge kommunernes indstillinger om tilkendelse af  

 invalidebiler.
Sammenfattende skal vi udtale, at der er vægtige retssikkerhedsmæssige  

 betænkeligheder ved, at kompetencen til at afgøre førtidspensionssager m.v.  

 overføres til kommunerne.
Der er for førtidspensionsområdets vedkommende tale  

 om en i princippet livsvarig ydelse, således at der i særlig grad er behov  

 for retssikkerhedsmæssige garantier i forbindelse med ydelsens tilkendelse.  

 Endvidere udløser tilkendelse af førtidspension jo en betydelig økonomisk  

 byrde for samfundet.
Det er beregnet, at hver pensionstilkendelse i  

 gennemsnit medfører en udgift på ca. 1 mio. kroner.
Det er derfor særlig  

 vigtigt for såvel ansøgerne som samfundet, at afgørelserne træffes af en  

uafhængig instans med betydelig saglig indsigt, således som tilfældet  

 er for så vidt angår revaliderings- og pensionsnævnene.
Selv om det ofte vil  

 være rigtigt, at økonomisk ansvar og kompetence - som nævnt i bemærkningerne  

 til lovforslaget - bør følges ad, så finder vi, at der her er tale om et  

 sagsområde, hvor dette synspunkt ikke kan gøres gældende.
9) Det er som begrundelse for en overførelse af kompetencen til at  

 tilkende førtidspension til kommunerne blevet anført, at sagsbehandlingstiden  

 vil blive væsentlig kortere end under den nuværende ordning.
Det er  

 utvivlsomt korrekt, at der vil blive tale om en vis forkortelse, men det må  

 dog tages i betragtning, at kommunerne i adskillige sager vil skulle indhente  

 speciallægeerklæringer, som under den nuværende ordning enten indhentes af  

 nævnene eller som kan undværes på grund af den til nævnene knyttede lægelige  

 ekspertise.
Den forkortelse af sagsbehandlingstiden, der bliver tale om, vil  

 derfor blive mindre, end man sikkert har forudsat i bemærkningerne til  

 lovforslaget.
10) I forslaget til en ny § 17 i den sociale styrelseslov er det i stk. 4  

 bestemt, »at nævnene yder vejledning til kommunerne inden for deres  

 kompetenceområde«.
I bemærkningerne til lovforslaget (side 15 ve.  

 spalte) er denne præciseret derhen, at nævnene skal yde vejledning til  

 kommunerne »i spørgsmål vedrørende fortolkning af lovgivningen«.
 I praksis vil denne vejledning blive ydet af nævnssekretariaterne, og det  

 vil ikke kunne undgås, at den ikke alene kommer til at vedrøre generelle  

 lovfortolkningsspørgsmål, men også vil medføre en rådgivning med hensyn til  

 konkrete sager.
Det forekommer principielt betænkeligt at lade et sekretariat rådgive og  

 vejlede medarbejdere m.v. i 1. instansen (kommunerne). Der gøres i denne  

 forbindelse opmærksom på, at man må regne med et stærkt øget behov for  

 rådgivning, herunder i konkrete sager, en rådgivning som ikke vil kunne ydes  

 af amtskommunernes forvaltninger, der jo ikke længere vil have med dette  

 sagsområde at gøre.
Rådgivningen vil indebære en risiko for, at ankenævnets  

 sekretariat på et tidligt tidspunkt lægger sig fast på en bestemt afgørelse  

 og dermed på forhånd binder sin indstilling til ankenævnet.
Herigennem kan  

 det medvirke til, at ankenævnsbehandlingen ikke bliver så uafhængig, som den  

 bør være.
Ud over dette skal vi bemærke, at der, selv om de hidtidige  

 medarbejdere i revaliderings- og pensionsnævnenes sekretariater gives  

 mulighed for at søge beskæftigelse i ankenævnssekretariaterne og kommunerne,  

 ingen sikkerhed er for, at der ikke vil ske en sådan spredning af  

 ekspertisen, at rådgivningsfunktionen forringes væsentligt i forhold til den  

 eksisterende.
Det findes endvidere betænkeligt, at repræsentanter for 1.  

 instansmyndigheden (kommunerne) skal medvirke ved en stillingtagen i  

 ankeinstansen.
Alt i alt finder vi, at forslaget indebærer en alt for stærk  

 kommunal indflydelse i ankeinstansen.
Der kan i denne forbindelse henvises  

 til de principielle betænkeligheder, der er anført i Folketingets ombudsmands  

 beretning fra 1978 side 407.
11) Det ovenfor anførte har i hovedsagen drejet sig om  

 førtidspensionsområdet.
Vi skal imidlertid herudover gøre opmærksom på, at en  

 overførelse til kommunerne af kompetencen til at tilkende støtte til  

 erhvervelse af de såkaldte »invalidebiler« kan forekomme  

 betænkelig.
Som tidligere nævnt indgår økonomiske overvejelser i den  

 nuværende ordning i adskillige tilfælde af kommunernes indstillinger om  

 tilkendelser af støtte til sådanne biler.
Det kunne tyde på, at der i  

 tilfælde af, at afgørelseskompetencen tillægges kommunerne på dette område,  

 dels vil blive tale om en mere restriktiv tilkendelsespraksis hos kommunerne  

 og dels om en større forskelsbehandling, ved at bedre stillede kommuner vil  

 være mere tilbøjelige til at yde bilstøtte end dårligere stillede.
12) Sluttelig skal vi understrege, at det ovenfor anførte ikke betyder, at  

 vi mener, at der slet ikke er behov for en justering af pensionslovgivningen  

 m.v.
Vi finder ikke på nuværende tidspunkt at burde udtale os nærmere derom,  

 og er i øvrigt ej heller blevet spurgt derom, men vi kan dog eksempelvis pege  

 på, at tildeling af en pension i henhold til pensionslovens § 14, stk. 3, nr.  

 3, til over 60-årige, hvor indtægterne ligger under den såkaldte  

 udelukkelsesgrænse, uden skade kunne overlades til kommunerne.
Således som  

 praksis - baseret på afgørelserne fra Den Sociale Ankestyrelse - har udviklet  

 sig, er der tale om en nærmest automatisk tilkendelse.
Med venlig hilsen P.f.v.
Peter Høffding Spørgsmål fra Socialudvalget og socialministerens svar herpå Socialministeriet, Departementet Til Folketingets SocialudvalgDen 23. maj 1991 Under henvisning til  

 Socialudvalgets brev af 23. maj 1991 (L 62 - bilag 94) følger nedenfor - i 80  

 eksemplarer - svar på spørgsmål 64.
 Spørgsmål 64:
 Da det nu ser ud til, at der står et flertal bag lovforslaget, anmoder  

 udvalget om ministerens kommissorium for det udvalg, der skal nedsættes.
 Svar:
 Idet jeg henviser til vedlagte kommissorium, skal jeg gøre opmærksom på,  

 at jeg ved udarbejdelsen af kommissoriet har lagt vægt på at imødekomme de  

 synspunkter, der har været omkring udvalgsarbejdet.
 Jeg har derfor specielt taget hensyn til det forslag til  

 folketingsbeslutning (B 78), som blev fremsat af Socialdemokratiet og  

 Socialistisk Folkeparti.
Else Winther Andersen / Ib Valsborg 23. maj 1991 UDKAST KOMMISSORIUM FOR Udvalg om ændring af tilkendelseskompetencen m.v. på  

 førtidspensionsområdet m.v.
Den arbejdsmarkedsrettede indsats for modtagere  

 af sociale ydelser, herunder ikke mindst for mulige ansøgere om  

 førtidspension, ønskes forstærket.
Tilsvarende ønskes afgørelser om  

 førtidspension truffet så nær ansøgeren som muligt.
 Det skal bl.a. øge ansøgerens indflydelse på afgørelsen og få  

 sagsbehandlingstiden afgørende forkortet og hermed forbedre retssikkerheden  

 for den enkelte.
 På denne baggrund nedsættes et udvalg, der skal udarbejde modeller for  

 kompetencen til at tilkende mellemste og højeste førtidspension,  

 invaliditetsydelse, bistands- og plejetillæg samt støtte til etablering af  

 selvstændig virksomhed eller anskaffelse af motorkøretøj efter bistandslovens  

 §§ 43 og 58.
Den beskæftigelsesrettede indsats i kommunerne, jf. bl.a. baggrunden for  

 lovforslag nr.
L 62 (1990/91), skal principielt også omfatte ansøgere eller  

 modtagere af mellemste og højeste førtidspension.
I udvalgets overvejelser om  

 modeller skal derfor indgå spørgsmålet om fremme af beskæftigelsesindsatsen  

 mest muligt.
Udvalget skal i den forbindelse overveje, om de nuværende regler  

 og forhold giver et tilstrækkeligt grundlag for en reel og effektiv  

 beskæftigelsesindsats for ansøgere/modtagere af sociale ydelser.
I modsat  

 fald skal udvalget stille forslag, evt. i form af et handlingsprogram, om,  

 hvilke ændringer der skal til for at beskæftigelsesindsatsen kan lykkes.
I  

 tilknytning hertil skal udvalget overveje muligheden for at tilbyde  

 deltidsbeskæftigelse i kombination med udbetaling af førtidspension.  

 Tilsvarende kan der i de beskæftigelsesrettede overvejelser indgå en  

 vurdering af refusionssystemets virkning på beskæftigelses- og  

 revalideringsindsatsen.
 Ved udarbejdelsen af modeller for tilkendelseskompetencen skal udvalget  

 lade indgå mulighederne for generelt at forbedre retssikkerheden i form af  

 gennemskuelighed ved afgørelse af sager om tilkendelse af førtidspension.  

 Herunder bør spørgsmålene om eventuelt at inddrage ansøgerne i større grad i  

 beslutningsprocessen eller at klargøre ankemulighederne overvejes.
Udvalget skal endvidere overveje, om det vil være hensigtsmæssigt at  

 adskille de helbredsbetingede pensioner fra de øvrige typer af  

 førtidspensioner, eventuelt ved hjælp af anden betegnelse.
I tilknytning  

 hertil skal udvalget overveje behovet for en eventuel ændring eller  

 forenkling af reglerne for tilkendelse af førtidspension, og eventuelt stille  

 forslag herom.
Udvalget skal i alle ovennævnte overvejelser lade spørgsmålet om  

 nedbringelse af sagsbehandlingstiden for tilkendelse af førtidspension indgå.  

 Udvalget skal særskilt også overveje, om og i givet fald hvorledes det er  

 muligt at afhjælpe de forhold, der gør sagsbehandlingstiden uforholdsmæssig  

 lang.
Endelig skal udvalget angive fordele og ulemper ved frister for  

 sagsbehandlingstiden og motivationsfaktorer for kommunerne til at få  

 afsluttet sagerne i løbet af kort tid.
 Udvalget kan stille forslag, der nødvendiggør såvel lovændringer som  

 ændringer af administrative forhold og retningslinjer.
 Udvalget skal afslutte sit arbejde senest den 1. december 1991.
 I udvalgsarbejdet skal deltage repræsentanter fra:
De Samvirkende Invalideorganisationer (2 repræsentanter) DA LO FTF Kommunernes Landsforening Københavns/Frederiksberg Kommuner Amtsrådsforeningen Indenrigsministeriet Finansministeriet Socialministeriet i alt 11 repræsentanter, ekskl. formanden.
 Udvalget kan efter behov nedsætte underudvalg og supplere sig med særligt  

 sagkyndige.
 Socialministeriet varetager formandshvervet og sekretariatsbetjeningen  

 (v/aktiverings- og pensionskontorerne).
