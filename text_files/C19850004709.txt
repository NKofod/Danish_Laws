Indholdsfortegnelse Indledning Ved lov nr. 250 af 23. maj 1984 (»håndhævelsesloven«) er bl. a.  

 miljøbeskyttelsesloven blevet ændret. Ændringerne trådte i kraft den 1.  

 august 1984, og miljøbeskyttelsesloven er med de vedtagne ændringer  

 bekendtgjort ved lovbekendtgørelse nr. 85 af 8. marts 1985.
Lovændringen har fundet sted i lyset af de forslag, der blev fremsat i  

 betænkning nr. 981/ 1983 om håndhævelse af bygge- og miljølovgivningen.  

 Formålet med lovændringen er for det første at sikre en effektiv håndhævelse  

 af miljøbeskyttelsesloven.
Som anført i folketingets miljø- og  

 planlægningsudvalgs betænkning over lovforslaget er formålet for det andet  

 »at sikre en væsentlig forhøjelse af det bødeniveau, som i dag findes  

 for miljølovsovertrædelser«.
 De centrale elementer i lovændringen er hermed den nye bestemmelse i § 50  

 a, der præciserer tilsynsmyndighedens pligt til at søge et konstateret,  

 ulovligt forhold bragt til ophør, og den ændrede affattelse af  

 miljøbeskyttelseslovens straffebestemmelse (§ 83).
 Ved lovændringens gennemførelse er det forudsat, at der udarbejdes  

 administrative retningslinjer, som sikrer en effektiv håndhævelse af  

 miljøbeskyttelsesloven.
 I overensstemmelse hermed fastsættes i dette cirkulære retningslinjer for  

 miljømyndighedernes håndhævelse af miljøbeskyttelsesloven, herunder  

 retningslinjer for indgivelse af politianmeldelse og det efterfølgende  

 samarbejde med politi og anklagemyndighed.
 Cirkulæret udstedes i henhold til miljøbeskyttelseslovens § 56 og  

 erstatter miljøstyrelsens cirkulæreskrivelse nr. 215 af 5. december 1979  

 vedrørende overtrædelser af miljøbeskyttelsesloven.
Justitsministeriet har i cirkulære af 14. maj 1985 fastsat nærmere regler  

 for politiets og anklagemyndighedens behandling af sager om overtrædelse af  

 bl.a. miljøbeskyttelsesloven.
Cirkulæret er optrykt som bilag 4.
 I bilag 1 og 2 er optrykt uddrag af lovforslagets bemærkninger til den  

 ændrede straffebestemmelse og uddrag af folketingets miljø- og  

 planlægningsudvalgs betænkning af 4. maj 1984 over lovforslaget.
 Det er i øvrigt tanken, at miljøministeriet senere vil give de kommunale  

 råd en orientering om de civilprocessuelle retsmidler, f.eks. fogedforbud,  

 der kan anvendes med henblik på håndhævelse af bl.a. miljøbeskyttelsesloven.
Tilsyn 2.1. Almindelige bemærkninger.
 De vanskeligheder, der har været med miljøbeskyttelseslovens håndhævelse,  

 er til dels opstået, fordi tilsynet med lovens overholdelse ikke altid har  

 fungeret effektivt, og fordi tilsynsmyndighederne ikke har reageret  

 tilstrækkeligt konsekvent over for konstaterede lovovertrædelser.
 Såfremt formålet med lovændringen skal tilgodeses, er det nødvendigt, at  

 der udøves et effektivt tilsyn med miljøbeskyttelseslovens, herunder konkrete  

 afgørelsers, overholdelse, og at tilsynsmyndigheden ved konstateringen af  

 overtrædelser konsekvent anvender de retlige beføjelser, der står til  

 rådighed.
En mere konsekvent håndhævelse af miljøbeskyttelsesloven vil i øvrigt  

 indebære administrative fordele for såvel lokale som centrale  

 miljømyndigheder.
Det er i hvert fald en almindelig erfaring, at en  

 lemfældig, administrativ håndhævelse medfører betydelige vanskeligheder, hvis  

 det senere viser sig nødvendigt at skærpe reaktionen på en lovovertrædelse,  

 f.eks. gennem indgivelse af politianmeldelse og efterfølgende  

 tiltalerejsning.
 Som det fremgår af bilag 2 har folketingets miljø- og planlægningsudvalg  

 understreget nødvendigheden af, at tilsynet på miljøbeskyttelsesområdet  

 fungerer tilfredsstillende.
 I overensstemmelse med udvalgets betænkning har miljøministeriet pålagt  

 miljøstyrelsen at tage initiativ til en drøftelse mellem kommune og  

 amtskommune om en overførsel af tilsynet til amtsrådet i medfør af  

 miljøbeskyttelseslovens § 49 a, når styrelsen bliver opmærksom på særlige  

 tilsynsproblemer.
Desuden har miljøstyrelsen - på miljøministerens anmodning - nedsat et  

 udvalg, som skal tilvejebringe den viden, der er nødvendig for at tage  

 stilling til tilsynsproblemerne.
Udvalget, hvori Kommunernes Landsforening og  

 Amtsrådsforeningen i Danmark er repræsenteret, skal i givet fald udarbejde  

 forslag til en effektivisering og intensivering af tilsynet.
 2.2. Tilsynspligtens omfang.
Miljøbeskyttelseslovens kapitel 7 om tilsyn og kontrol indeholder en række  

 almindelige bestemmelser om især tilsynsmyndighedens opgaver og beføjelser.
I  

 motiverne til disse bestemmelser er det klart tilkendegivet, at  

 tilsynsmyndigheden skal udøve tilsyn og kontrol på eget initiativ, f.eks.  

 stikprøvekontrol med overholdelse af vilkår i tilladelser og godkendelser.
Tilsynsmyndigheden har således pligt til at tilrettelægge et aktivt  

 tilsyn, hvis omfang skal være udtryk for en forsvarlig administration af  

 miljøbeskyttelsesloven.
Tilsynsmyndigheden kan derfor ikke nøjes med at tage  

 anmeldelser eller klager op til behandling.
Selve miljøbeskyttelsesloven indeholder herudover ingen bestemmelser, der  

 stiller krav til tilsynets tilrettelæggelse og omfang.
Nærmere regler og  

 retningslinjer herom er indeholdt i bekendtgørelser, cirkulærer og  

 vejledninger, der er udstedt efter loven.
Eksempler herpå er bekendtgørelse  

 nr. 177 af 29. marts 1974 om tilsyn med spildevandsanlæg og forurening af  

 vandområder (ændret senest ved bekendtgørelse nr. 446 af 9. september 1983),  

 vejledning nr. 8/ 1983 om tilsyn og kontrol med forurening fra virksomheder  

 og vejledning nr. 4/ 1982 om affaldsdeponering, kapitel 12.
 Tilsynsmyndigheden har også pligt til at foretage konkrete eftersyn og  

 undersøgelser til konstatering af, om påbud eller forbud efterkommes, eller  

 om vilkår i tilladelser og godkendelser overholdes.
 Det er desuden en selvfølge, at der stilles skærpede krav til  

 tilsynsmyndighedens undersøgelsespligt i tilfælde, hvor der er konstateret  

 eller må befrygtes alvorlige skadevirkninger, f.eks. ved akutte forureninger.
 Af det almindelige krav om forsvarlig administration følger i øvrigt, at  

 tilsynsmyndigheden har pligt til at foretage nærmere undersøgelser, hvis der  

 modtages anmeldelser eller klager, som ikke er åbenbart grundløse, eller hvis  

 tilsynsmyndigheden får en konkret begrundet mistanke om ulovlig adfærd.
 2.3. Tilsyn og byggetilladelse.
 Ved håndhævelseslovens ikrafttræden er miljøbeskyttelseslovens § 69 blevet  

 ophævet, fordi bestemmelsen kunne betragtes som overflødig ved siden af  

 reglerne i bygningsreglementets kapitel 1.3. Ophævelsen af bestemmelsen har  

 med andre ord ikke i sig selv bevirket ændringer i den gældende retstilstand.
 Derimod er reglerne i bygningsreglementets kapitel 1.3. ændret som følge  

 af de ændringer i byggelovens § 16, stk. 3, der er gennemført ved lov nr. 193  

 af 9. maj 1984 om ændring af byggeloven.
Det følger nu af kapitel 1.3. i bygningsreglementet, jfr. tillæg 4 til  

 bygningsreglementet af 1982, at kommunalbestyrelsen ikke må give  

 byggetilladelse, før den har konstateret, at byggeriet ikke er i strid med  

 bl.a. miljøbeskyttelsesloven.
Kommunalbestyrelsens pligt til ikke at give  

 byggetilladelse gælder, hvad enten det er kommunalbestyrelsen eller amtsrådet  

 (hovedstadsrådet), der er tilladelses- eller godkendelsesmyndighed i henhold  

 til miljøbeskyttelsesloven.
 Reglerne indebærer, at kommunalbestyrelsen ikke må give byggetilladelse,  

 før bygge- og anlægsarbejder kan påbegyndes i overensstemmelse med  

 bestemmelsen i miljøbeskyttelseslovens § 72, stk. 3, jfr. dog  

 dispensationsbestemmelsen i § 72, stk. 4, og bekendtgørelse nr. 505 af 10.  

 oktober 1978 om undtagelser fra forbudet mod påbegyndelse af bygge- og  

 anlægsarbejder i miljøbeskyttelseslovens § 72, stk. 3.
 Hvis der indgives klage over en godkendelse eller tilladelse efter  

 miljøbeskyttelsesloven, f.eks. en godkendelse efter kapitel 5, bør  

 kommunalbestyrelsen gøre ansøgeren opmærksom på dispensationsmuligheden efter  

 miljøbeskyttelseslovens § 72, stk. 4.
 Ifølge miljøstyrelsens praksis meddeles dispensationer i almindelighed,  

 når en virksomhed eller en virksomhedsudvidelse umiddelbart kan etableres i  

 overensstemmelse med gældende, planlægningsmæssige bestemmelser, og  

 miljøstyrelsen i øvrigt skønner, at forureningen fra virksomheden ved hjælp  

 af vilkår i godkendelsen kan begrænses på en sådan måde, at der ikke opstår  

 væsentlige gener for omgivelserne.
Når miljøstyrelsen helt eller delvis har givet dispensation, kan  

 kommunalbestyrelsen meddele byggetilladelse henholdsvis delbyggetilladelse,  

 jfr. byggestyrelsens vejledning om kommunalbestyrelsens gennemgang af anden  

 lovgivning i byggesager m.v.
Til orientering kan det oplyses, at  

 miljøstyrelsen for tiden overvejer, hvorledes der i videre omfang kan åbnes  

 mulighed for anvendelse af delbyggetilladelser på miljøbeskyttelsesområdet.
 2.4. Tilsynspligtens indhold.
 Ifølge den nye bestemmelse i miljøbeskyttelseslovens § 50 a skal  

 tilsynsmyndigheden foranledige et konstateret, ulovligt forhold bragt til  

 ophør, medmindre der er tale om et forhold af ganske underordnet betydning.
 Ved håndhævelsesloven er der indsat lignende bestemmelser i forskellige  

 planlægningslove, jfr. f.eks. kommuneplanlovens § 46, stk. 3. Der er dog den  

 principielle forskel, at miljøbeskyttelseslovens § 50 a anvender udtrykket  

 »bragt til ophør«, hvorimod kommuneplanlovens § 46, stk. 3,  

 anvender udtrykket »søge forholdet lovliggjort«.
Baggrunden herfor er, at kommuneplanlovens § 46, stk. 3, især sigter på  

 tilfælde, hvor en ulovlig handling er definitivt afsluttet med ændrede,  

 fysiske forhold til følge.
I sådanne tilfælde vil der ikke ske yderligere  

 skade på samfundsmæssige interesser, mens kommunalbestyrelsen afgør, om der  

 kan ske retlig lovliggørelse gennem meddelelse af f.eks. den nødvendige  

 dispensation fra en lokalplanbestemmelse, eller om der skal ske fysisk  

 lovliggørelse gennem krav om ændring eller fjernelse af det ulovlige forhold.
I modsætning hertil vil det på væsentlige områder være sådan, at en  

 forurenende virksomhed, der er i strid med miljøbeskyttelseslovens  

 bestemmelser, løbende vil medføre en ulovlig forurening af omgivelserne.
En  

 sådan aktivitet bør hindres gennem en meddelelse om standsning af den  

 ulovlige handling.
 Et centralt element i miljøbeskyttelseslovens håndhævelse vil således være  

 meddelelser om, at en ulovlig forurening skal bringes til ophør omgående.
Naturligvis kan der inden for miljøbeskyttelseslovens område forekomme  

 tilfælde, hvor en ulovlig handling er definitivt afsluttet med ændrede,  

 fysiske forhold til følge, og hvor der ikke sker forurening af omgivelserne.  

 I sådanne tilfælde stilles den kompetente myndighed over for det  

 efterfølgende valg mellem retlig og fysisk lovliggørelse.
Som eksempler herpå  

 kan nævnes tilfælde, hvor en staldbygning uden dispensation er opført i strid  

 med miljøbeskyttelsesreglementets afstandsbestemmelser, eller hvor en  

 samletank for husspildevand er nedgravet uden tilladelse efter  

 samletanksbekendtgørelsen.
Et centralt spørgsmål i forbindelse med retlig lovliggørelse er, hvilke  

 kriterier der kan inddrages i en afgørelse om efterfølgende tilladelse,  

 godkendelse eller dispensation, og hvilken afvejning den kompetente myndighed  

 skal foretage.
Herom henvises til afsnit 6 i betænkningen om håndhævelse af  

 bygge- og miljølovgivningen.
Uddrag heraf er optrykt som bilag 3 til dette  

 cirkulære.
 I kapitel 3 fastlægges der nærmere retningslinjer for miljømyndighedernes  

 behandling af de meget forskelligartede overtrædelser af  

 miljøbeskyttelsesloven, som kan forekomme på centrale områder.
Det skal fremhæves, at udtrykket »lovovertrædelser« ikke skal  

 forstås som »strafbare lovovertrædelser«.
Når udtrykket anvendes,  

 sigtes der kun til, at en handling eller tilstand er i strid med  

 miljøbeskyttelsesloven.
Administrativ håndhævelse 3.1. Konstatering af lovovertrædelser.
Normalt er det tilsynsmyndigheden, der først får kendskab til eller  

 begrundet mistanke om overtrædelser af miljøbeskyttelsesloven.
Det skyldes  

 ikke kun, at oplysninger om lovovertrædelser kan dukke op i forbindelse med  

 tilsynets udøvelse.
Det skyldes også, at befolkningen i almindelighed  

 indgiver oplysninger om formodede lovovertrædelser til tilsynsmyndigheden.
 I øvrigt må det antages, at politiet i en vis udstrækning kan henvise  

 anmeldelser til tilsynsmyndighedens (foreløbige) behandling.
Når tilsynsmyndigheden på den ene eller den anden måde konstaterer eller  

 får begrundet mistanke om en lovovertrædelse, skal der foretages en nærmere  

 undersøgelse af forholdet.
I første række har undersøgelsen til formål at  

 tilvejebringe de oplysninger, der er nødvendige for at afgøre, om  

 lovovertrædelsen skal imødegås med de administrative beføjelser, der står til  

 rådighed for tilsynsmyndigheden eller den kompetente tilladelses- eller  

 godkendelsesmyndighed.
Det siger imidlertid sig selv, at undersøgelsen også  

 kan og skal bruges til at vurdere, om overtrædelsen skal anmeldes til  

 politiet med henblik på politimæssig efterforskning og eventuel  

 tiltalerejsning.
I vidt omfang vil de undersøgelser af bl.a. miljøteknisk karakter, som  

 tilsynsmyndigheden skal foretage, være identiske med de undersøgelser, der i  

 givet fald skulle gennemføres i forbindelse med en politimæssig  

 efterforskning.
Hvis der bliver tale om politianmeldelse, vil  

 tilsynsmyndighedens undersøgelser derfor i praksis danne udgangspunkt for den  

 politimæssige efterforskning, der er nødvendig for f.eks. at placere ansvaret  

 for lovovertrædelsen og tage stilling til sanktionspåstanden.
Det er således af afgørende betydning for miljøbeskyttelseslovens  

 håndhævelse, at tilsynsmyndigheden gennem undersøgelser og beskrivelser  

 sikrer de faktiske oplysninger, der kan dokumentere lovovertrædelsens  

 baggrund og karakter, herunder oplysninger om eventuelle miljømæssige  

 skadevirkninger.
I øvrigt følger det allerede af det almindelige krav om  

 forsvarlig administration, at tilsynsmyndigheden skal foretage notater om det  

 tilsyn, der føres.
 Den beskrevne arbejdsdeling mellem tilsynsmyndigheden og politiet dækker  

 særligt de tilfælde, hvor tilsynsmyndighedens undersøgelser vil være rettet  

 imod en bestemt forurenende virksomhed, f.eks. fordi der foreligger  

 oplysninger eller er begrundet mistanke om, at vilkår i en godkendelse er  

 overtrådt, eller at et påbud ikke er efterkommet.
Arbejdsdelingen er ikke til hinder for, at tilsynsmyndigheden, når en klar  

 lovovertrædelse er konstateret, kan anmode om optagelse af politirapport med  

 henblik på at sikre oplysninger om de faktiske omstændigheder ved  

 lovovertrædelsen.
Dette kan være hensigtsmæssigt i forbindelse med f.eks.  

 akutte forureninger, hvor der er et særligt behov for omgående at få  

 fastholdt oplysninger om hændelsesforløbet, jfr. miljøstyrelsens vejledning  

 nr. 4/ 1981 om bekæmpelse af ulovlige forureninger af vandløb, søer og  

 kystnære dele af søterritoriet, s. 11. Såfremt miljøberedskabet aktiveres i  

 sådanne tilfælde, vil det allerede følge af de gældende regler herom, at  

 politiet inddrages.
 3.2. Tilsynsmyndighedens beføjelser.
 Når det gennem tilsynsmyndighedens undersøgelser er konstateret, at  

 miljøbeskyttelsesloven er overtrådt, skal tilsynsmyndigheden foranledige det  

 ulovlige forhold bragt til ophør, medmindre der er tale om et forhold af  

 ganske underordnet betydning.
I første række skal lovlige forhold søges tilvejebragt ved hjælp af de  

 administrative beføjelser, der står til rådighed.
Disse beføjelser er ganske  

 forskellige, og deres karakter vil afhænge af, hvilken type lovovertrædelse  

 der er tale om.
I de følgende afsnit fastlægges der nærmere retningslinjer for anvendelsen  

 af de administrative virkemidler, der står til rådighed med henblik på at  

 bringe ulovlige forhold til ophør.
Formålet hermed er i første række at få  

 anvendt disse på en sådan måde, at en lovovertrædelse bringes til ophør  

 rimeligt hurtigt set i forhold til den miljømæssige interesse, der er krænket  

 ved overtrædelsen, jfr. underbilaget til bilag 2.
Retningslinjerne tager særligt sigte på overtrædelser af de centrale  

 bestemmelser i selve miljøbeskyttelsesloven, og de skal generelt forstås med  

 det forbehold, at miljøbeskyttelseslovens § 50 a ikke omhandler forhold af  

 ganske underordnet betydning.
Retningslinjernes anvendelse på overtrædelser,  

 som ikke har tilsvarende central betydning, må vurderes med udgangspunkt i en  

 proportionalitetsbetragtning.
 3.2.1. Overtrædelser af generelle forbud.
 Når en overtrædelse af et generelt forbud konstateres, må  

 tilsynsmyndigheden umiddelbart meddele den ansvarlige, at den ulovlige  

 handling øjeblikkelig skal bringes til ophør.
Sådanne »standsningspåbud« skal eksempelvis anvendes for at  

 imødegå de overtrædelser af miljøbeskyttelseslovens § 17, der består i  

 udledning af ajle, ensilagesaft eller gylle.
Bringes udledningen ikke til  

 ophør, må tilsynsmyndigheden i tilfælde, hvor øjeblikkelige indgreb er  

 nødvendige for at afværge væsentlig forurening eller forureningens  

 udbredelse, om muligt selv træffe de nødvendige foranstaltninger for at få  

 udledningen stoppet og skadevirkningerne af udledningen begrænset, jfr.  

 miljøbeskyttelseslovens § 49, stk. 3 og 4. Desuden må tilsynsmyndigheden  

 vurdere, om der er grundlag for at tage initiativ til meddelelse af påbud om  

 ændring af de bestående forhold på den pågældende landbrugsejendom.
 Meddelelser om standsning må tillige anvendes i tilfælde, hvor der er  

 iværksat bygge- og anlægsarbejder i strid med bestemmelsen i  

 miljøbeskyttelseslovens § 72, stk. 3, jfr. i øvrigt kapitel 2.3.
 3.2.2. Manglende tilladelse eller godkendelse.
 Såfremt tilsynsmyndigheden (normalt kommunalbestyrelsen) konstaterer, at  

 en virksomhed foregår uden den nødvendige tilladelse eller godkendelse, jfr.  

 eksempelvis miljøbeskyttelseslovens §§ 11, 18 og 35, skal tilsynsmyndigheden  

 i almindelighed foranledige, at den ulovlige virksomhed standses og først  

 genoptages, når den lovbefalede tilladelse eller godkendelse er meddelt.
 Tilsynsmyndigheden skal derfor umiddelbart meddele den ansvarlige, at den  

 ulovlige virksomhed skal indstilles, at en ansøgning om tilladelse eller  

 godkendelse skal indgives, hvis virksomheden ønskes genoptaget, og at  

 virksomheden ikke kan genoptages, før den nødvendige tilladelse eller  

 godkendelse er meddelt.
En meddelelse om standsning indskærper som udgangspunkt kun, hvad der er  

 lovlig adfærd i forhold til de umiddelbart gældende bestemmelser i  

 miljøbeskyttelsesloven, og tilsynsmyndighedens beføjelse til at meddele  

 sådanne »standsningspåbud« forekommer så utvivlsom, at en egentlig  

 lovhjemmel kan forekomme upåkrævet.
I almindelighed indeholder lovgivningen  

 heller ikke bestemmelser herom.
Miljøbeskyttelseslovens § 42 fastsætter imidlertid, at  

 godkendelsesmyndigheden kan nedlægge forbud imod fortsat drift af en særligt  

 forurenende virksomhed, der drives uden den lovbefalede godkendelse.
Da  

 bestemmelsen for så vidt kan siges at have samme sigte som en meddelelse om  

 standsning, kan det volde tvivl at fastslå, hvilke beføjelser  

 tilsynsmyndigheden kan udøve, når den ikke tillige er godkendelsesmyndighed.
Det følger allerede af miljøbeskyttelseslovens § 35, stk. 1, jfr. § 83,  

 stk. 1, nr. 4, at drift af en særligt forurenende virksomhed uden godkendelse  

 er ulovlig.
Miljøbeskyttelseslovens § 42 kan hermed ikke være til hinder for,  

 at tilsynsmyndigheden, hvis en lovovertrædelse er åbenbar og bør bringes til  

 ophør snarest muligt, stiller krav herom og i givet fald indgiver  

 politianmeldelse for overtrædelsen.
Samtidig må tilsynsmyndigheden underrette  

 godkendelsesmyndigheden om, at det ulovlige forhold er søgt bragt til ophør  

 ved tilsynsmyndighedens foranstaltning.
I andre tilfælde må tilsynsmyndigheden hurtigst muligt tilvejebringe de  

 nødvendige oplysninger til en bedømmelse af forholdet og med henvisning til §  

 42 underrette godkendelsesmyndigheden.
Denne fremgangsmåde bør eksempelvis  

 anvendes i tilfælde, hvor der kan være retlig tvivl om  

 godkendelsesspørgsmålet, eller hvor det af andre grunde skønnes rimeligt at  

 lade godkendelsesmyndigheden vurdere forholdet.
 En tilsvarende fremgangsmåde bør anvendes også i andre tilfælde, hvor  

 tilsynsmyndigheden ikke er tilladelsesmyndighed.
Det bemærkes i øvrigt, at bestemmelsen i § 42 alene omhandler forbud imod  

 fortsat drift af en særligt forurenende virksomhed.
Tilsynsmyndigheden kan  

 derfor ikke være afskåret fra at meddele, at bygge- og anlægsarbejder, der  

 foretages uden den fornødne godkendelse efter § 35, skal indstilles.
I et vist omfang kan det være rimeligt, at de fastlagte retningslinjer  

 lempes på grundlag af en proportionalitetsbetragtning.
Kan det eksempelvis  

 umiddelbart konstateres, at en ulovligt etableret virksomhed drives inden for  

 miljømæssigt forsvarlige rammer, vil det ofte være en acceptabel  

 fremgangsmåde, at godkendelsesmyndigheden efter indstilling fra  

 tilsynsmyndigheden alene stiller krav om, at der indgives en ansøgning om den  

 nødvendige tilladelse eller godkendelse.
Dette forudsætter dog, at der ikke  

 foreligger skærpende omstændigheder, og der må under alle omstændigheder  

 tages stilling til, om der er tilstrækkelig anledning til at indgive  

 politianmeldelse for lovovertrædelsen jfr. kapitel 4.2.2.
 I øvrigt bemærkes, at tilladelses- eller godkendelsesmyndigheden, hvis der  

 meddeles afslag på en efterfølgende ansøgning om lovliggørelse, må tage  

 stilling til, om ulovligt etablerede anlæg, indretninger m.v. skal fjernes af  

 hensyn til forureningsbekæmpelse eller -forebyggelse, jfr. eksempelvis  

 miljøbeskyttelseslovens § 42.
 3.2.3. Vilkårsovertrædelser.
I forbindelse med meddelelser af tilladelser og godkendelser (f.eks.  

 spildevandstilladelser efter § 18 og miljøgodkendelser efter § 35) tages der  

 stilling til, hvilken forurening der kan betragtes som acceptabel og  

 miljømæssigt forsvarlig.
Udgangspunktet for miljøbeskyttelseslovens  

 administration er naturligvis, at de fastsatte vilkår herom står ved magt, og  

 ved konstateringen af vilkårsovertrædelser har tilsynsmyndigheden pligt til  

 at foranledige, at virksomhedens drift bringes i overensstemmelse med  

 vilkårene.
 Den bedømmelse af vilkårsovertrædelser, som skal foretages, bør bl.a. ske  

 på grundlag af nærmere oplysninger fra den ansvarlige, jfr.  

 miljøbeskyttelseslovens § 52. I almindelighed bør tilsynsmyndigheden derfor  

 anmode den ansvarlige om bl.a. oplysninger om vilkårsovertrædelsens baggrund  

 og oplysninger om de foranstaltninger, som eventuelt allerede er eller vil  

 blive truffet for at forebygge tilsvarende vilkårsovertrædelser.
 Ved konstatering af en vilkårsovertrædelse må tilsynsmyndigheden i det  

 mindste indskærpe, at vilkårene skal overholdes, og tilsynsmyndighedens  

 reaktion kan i almindelighed begrænses hertil, hvis der er tale om en  

 enkeltstående vilkårsovertrædelse, som eksempelvis skyldes atypiske  

 driftsomstændigheder.
Såfremt der er tale om gentagne eller vedvarende vilkårsovertrædelser, må  

 tilsynsmyndigheden indskærpe, at virksomheden har pligt til at træffe sådanne  

 forureningsbegrænsende foranstaltninger, at vilkårene for fremtiden  

 overholdes.
I denne forbindelse bemærkes især, at en længerevarende, faktisk  

 accept af vilkårsovertrædelser vil indebære en tilsidesættelse af de pligter,  

 som efter miljøbeskyttelseslovens § 50 a påhviler tilsynsmyndigheden.
Ved enkeltstående, betydelige vilkårsovertrædelser, som eksempelvis  

 skyldes driftsuheld, må der tages stilling til, om der er grundlag for at  

 stille krav om gennemførelse af foranstaltninger, som kan forebygge  

 tilsvarende vilkårsovertrædelser.
Denne beføjelse bør udøves af tilladelses-  

 henholdsvis godkendelsesmyndigheden, som må vurdere, hvilke foranstaltninger  

 der skal gennemføres for at sikre, at vilkårene for fremtiden overholdes.
 Er der tale om gentagne eller vedvarende, betydelige vilkårsovertrædelser  

 må tilladelses- henholdsvis godkendelsesmyndigheden tage stilling til, om  

 tilladelsen, f.eks. en spildevandstilladelse efter § 18, midlertidigt eller  

 endeligt skal tilbagekaldes, eller om der skal nedlægges midlertidigt eller  

 endeligt forbud imod fortsat drift af en særligt forurenende virksomhed, jfr.  

 miljøbeskyttelseslovens § 42.
 Med henblik på at sikre, at disse beføjelser kan udnyttes, må  

 tilsynsmyndigheden i givet fald underrette den pågældende tilladelses- eller  

 godkendelsesmyndighed om konstaterede vilkårsovertrædelser.
Selv om udgangspunktet er, at fastsatte vilkår står ved magt, er det ikke  

 udelukket at lempe vilkårene.
En betingelse herfor vil imidlertid være, at de  

 forhold, der er indgået i bedømmelsen af en virksomheds forureningsforhold,  

 er ændret væsentligt, eller at vilkårene kan betragtes som utidssvarende.  

 Finder tilladelses- eller godkendelsesmyndigheden på en sådan baggrund, at  

 vilkårene kan ændres, siger det sig selv, at de regler, der gælder for  

 meddelelse af tilladelse respektive godkendelse, må følges ved sagens  

 behandling.
Det vil således ikke være i overensstemmelse med  

 miljøbeskyttelsesloven, at der indgås aftale om, at vilkårene lempes i en  

 længere periode, mens virksomheden træffer nødvendige foranstaltninger for at  

 nedbringe forureningen.
 3.2.4. Manglende efterkommelse af påbud eller forbud.
 De beføjelser, som tilsynsmyndigheden (normalt kommunalbestyrelsen) kan  

 udøve, når et påbud ikke efterkommes, spænder fra en forlængelse af fristen  

 til nedlæggelse af forbud imod fortsat drift.
Før en fristforlængelse kan komme på tale, må der foreligge et ændret  

 grundlag for en bedømmelse af sagen.
Dette vil eksempelvis være tilfældet,  

 hvis en virksomhed har taget egnede skridt til at efterkomme påbuddet, men er  

 løbet ind i uforudsete vanskeligheder med de forureningsbegrænsende  

 foranstaltningers etablering, eller hvis forureningen er nedbragt, men dog  

 ikke helt i overensstemmelse med påbuddet.
Som udgangspunkt bør en fristforlængelse ikke meddeles, hvis der  

 overhovedet ikke er taget skridt til at efterkomme påbuddet.
På den anden  

 side kan det ud fra en proportionalitetsbetragtning være rimeligt at  

 tilkendegive, at en politianmeldelse vil komme på tale, medmindre påbuddet  

 snarest muligt efterkommes.
Tages der herefter ikke egnede skridt til en  

 efterkommelse af påbuddet, skal der indgives politianmeldelse med henblik på  

 anvendelse af bødestraf og tvangsbøder.
I tilfælde, hvor påbuddet sigter på at få nedbragt en ganske væsentlig  

 forurening, må konsekvensen af manglende efterkommelse være, at der nedlægges  

 forbud med en passende frist for efterkommelse.
Samtidig kan det  

 tilkendegives, at forbuddet bortfalder, hvis det tidligere meddelte påbud  

 efterkommes inden for fristen.
 Hvis tilsynsmyndigheden finder det forsvarligt ikke at meddele et sådant  

 forbud, må der indgives politianmeldelse med henblik på anvendelse af straf  

 og tvangsbøder.
 Hvis en virksomhed påfører omgivelserne betydelig forurening, må manglende  

 efterkommelse af et påbud indebære meddelelse af et forbud, som skal  

 efterkommes straks og være gældende, indtil virksomheden har godtgjort, at de  

 nødvendige forureningsbegrænsende foranstaltninger er gennemført.
 3.3. Sagsbehandlingsregler og klage.
 I miljøbeskyttelseslovens § 68 a er det fastsat, at bestemmelserne i  

 lovens § 67 og § 68, stk. 1, ikke finder anvendelse ved meddelelse om  

 standsning af virksomhed, der er i strid med gældende forbudsbestemmelser, af  

 virksomhed, som er påbegyndt uden fornøden tilladelse eller godkendelse,  

 eller på meddelelse om at efterkomme en tidligere truffet afgørelse.
Formålet med bestemmelsen er at præcisere, at meddelelser af denne  

 karakter ikke er forvaltningsafgørelser.
Der er således heller ikke grundlag  

 for rekurs, og meddelelserne skal derfor ikke indeholde klagevejledning.
 Det er dog utvivlsomt, at forbud efter miljøbeskyttelseslovens § 42 kan  

 påklages, og af motiverne til § 68 a fremgår, at forhåndsvarsling efter § 68  

 i almindelighed bør gives, hvis der er rimelig tvivl om, hvorvidt den  

 påbegyndte aktivitet kræver godkendelse.
En konsekvens heraf må være, at et forbud efter § 42 imod fortsat drift  

 skal indeholde klagevejledning, og klagen bør i overensstemmelse med  

 miljøbeskyttelseslovens udgangspunkt have opsættende virkning, hvis der er  

 rimelig tvivl om tilladelses- eller godkendelsesspørgsmålet.
Hvis der ikke er  

 det, må det af hensyn til retshåndhævelsens effektivitet bestemmes, at klagen  

 ikke skal have opsættende virkning, jfr. miljøbeskyttelseslovens § 72, stk.  

 2.
 3.4. Selvhjælpshandlinger.
Af de bestemmelser i miljøbeskyttelseslovens § 49, stk. 3-5, der nu er  

 gennemført, fremgår, at kommunalbestyrelser, amtsråd og hovedstadsrådet i et  

 vist omfang har pligt til at gennemføre selvhjælpshandlinger.
Forpligtelsen  

 består i tilfælde af overhængende alvorlig fare for sundheden samt i  

 tilfælde, hvor øjeblikkelig indgriben er påkrævet for at afværge væsentlig  

 forurening eller forureningens udbredelse.
 Det må forudsættes, at pligten kun består, hvis den pågældende myndighed  

 har praktiske muligheder for at gennemføre en selvhjælpshandling, og at det  

 ikke er nødvendigt at iværksætte en selvhjælpshandling, hvis den ansvarlige  

 allerede selv har iværksat de nødvendige foranstaltninger.
De nødvendige foranstaltninger gennemføres for den ansvarliges regning,  

 jfr. § 49, stk. 3, og det må antages, at der er udpantningsret for  

 miljømyndighedernes udgifter, jfr. § 1, nr. 5, i lov nr. 36 af 29. marts 1873  

 (med senere ændringer) om udpantning og om udlæg uden grundlag af dom eller  

 forlig.
Derimod er der ingen fortrinsret i den pågældende ejendom.
Bestemmelserne i § 49, stk. 3-5, omhandler formentlig kun  

 foranstaltninger, som ellers kunne have været omfattet af et påbud i medfør  

 af miljøbeskyttelsesloven.
Der er med andre ord ikke med bestemmelserne  

 gennemført almindelige regler om miljøberedskabet.
 Det kan således være tvivlsomt, om udgifterne til foranstaltninger, som  

 gennemføres på anden mands ejendom, påhviler den ansvarlige forurener i  

 medfør af miljøbeskyttelseslovens § 49, stk. 3. En sådan forpligtelse vil  

 derimod som hovedregel følge af almindelige, erstatningsretlige regler,  

 herunder reglerne om nødret og uanmodet forretningsførelse, jfr. afsnit 10 i  

 miljøstyrelsens vejledning nr. 8/ 1974 om beredskab ved uheld med farlige  

 stoffer på landjorden.
Politianmeldelse, efterforskning og  

 tiltalerejsning 4.1. Almindelige bemærkninger.
Ifølge miljøbeskyttelseslovens § 84 behandles sager om overtrædelse af  

 miljøbeskyttelsesloven som politisager.
De beføjelser, som retsplejeloven  

 tillægger anklagemyndigheden i første instans, udøves hermed af  

 politimesteren.
Det er eksempelvis politimesteren, der i første instans  

 afgør, om en overtrædelse af miljøbeskyttelsesloven skal føre til  

 tiltalerejsning.
Medmindre de oplysninger, som tilsynsmyndigheden har tilvejebragt, udgør  

 et tilstrækkeligt grundlag for politimesterens afgørelse, vil der blive  

 foretaget en politimæssig efterforskning.
En sådan efterforskning, som bl.a.  

 har til formål at klarlægge, om betingelserne for at pålægge strafansvar er  

 til stede, kan iværksættes af politiet enten af egen drift eller efter  

 anmeldelse.
I praksis vil efterforskningen dog oftest tage udgangspunkt i en  

 anmeldelse fra tilsynsmyndigheden og hermed på grundlag af de undersøgelser,  

 som tilsynsmyndigheden allerede har foretaget.
 I praksis vil tilsynsmyndighedens (eller andre miljømyndigheders)  

 udtalelse også have betydelig vægt, når politimesteren skal afgøre, om der  

 skal ske tiltalerejsning.
Som udgangspunkt betyder disse forhold ikke, at tilsynsmyndigheden skal  

 vurdere tiltalespørgsmålet, når der skal tages stilling til, om der skal  

 indgives politianmeldelse.
Det skyldes især, at der først gennem den  

 politimæssige efterforskning tilvejebringes de oplysninger, der er nødvendige  

 for at afgøre tiltalespørgsmålet.
Det skyldes imidlertid også, at alene  

 anklagemyndigheden har den ekspertise, der er nødvendig for fuldt ud at  

 bedømme tiltalespørgsmålet.
I almindelighed bør en politianmeldelse derfor ikke indeholde en anmodning  

 om tiltalerejsning.
Først når den politimæssige efterforskning er gennemført,  

 vil der være grundlag for, at tilsynsmyndigheden over for politiet kan give  

 udtryk for en opfattelse af tiltalespørgsmålet, jfr. dog afsnit 4.3.  

 nedenfor.
Tilsynsmyndighedens vurdering af, om der bør indgives politianmeldelse, må  

 således træffes på et andet grundlag og efter andre principper end  

 anklagemyndighedens afgørelser om tiltalerejsning.
En række af de  

 omstændigheder, som anklagemyndigheden skal lægge vægt på, vil dog også have  

 betydning for tilsynsmyndighedens vurdering.
 4.2. Retningslinjer for indgivelse af politianmeldelse.
Hverken tilsynsmyndigheden eller andre miljømyndigheder har nogen  

 almindelig pligt til at indgive politianmeldelse for konstaterede  

 overtrædelser af miljøbeskyttelsesloven.
En speciel pligt hertil følger  

 derimod af miljøbeskyttelseslovens § 50 a, hvis anvendelsen af administrative  

 retsmidler ikke er tilstrækkelig til at bringe et ulovligt forhold til ophør.
Reaktionen på manglende efterkommelse af en meddelelse eller afgørelse om  

 lovliggørelse må derfor i almindelighed være, at der indgives  

 politianmeldelse.
På den anden side vil den omstændighed, at lovliggørelse  

 har fundet sted, ikke alene kunne begrunde, at der ikke indgives  

 politianmeldelse.
I de tilfælde, hvor der ikke er pligt efter miljøbeskyttelseslovens § 50 a  

 til at indgive politianmeldelse, må vurderingen af spørgsmålet tage  

 udgangspunkt i, hvilken miljømæssig interesse der er krænket ved  

 lovovertrædelsen.
Dette indebærer, at der i lyset af miljøbeskyttelseslovens  

 formål må foretages en prioritering.
Herved må der lægges afgørende vægt på  

 miljøbeskyttelseslovens straffebestemmelse og motiverne til  

 håndhævelsesloven, jfr. bilag 1 og 2, og der kan på grundlag heraf fastlægges  

 visse almindelige retningslinjer for indgivelse af politianmeldelse.
 4.2.1. Overtrædelser af miljøbeskyttelseslovens § 17 m.v.
 En klar overtrædelse af det generelle forbud i miljøbeskyttelseslovens §  

 17, der har medført forurening i et vandløb, må normalt medføre  

 politianmeldelse fra amtsrådets side.
 Dette gælder bl.a. for ulovlige tilførsler af ajle, gylle eller  

 ensilagesaft, idet den generelle grovhed af disse overtrædelser er ganske  

 betydelig.
 Manglende efterkommelse af påbud efter miljøbeskyttelsesreglementets  

 kapitel 11, der har til formål at forebygge sådanne overtrædelser, skal også  

 i almindelighed resultere i politianmeldelse fra kommunalbestyrelsens side,  

 jfr. miljøbeskyttelseslovens § 50 a.
 4.2.2. Manglende tilladelse eller godkendelse.
Et væsentligt element i forureningsbekæmpelsen er, at miljømyndighederne  

 på forhånd får lejlighed til at vurdere, om en forurenende virksomhed eller  

 aktivitet kan indrettes og drives på en sådan måde, at forureningen begrænses  

 i nødvendigt omfang.
Samfundsmæssigt set er den væsentligste begrundelse for  

 miljøbeskyttelseslovens tilladelses- og godkendelsesbestemmelser med andre  

 ord, at en forurenende aktivitet ikke må drives, før den kompetente  

 miljømyndighed har konstateret, at driften kan foregå inden for miljømæssigt  

 forsvarlige rammer.
Det har således væsentlig betydning for miljøbeskyttelsen at modvirke, at  

 en forurenende aktivitet drives uden den lovbefalede godkendelse eller  

 tilladelse.
Præventive grunde og hensynet til retsbevidstheden taler også  

 for, at miljømyndighederne reagerer konsekvent i disse tilfælde.
Udgangspunktet må være, at klare overtrædelser af miljøbeskyttelseslovens  

 §§ 11, 18 og 35 på erhvervsmæssige eller tilsvarende områder skal resultere i  

 en politianmeldelse.
Med udtrykket »klare overtrædelser« sigtes  

 til, at der ikke kan siges at foreligge retlig tvivl om, at den forurenende  

 aktivitet krævede forudgående tilladelse eller godkendelse.
Udgangspunktet kan fraviges i tilfælde, hvor en meddelelse eller afgørelse  

 om standsning er blevet efterkommet, idet de økonomiske konsekvenser heraf i  

 almindelighed vil være ganske følelige.
Det må dog forudsættes, at der ikke  

 foreligger nogen rimelig formodning om skærpende omstændigheder, f.eks.  

 miljøskade, økonomisk fordel, forsæt eller gentagelsestilfælde.
Eksempelvis  

 må en spildevandsudledning, der er iværksat uden tilladelse, bedømmes på  

 samme måde som ulovlige udledninger af ajle, gylle eller ensilagesaft.
 Selv om tilsynsmyndigheden kan tage skridt til indgivelse af  

 politianmeldelse, må det i almindelighed betragtes som mest hensigtsmæssigt,  

 at tilladelses- eller godkendelsesmyndigheden efter drøftelse med  

 tilsynsmyndigheden indgiver politianmeldelse og herefter indgår i det  

 nødvendige samarbejde med politi og anklagemyndighed.
I tilfælde, hvor der alene er iværksat bygge- og anlægsarbejder i strid  

 med miljøbeskyttelseslovens bestemmelser, vil der kun undtagelsesvis være  

 nogen begrundelse for at indgive politianmeldelse, hvis en meddelelse om  

 standsning er efterkommet.
For at indskærpe miljøbeskyttelseslovens  

 overholdelse kan der dog i tilfælde af klare overtrædelser være anledning til  

 at indgive en politianmeldelse, hvis der foreligger skærpende omstændigheder,  

 f.eks. gentagelsestilfælde eller begrundet formodning om en bevidst  

 overtrædelse.
 4.2.3. Vilkårsovertrædelser.
Reaktionen på overtrædelser af vilkår i godkendelser eller tilladelser kan  

 i en række tilfælde begrænses til anvendelse af administrative retsmidler.
I  

 tilfælde, hvor der er konstateret en mindre betydningsfuld, enkeltstående  

 overtrædelse kan reaktionen eksempelvis begrænses til en påtale fra  

 tilsynsmyndighedens side.
 Derimod må der som altovervejende hovedregel indgives politianmeldelse for  

 grove, vedvarende eller gentagne overtrædelser af vilkår, der har til formål  

 at begrænse en virksomheds forurening til et miljømæssigt forsvarligt niveau.  

 Undtagelser kan eksempelvis komme på tale ved driftsforstyrrelser eller  

 uheld, hvis virksomheden straks har givet underretning til  

 tilsynsmyndigheden, jfr. miljøbeskyttelseslovens § 53.
Dette gælder dog ikke i tilfælde, hvor vilkårsovertrædelsen har medført  

 betydelig forurening.
I så fald bør tilsynsmyndigheden søge de nærmere  

 omstændigheder klarlagt gennem en politimæssig efterforskning, før der tages  

 stilling til, om vilkårsovertrædelsen efter tilsynsmyndighedens opfattelse  

 bør have strafferetlige konsekvenser.
 I almindelighed vil der ikke være tilstrækkelig anledning til at indgive  

 politianmeldelse, såfremt en virksomhed straks fremsender oplysning om, at  

 der som led i driftskontrollen er konstateret vilkårsovertrædelser, og at  

 virksomheden har truffet de nødvendige foranstaltninger med henblik på at  

 sikre vilkårenes overholdelse.
 4.2.4. Manglende efterkommelse af påbud eller forbud.
Manglende efterkommelse af påbud eller forbud bør ofte indebære, at  

 tilsynsmyndigheden indgiver politianmeldelse.
Dette forudsætter naturligvis,  

 at der ikke efter et påbuds meddelelse er tilvejebragt nye oplysninger, som  

 giver grundlag for en forlængelse af efterkommelsesfristen.
Politianmeldelse bør i særlig grad komme på tale, hvis et påbud sigter på  

 at få nedbragt en ganske væsentlig eller betydelig forurening.
Et alternativ  

 til en politianmeldelse kan dog være, at der i overensstemmelse med  

 retningslinjerne i kapitel 3.2.4. nedlægges forbud imod fortsat drift.
 4.2.5. Private anmeldelser.
 Som nævnt i kapitel 3.1. må det antages, at politiet i en vis udstrækning  

 kan henvise private anmeldelser om formodede lovovertrædelser til  

 tilsynsmyndighedens (foreløbige) behandling.
Såfremt der er særlig anledning hertil, kan politimesteren dog i stedet  

 anmode tilsynsmyndigheden om en udtalelse og på grundlag heraf tage stilling  

 til, hvad der videre skal foretages i anledning af anmeldelsen.
Denne  

 fremgangsmåde må eksempelvis anvendes, hvis en privatperson forgæves har  

 henstillet til tilsynsmyndigheden at indgive politianmeldelse.
 4.3. Politianmeldelsens udformning.
Som nævnt har den politimæssige efterforskning bl.a. til formål at  

 klarlægge, om betingelserne for at pålægge strafansvar er til stede.
I  

 almindelighed bør en politianmeldelse derfor ikke indeholde tilkendegivelser  

 om tiltalespørgsmålet, men alene en anmodning om, at politiet iværksætter  

 efterforskning, og at resultatet heraf tilbagesendes med henblik på, at  

 tilsynsmyndigheden kan fremkomme med en udtalelse om tiltalespørgsmålet og  

 sanktionspåstanden.
Såfremt der er tale om en lovovertrædelse på et område, hvor der  

 foreligger en fast praksis for sagernes behandling, kan tilsynsmyndigheden  

 dog allerede i politianmeldelsen udtale sig om tiltalespørgsmålet og  

 sanktionspåstanden.
Det samme gælder, hvis sagen er af begrænset omfang og  

 karakter.
I givet fald vil politiet fremsende sagen til fornyet udtalelse,  

 hvis der under den politimæssige efterforskning fremkommer oplysninger, som  

 væsentligt kan ændre bedømmelsen af lovovertrædelsen.
 I øvrigt skal politianmeldelsen ledsages af en kort beskrivelse af sagens  

 omstændigheder, oplysninger om sagens administrative behandling og oplysning  

 om, hvilke bestemmelser i miljøbeskyttelsesloven der må anses for overtrådt.  

 Desuden bør det oplyses, hvem politiet kan tage kontakt med om  

 efterforskningens tilrettelæggelse og under selve efterforskningen.
Af hensyn til efterforskningens tilrettelæggelse må det endvidere oplyses,  

 om der er omstændigheder, som særligt bør søges nærmere belyst.
Det er  

 eksempelvis af væsentlig betydning at oplyse, om der allerede er tilvejebragt  

 tilstrækkelige oplysninger til en bedømmelse af lovovertrædelsens  

 miljømæssige konsekvenser, eller om der efter nærmere drøftelse bør  

 tilvejebringes yderligere oplysninger herom.
På tilsvarende måde bør det  

 oplyses, om lovovertrædelsen kan antages at have medført økonomisk fordel, og  

 i givet fald hvilke oplysninger der efter tilsynsmyndighedens opfattelse bør  

 indhentes som led i efterforskningen.
 Politianmeldelsen vil på denne måde kunne indeholde tilsynsmyndighedens  

 foreløbige tilkendegivelse om, hvilket samarbejde der er nødvendigt for at få  

 efterforskningen tilrettelagt på en hensigtsmæssig måde.
 4.4. Samarbejdet med politiet og anklagemyndigheden.
Et almindeligt led i den politimæssige efterforskning vil være, at  

 politiet bl.a. gennem afhøringer søger at klarlægge hændelsesforløbet, at  

 placere ansvaret for lovovertrædelsen og at belyse gerningsmandens eller  

 -mændenes subjektive forhold til lovovertrædelsen, herunder om enkeltpersoner  

 kan antages at have pådraget sig strafansvar i forbindelse med kollektive  

 enheders overtrædelser.
Desuden vil det være et led i efterforskningen at  

 tilvejebringe oplysninger til belysning af, om lovovertrædelsen er forsætlig,  

 groft uagtsom eller simpelt uagtsom, og i samarbejde med tilsynsmyndigheden  

 at få klarlagt den økonomiske fordel, der eventuelt er opnået eller  

 tilsigtet.
I nogle tilfælde vil politiet stort set uden særlig bistand fra  

 tilsynsmyndigheden eller andre miljømyndigheder kunne tilrettelægge og  

 gennemføre den nødvendige efterforskning.
Overtrædelser af  

 miljøbeskyttelsesloven kan på den anden side være præget af komplicerede  

 faglige, erhvervsmæssige og teknologiske forhold, som hverken politiet eller  

 anklagemyndigheden har faglig indsigt i.
I sådanne tilfælde vil det være af  

 afgørende betydning, at efterforskningen tilrettelægges og gennemføres efter  

 forudgående drøftelser mellem tilsynsmyndigheden og politiet, og at  

 tilsynsmyndigheden yder politiet den nødvendige bistand under  

 efterforskningen.
Såfremt politiet finder det nødvendigt, må tilsynsmyndigheden forud for  

 efterforskningen gennemgå og redegøre for de forhold af miljømæssig og  

 teknologisk karakter, som har særlig betydning for en bedømmelse af  

 lovovertrædelsen.
Tilsynsmyndigheden må også være indstillet på, hvis  

 politiet anmoder herom, at lade en repræsentant for tilsynsmyndigheden  

 deltage i de afhøringer, som politiet skal gennemføre med henblik på at  

 klarlægge faktiske forhold af erhvervsmæssig, faglig eller teknologisk  

 karakter.
Når efterforskningen er afsluttet, afgør politimesteren, om der skal  

 rejses tiltale.
Forinden der tages stilling til spørgsmålet om  

 tiltalerejsning, tiltalens udformning og sanktionspåstanden, forelægges sagen  

 i almindelighed for tilsynsmyndigheden.
Dette gælder dog ikke, hvis  

 tilsynsmyndigheden tidligere under sagen - f.eks. ved indgivelse af  

 politianmeldelse - har udtalt sig om disse spørgsmål, jfr. kapitel 4.1.
Hvis tilsynsmyndigheden finder, at der bør rejses tiltale, må der så vidt  

 muligt afgives en udtalelse om sanktionspåstanden, og eventuelle  

 tvivlsspørgsmål herom må forudgående drøftes med politimesteren.
Det må  

 endvidere oplyses, hvem der i givet fald skal indkaldes til retsmøder i  

 sagen.
Endelig må det tilkendegives, om der er tvivlsspørgsmål, som bør  

 forelægges for miljøstyrelsen, før sagen eventuelt indbringes for retten.
 Når der er truffet beslutning om tiltalerejsning, vil det have væsentlig  

 betydning for sagens udfald, at politimesteren, hvis sagen indbringes for  

 retten, kan fremlægge de nødvendige oplysninger om lovovertrædelsens  

 karakter.
Miljømyndigheden må således medvirke til, at retten får forelagt de  

 nødvendige oplysninger om (fare for) skade på miljøet og opnået eller  

 tilsigtet økonomisk fordel.
Eksempelvis vil det have betydning i sager om  

 overtrædelser af vilkår i godkendelser eller tilladelser, at der foreligger  

 oplysninger om de pågældende stoffers miljøskadelige egenskaber, og at der  

 redegøres for den miljømæssige begrundelse for den regulering, der findes  

 sted gennem vilkår i godkendelser og tilladelser.
På tilsvarende måde må der  

 i sager om ulovlige udledninger af ajle, gylle eller ensilagesaft formidles  

 oplysninger om de skadevirkninger, som sådanne udledninger forvolder i  

 vandområderne.
I forbindelse med sagens forberedelse vil det blive afklaret, i hvilket  

 omfang politimesteren skal forelægge sådanne oplysninger om lovovertrædelsen  

 for retten, og i hvilket omfang der skal føres sagkyndige vidner.
Desuden må  

 det aftales, i hvilket omfang tilsynsmyndigheden skal yde bistand under  

 sagens behandling i retten.
 I øvrigt må politimesteren opfordres til at sende kopi af dom,  

 retsbogsudskrift eller bødeforelæg til tilsynsmyndigheden og miljøstyrelsen,  

 således at disse myndigheder får mulighed for at orientere sig om  

 straffesagers afgørelse og for at øve indflydelse på ankespørgsmål.
 4.5. Tvangsbøder.
 Efter bestemmelsen i retsplejelovens § 997, stk. 3, kan der i domme,  

 hvorved nogen tilholdes at opfylde en forpligtelse mod det offentlige, som  

 tvangsmiddel fastsættes en fortløbende bøde (såkaldte tvangsbøder), der  

 tilfalder statskassen.
 På miljøbeskyttelsesområdet kan anvendelse af tvangsbøder bl.a. komme på  

 tale i forbindelse med manglende efterkommelse af påbud eller forbud og  

 manglende opfyldelse af vilkår i godkendelser og tilladelser.
Miljømyndighederne må ved behandlingen af sager om sådanne  

 lovovertrædelser være opmærksomme på, om tvangsbøder bør anvendes, og i givet  

 fald udtale sig herom til politimesteren.
Der bør lægges vægt på, at  

 tvangsbøder får en sådan størrelse, at de i forhold til lovovertrædelsens  

 karakter bliver et effektivt virkende tvangsmiddel.
 Når der er pålagt tvangsbøder, påser tilsynsmyndigheden, jfr.  

 miljøbeskyttelseslovens kapitel 7, om forpligtelsen efterkommes inden for den  

 i dommen fastlagte frist, og politimesteren underrettes om resultatet af  

 tilsynsmyndighedens undersøgelser.
Betales tvangsbøderne ikke, når den i dommen fastsatte frist er udløbet,  

 påhviler det politimesteren at søge dem inddrevet, jfr. retsplejelovens §  

 997, stk. 3, og § 478, stk. 2, samt § 17, stk. 1, i lovbekendtgørelse nr. 277  

 af 30. juni 1965 (med senere ændringer) om ikrafttræden af borgerlig  

 straffelov m.m.
Er udlægsforretningen resultatløs, kan tvangsbøder omsættes  

 til hæftestraf, jfr. ikrafttrædelseslovens § 17, stk. 1.
 Det er politimesteren, som i første instans afgør, hvornår de nævnte  

 pressionsmidler skal bringes i anvendelse.
 4.6. Anke.
Efter bestemmelsen i retsplejelovens § 962, stk. 2, kan domme i  

 politisager kun ankes af det offentlige, når andre offentligretlige følger  

 end bøde eller konfiskation kan idømmes efter de lovbestemmelser, tiltalen  

 lyder på.
Justitsministeren kan dog tillade anke, såfremt sagen er af  

 principiel karakter eller særlige grunde i øvrigt taler derfor.
En ansøgning  

 herom skal indgives til justitsministeriet inden 2 uger efter dommens  

 afsigelse.
 I forhold til miljøbeskyttelseslovens straffebestemmelse indebærer  

 bestemmelsen, at der kræves tilladelse fra justitsministeriet, hvis der er  

 rejst tiltale efter miljøbeskyttelseslovens § 83, stk. 1. Derimod må det  

 antages, at statsadvokaten kan anke uden tilladelse, hvis der er rejst  

 tiltale efter § 83, stk. 2. I disse tilfælde vil ankefristen, når der ankes  

 til skærpelse, være 14 dage.
Under alle omstændigheder indebærer disse frister, at overvejelser om  

 anke, herunder eventuelle drøftelser med statsadvokaten eller miljøstyrelsen,  

 skal fremmes mest muligt.
I almindelighed vil det derfor ikke være muligt at  

 forelægge ankespørgsmål for det kommunale råd eller udvalg.
Det må således forudsættes, at den kommunale forvaltning med henblik på en  

 effektiv håndhævelse af miljøbeskyttelsesloven har bemyndigelse til at afgive  

 udtalelser til statsadvokaten om ankespørgsmål.
Forvaltningens udtalelse kan  

 herefter efterfølgende forelægges for det kommunale udvalg eller råd, som om  

 nødvendigt kan anmode statsadvokaten om at tilbagekalde en anke eller en  

 ansøgning om anketilladelse.
 4.7. Sagsomkostninger.
Af bestemmelserne i miljøbeskyttelseslovens kapitel 7 følger indirekte, at  

 tilsynsmyndigheden selv afholder de udgifter, der er forbundet med tilsynets  

 udøvelse.
Når kommunalbestyrelsen f.eks. kontrollerer, om en virksomhed har  

 nedbragt støjniveauet i overensstemmelse med et meddelt påbud, afholder  

 kommunen de nødvendige udgifter til støjmålinger.
På tilsvarende måde  

 afholder kommuner og amtskommuner de almindelige udgifter, som er forbundet  

 med at gennemføre det tilsyn med spildevandsudledninger og recipienter, der  

 er fastlagt i bekendtgørelse nr. 177 af 29. marts 1974 om tilsyn med  

 spildevandsanlæg og forurening af vandområder (med senere ændringer).
 Hvis en tilsynsmyndigheds undersøgelser medfører tiltalerejsning for en  

 lovovertrædelse, opstår spørgsmålet, om tilsynsudgifterne kan betragtes som  

 omkostninger i straffesagen, jfr. de gældende bestemmelser herom i  

 retsplejelovens § 1008. Der kan ikke gives noget entydigt svar på dette  

 spørgsmål.
 I praksis er det antaget, at udgifterne til analyse af de vandprøver, der  

 udtages som led i en amtskommunes undersøgelser af udledninger af ajle, gylle  

 eller ensilagesaft, kan dækkes som sagsomkostninger.
 Kommunalbestyrelser og amtsråd bør være opmærksomme på den mulighed, der  

 foreligger for at få dækket undersøgelsesudgifter som sagsomkostninger.  

 Eventuelle spørgsmål herom må rejses over for og drøftes med politimesteren.
Miljøstyrelsens opgaver 5.1. Forelæggelse af straffesager.
I almindelighed vil straffesagernes forberedelse og gennemførelse ske i  

 samarbejde mellem politiet og tilsynsmyndigheden.
Når der foreligger  

 betydelige overtrædelser, som rejser særlige spørgsmål af miljømæssig,  

 teknologisk eller økonomisk karakter, kan den ekspertise, som miljøstyrelsen  

 er i besiddelse af, dog med fordel udnyttes ved forberedelsen og  

 gennemførelsen af straffesager.
 Miljøstyrelsen vil i sådanne tilfælde være indstillet på at yde den  

 nødvendige rådgivning til tilsynsmyndigheden eller politiet, og i det omfang,  

 der er behov herfor, at udarbejde sagkyndige erklæringer eller at stille  

 sagkyndige vidner til rådighed.
Som hidtil vil miljøstyrelsen også være indstillet på at rådgive om,  

 hvorvidt en dom skal prøves ved højere instans, og at yde vejledning  

 vedrørende andre spørgsmål om strafforfølgning.
Det indebærer eksempelvis, at  

 miljøstyrelsen er indstillet på at afgive udtalelser til anklagemyndigheden  

 om retlige tvivlsspørgsmål og at formidle oplysninger om den strafferetlige  

 praksis.
 5.2. Sikring af ensartet praksis m.v.
 Som nævnt i kapitel 1, har folketingets miljø- og planlægningsudvalg  

 tilkendegivet, at formålet med ændringen af miljøbeskyttelseslovens  

 straffebestemmelse er »at sikre en væsentlig forhøjelse af det  

 bødeniveau, som i dag findes for miljølovsovertrædelser«.
 Med henblik på at sikre, at den tilsigtede skærpelse finder sted, bør de  

 kommunale råd indtil videre være særligt opmærksomme på, om miljøstyrelsen  

 bør inddrages i forberedelsen og gennemførelsen af straffessager og i  

 overvejelser om anke af afsagte domme.
I øvrigt vil det være miljøstyrelsens opgave nøje af følge udviklingen i  

 den strafferetlige praksis.
Det er derfor af væsentlig betydning, at de  

 kommunale råd sikrer, at miljøstyrelsen orienteres om strafferetlige  

 afgørelser (bødeforelæg, indenretlige bødevedtagelser og domme). I den  

 forbindelse bemærkes, at domme m.v. om overtrædelse af  

 miljøbeskyttelseslovens § 17 for fremtiden skal sendes til miljøstyrelsen og  

 ikke som hidtil - jfr. vejledning nr. 4/ 1981 vedr. bekæmpelse af ulovlige  

 forureninger af vandløb, søer og kystnære dele af søterritoriet - til  

 miljøstyrelsens ferskvandslaboratorium.
 Når der foreligger domme, som kan have principiel karakter eller  

 almindelig betydning for administrationen af miljøbeskyttelseslovens  

 straffebestemmelse, vil miljøstyrelsen orientere de kommunale råd og  

 anklagemyndigheden.
Miljøministeriet, den 10. maj 1985 Christian Christensen / Erik Lindegaard Bilag 1 Uddrag af bemærkningerne til den ændrede affattelse af  

 miljøbeskyttelseslovens § 83 (Folketingstidende 1983-84 (2. samling), tillæg A, sp. 1569) Ved miljøbeskyttelseslovens vedtagelse i 1973 gav folketinget klart udtryk  

 for, at den strafferetlige vurdering af miljølovsovertrædelser skulle  

 skærpes.
Dette kom bl.a. til udtryk ved, at miljøbeskyttelseslovens  

 straffebestemmelse rummer mulighed for frihedsstraf, mens den tidligere  

 lovgivning på området kun indeholdt mulighed for bødestraf.
Siden  

 miljøbeskyttelseslovens ikrafttræden den 1. oktober 1974 har der i den  

 offentlige debat været rejst kritik af strafreaktionen i de afsagte domme.  

 Det er navnlig påpeget, at straffene generelt forekommer bemærkelsesværdigt  

 milde og hermed ikke i overensstemmelse med lovgivningsmagtens intentioner.
 Det har været forsøgt at opnå en skærpelse af strafreaktionen, dels ved en  

 henstilling fra rigsadvokaten til anklagemyndigheden (meddelelse nr. 5 af 9.  

 oktober 1979), dels ved et cirkulære fra miljøstyrelsen til de kommunale råd  

 (nr. 215 af 5. december 1979). Disse initiativer har bl.a. betonet  

 vigtigheden af, at bødepåstandene afpasses efter lovovertrædelsens  

 miljømæssige skadevirkninger og risikoen herfor samt den økonomiske fordel  

 ved lovovertrædelsen.
 Et flertal i udvalget om håndhævelse af bygge- og miljølovgivningen finder  

 ikke, at der er sket en skærpelse af den strafferetlige praksis således som  

 tilsigtet.
Der har i udvalget været enighed om, at strafferammen i  

 miljøbeskyttelseslovens § 83 bør opdeles, således at straffebestemmelsen  

 kommer til at indeholde visse retningslinjer for domstolenes strafudmåling.  

 Dette kan efter udvalgets opfattelse bedst ske ved at udelade frihedsstraf i  

 den almindelige strafferamme i bestemmelsens stk. 1 og ved i et efterfølgende  

 nyt stk. at betinge anvendelse af frihedsstraf af, at der har foreligget  

 særlige forhold ved lovovertrædelsen.
Straffebestemmelsen vil herved blive  

 mere nuanceret og indeholde en tilkendegivelse om en lovovertrædelses  

 strafværdighed.
Desuden foreslår et flertal i udvalget, at der også indsættes  

 en særlig bødeudmålingsregel.
Ved udformningen af straffebestemmelsen i lovforslaget er det lagt til  

 grund, at det skal anses som en skærpende omstændighed ved en overtrædelse af  

 miljøbeskyttelsesloven, hvis der ved overtrædelsen er voldt skade på miljøet  

 eller fremkaldt fare derfor, eller hvis der ved overtrædelsen er opnået eller  

 tilsigtet en økonomisk fordel.
En sådan skærpelse af strafudmålingen bør  

 finde sted, uanset om lovovertrædelsen er begået uagtsomt eller forsætligt.  

 Dog bør ikke enhver skade eller enhver økonomisk fordel kunne medføre  

 frihedsstraf.
 I betænkningen om håndhævelse af bygge- og miljølovgivningen foreslår  

 udvalget således, at kun en betydelig skade eller en betydelig økonomisk  

 fordel i forbindelse med forsætlige eller groft uagtsomme lovovertrædelser  

 bør kunne medføre frihedsstraf.
Det er et spørgsmål, om man i lovteksten bør begrænse beskrivelsen af de  

 kvalificerede tilfælde, ved at anvende ord som betydelig eller væsentlig for  

 de nævnte skader eller økonomiske fordele.
Dette har bl.a. sammenhæng med, at  

 der skal anlægges ikke alene en kvantitativ, men også en kvalitativ vurdering  

 af karakteren af lovovertrædelsen.
I sig selv giver anvendelsen af sådanne  

 udtryk således ikke nogen særlig vejledning for retsanvendelsen, og det vil  

 derfor under alle omstændigheder være overladt til retsanvendelsen at  

 foretage en afgrænsning af anvendelsesområdet for strafskærpelsesreglen.  

 Hertil kommer, at angivelsen af strafskærpelsesgrunde også skal være  

 vejledende inden for det område, hvor der er tale om idømmelse af en bøde.
På  

 denne baggrund har man fundet det vigtigt ikke at begrænse de angivne  

 strafskærpelsesgrunde gennem anvendelse af udtryk som væsentlig, betydelig  

 el. lign.
Ved straffastsættelsen skal det efter lovforslaget betragtes som skærpende  

 omstændighed, hvis en overtrædelse har medført skade på miljøet, eller hvis  

 der er tilsigtet eller opnået en økonomisk fordel.
Dette vil ikke mindst få  

 praktisk betydning i forbindelse med udmåling af bøder.
Det er overladt til  

 fremtidig praksis at fastlægge det nærmere anvendelsesområde for idømmelse af  

 frihedsstraf, men det forudsættes naturligvis ved lovforslaget, at  

 frihedsstraf kun bringes i anvendelse, hvor der foreligger alvorlige  

 overtrædelser.
Et flertal i udvalget om håndhævelse af bygge- og miljølovgivningen har  

 tillige foreslået, at der i miljøbeskyttelsesloven indsættes en speciel  

 bødeudmålingsregel.
Formålet hermed skulle være at få kriterierne (risiko  

 for) miljøskade og (mulighed for) økonomisk fordel prioriteret højere ved  

 domstolenes strafudmåling.
I udvalgets forslag ligger således ikke, at andre  

 strafudmålingshensyn ikke skal indgå i domstolenes konkrete bedømmelse.
Retshåndhævelsesudvalgets forslag om en bødeudmålingsregel må imidlertid  

 anses for overflødig, idet domstolene allerede efter de almindelige  

 principper om strafudmåling, der fremgår af straffeloven, skal lægge vægt på  

 de nævnte hensyn.
Det vil være uhensigtsmæssigt som led i en tilsigtet  

 skærpelse at indføje en bestemmelse, som lovteknisk ville have en sådan  

 udformning, at den kunne tages som udtryk for, at det eksisterende bødeniveau  

 var passende i sager, hvor der ikke foreligger miljøskade eller økonomisk  

 fordel, eller hvor det ikke er muligt eller dog uforholdsmæssigt vanskeligt  

 at føre bevis herfor.
Hertil kommer, at det i den foreslåede lovbestemmelse i  

 tilstrækkeligt omfang tilkendegives, at (fare for) miljøskade eller (mulighed  

 for) økonomisk fordel har betydning for bedømmelse af en lovovertrædelses  

 strafværdighed.
På den beskrevne baggrund har lovforslaget en bestemmelse, som for så vidt  

 angår stk. 1 indebærer, at overtrædelser af miljølovgivningen, der begås især  

 ved simpel uagtsomhed, straffes med bøde.
Stk. 2 fastsætter, at straffen kan  

 stige til hæfte eller fængsel indtil 1 år, hvis overtrædelsen begås  

 forsætligt eller ved grov uagtsomhed, og hvis der ved lovovertrædelsen er  

 voldt skade på miljøet eller fremkaldt fare derfor, eller der er tilsigtet  

 eller opnået en økonomisk fordel, herunder ved besparelser.
Bestemmelsen indebærer bl.a. en tilkendegivelse om, at de bøder, der i dag  

 idømmes for vandløbsforureninger, skal forhøjes væsentligt.
Disse  

 overtrædelser kan medføre vanskeligt oprettelige eller uoprettelige  

 miljøskader.
De kan også være karakteriseret ved, at den enkelte  

 lovovertrædelses skadevirkninger isoleret bedømt måske kan forekomme  

 beskeden, men at de miljømæssige skadevirkninger som helhed er betydelige på  

 grund af et stort antal lignende overtrædelser.
Miljømæssigt set er der  

 således tale om lovovertrædelser, hvis generelle grovhed er ganske betydelig.
Desuden kan der peges på tilfælde, hvor der ulovligt er udledt enten  

 egentlige miljøgifte, som enten direkte eller gennem optagelse i fødekæderne  

 kan medføre betydelige skadevirkninger eller fare herfor, eller udledt  

 miljøfremmede stoffer, som kun vanskeligt kan nedbrydes.
Af hensyn til  

 miljøbeskyttelsen er det nødvendigt, at de idømte straffe i sådanne tilfælde  

 har en så tilstrækkelig præventiv effekt, at der ikke opstår risiko for en  

 almindelig forringelse af det ydre miljø.
Selv om hensigten med den foreslåede bestemmelse bl.a. er at angive nogle  

 retningslinjer for, hvornår frihedsstraf kan bringes i anvendelse, og at  

 fremhæve nogle momenter, som har særlig betydning for vurderingen af en  

 lovovertrædelses strafværdighed, er hensigten som nævnt også klart at  

 tilkendegive, at bødeniveauet i almindelighed ønskes forhøjet.
Hermed sigtes  

 også på tilfælde, hvor lovovertrædelsen kan siges at have en vis formel  

 karakter.
Af præventive grunde og af hensyn til retsbevidstheden er der grund  

 til også at skærpe bødeniveauet for de overtrædelser, der består i  

 påbegyndelse af en forurenende virksomhed uden lovbefalet godkendelse eller  

 tilladelse.
Udover forslag til ændringer i miljøbeskyttelseslovens straffebestemmelse  

 har retshåndhævelsesudvalget stillet en række forslag, som har til formål at  

 sikre et bedre samarbejde mellem miljømyndighederne, politi og  

 anklagemyndighed ved forberedelsen m.v. af straffesager for overtrædelse af  

 miljøbeskyttelsesloven.
Formålet hermed er også at opnå en skærpelse af  

 sanktionerne.
For at sikre overholdelsen af miljøbeskyttelsesloven skal der etableres et  

 bedre samarbejde mellem miljømyndighederne, politi og anklagemyndighed ved  

 forberedelsen af straffesager for overtrædelse af miljøbeskyttelsesloven.
Ved  

 at sikre, at disse sager forelægges domstolene på den mest hensigtsmæssige  

 måde, vil man skabe bedre muligheder end i dag for anvendelsen af skærpede  

 sanktioner.
Miljøministeriet og justitsministeriet vil derfor i forbindelse med  

 gennemførelsen af en ændret straffebestemmelse udarbejde yderligere  

 retningslinjer for miljømyndighedernes, politiets og anklagemyndighedens  

 behandling af straffesager, således at der skabes sikkerhed for at  

 samarbejdet om og forberedelsen af straffesager fungerer bedst muligt.
I  

 disse retningslinjer vil indgå, at straffesager, såfremt der måtte vise sig  

 behov herfor, indbringes for landsretterne og i givet fald for højesteret.
 Samlet set vil der blive tale om foranstaltninger, som forventes at  

 medføre, at den ønskede skærpelse også gennemføres i domspraksis. . . .
Bilag 2 Uddrag af betænkning afgivet af folketingets miljø- og planlægningsudvalg  

 den 4. maj 1984 (Folketingstidende 1983-84 (2. samling), tillæg B, sp. 511) Betænkning over Forslag til lov om ændring af forskellige miljø- og  

 planlægningslove Udvalget har behandlet lovforslaget i en række møder og har herunder  

 stillet spørgsmål til miljøministeren, som denne har besvaret skriftligt og i  

 samråd.
Nogle af disse besvarelser er optrykt i et bilag til denne  

 betænkning.
 Fra Danmarks Naturfredningsforening er modtaget en skriftlig henvendelse.
Der er i udvalget enighed om, at kvaliteten af det tilsyn, der udøves på  

 miljølovens område, er særligt afgørende for, at der kan opnås den skærpelse  

 i strafudmålingen, som er hovedsigtet med lovforslaget.
Ministeren har  

 oplyst, at der i miljøministeriet vil blive nedsat et udvalg, der skal  

 dokumentere tilsynsproblemerne og udarbejde forslag til en effektivisering af  

 tilsynet.
I den forbindelse har udvalget over for miljøministeren påpeget, at  

 miljøstyrelsen bør styrke sin rådgivning af de lokale myndigheder, også i  

 sager hvor miljøstyrelsen er ankemyndighed.
 Miljøministeren har over for udvalget erklæret sig enig heri.
 Ministeren har over for udvalget tilkendegivet, at miljøstyrelsen vil tage  

 initiativ til en drøftelse mellem amtskommune og kommune om en overførsel af  

 tilsynet til amtsrådet i medfør af miljøbeskyttelseslovens § 49 a, når  

 styrelsen bliver opmærksom på særlige tilsynsproblemer.
 Miljøministeren har endvidere over for udvalget oplyst, at han med hjemmel  

 i miljøbeskyttelseslovens § 69 c og § 45, stk. 3, har besluttet, at tilsynet  

 med Kommunekemi samt Kastrup og Ålborg lufthavne udøves af miljøstyrelsen.
 Miljøministeren har givet tilsagn om ved beslutning om anvendelse af disse  

 »call in«-regler for tilsynet med større, særligt forurenende  

 virksomheder jfr. kapitel 5, at lægge vægt på miljøstyrelsens og  

 tilsynsmyndighedernes vurdering af de lokale myndigheders mulighed for  

 teknisk at magte tilsynsopgaven med den pågældende virksomhed på grund af  

 komplicerede proces- og forureningsforhold.
 Et flertal (det konservative folkepartis, venstres, det radikale venstres,  

 kristeligt folkepartis og de frie demokraters medlemmer af udvalget) finder  

 på denne baggrund ikke, at der på nuværende tidspunkt bør ske ændringer i den  

 gældende myndighedsstruktur.
 Et mindretal (socialdemokratiets medlemmer af udvalget) ønsker at  

 fastholde det grundlæggende princip om, at tilsynet med de forurenende  

 virksomheder udøves af de lokale myndigheder, men mindretallet ønsker  

 samtidig at påpege, at det decentrale princip i tilsynsbeføjelsen ikke bør  

 hindre, at tilsynet med større forurenende og teknisk avancerede virksomheder  

 overføres til de centrale myndigheder, når det bl.a. på grund af manglende  

 ekspertise hos den lokale tilsynsmyndighed skønnes hensigtsmæssigt.  

 Mindretallet har derfor stillet ændringsforslag nr. 3.
 Et flertal (udvalget med undtagelse af de frie demokrater) kan tilslutte  

 sig de synspunkter og vurderinger om strafudmåling på miljøområdet, som  

 ministeren er fremkommet med i bemærkningerne til lovforslaget.
 Flertallet kan erklære sig enigt i, at sigtet med den foreslåede  

 udformning af miljøbeskyttelseslovens § 83 er at sikre en væsentlig  

 forhøjelse af det bødeniveau, som i dag findes for miljølovsovertrædelser.
Bøderne skal udmåles således, at de bliver virkeligt følelige og får en  

 stærk præventiv effekt.
Udvalget understreger, at det ikke må kunne betale  

 sig at overtræde miljøbeskyttelsesloven.
Ud over momenterne miljøskade og økonomisk gevinst eller besparelse, som  

 udtrykkeligt er nævnt som skærpende omstændigheder i lovforslaget, finder  

 flertallet, at det også bør betragtes som skærpende omstændigheder, når der  

 er tale om gentagelsestilfælde, manglende efterkommelse af påbud og andre  

 lignende tilfælde, hvor det må anses for godtgjort, at der er handlet med  

 fuld bevidsthed om overtrædelsen.
Præventive grunde taler også for en  

 højnelse af bødeniveauet i tilfælde, hvor det er godtgjort, at loven er  

 overtrådt, uden at der er sket nogen skade på miljøet.
Der tænkes eksempelvis  

 på overtrædelse af vilkår i godkendelser og tilladelser, som har til formål  

 at holde en virksomheds udledninger på et miljømæssigt forsvarligt niveau.  

 Derfor har det væsentlig betydning gennem en forhøjelse af bødeniveauet at  

 sikre, at vilkår i godkendelser og tilladelser bliver overholdt.
Miljøministeren har over for udvalget bekræftet, at lovforslaget også  

 omfatter de tilfælde, hvor lovovertrædelsen kan siges at have en vis formel  

 karakter.
De skærpede strafbestemmelser omfatter således også tilfælde, hvor  

 overtrædelsen består i påbegyndelsen af en forurenende virksomhed uden  

 lovbefalet godkendelse eller tilladelse. . . .
Underbilag til bilag 2 Nogle af udvalgets spørgsmål til miljøministeren og dennes svar herpå . .  

 .
 Spørgsmål 7:
 Ministeren bedes konkretisere de påtænkte regler vedrørende  

 tilsynsmyndighedens fremgangsmåde ved konstatering af en lovovertrædelse på  

 miljøbeskyttelsesområdet, jfr. bemærkningerne til nr. 4.
 Svar:
 Jeg har forelagt spørgsmålet for miljøstyrelsen, der har oplyst følgende,  

 hvortil jeg kan henvise:
»Som nævnt i bemærkningerne til nr. 4 kan de lovovertrædelser, der  

 finder sted på miljøbeskyttelsesområdet, have meget forskelligartet karakter.  

 De administrative virkemidler, der står til tilsynsmyndighedens rådighed for  

 at opnå lovliggørelse, vil som følge heraf også være forskellige.
Da enhver  

 lovovertrædelse, der ikke er af ganske underordnet betydning, bør bringes til  

 ophør, kan det derfor være formålstjenligt at vejlede tilsynsmyndighederne  

 om, hvilken fremgangsmåde der - bl.a. under hensyn til den miljømæssige  

 interesse, der er krænket ved overtrædelsen - mest hensigtsmæssigt kan  

 bringes i anvendelse i forhold til forskellige typer af lovovertrædelser.
 De påtænkte retningslinjer vil komme til at indeholde anvisninger, der  

 bl.a. tager sigte på at dække følgende situationer:
De påtænkte retningslinjer må derfor bestemme, at tilsynsmyndigheden  

 umiddelbart skal meddele den ansvarlige, at udledningen øjeblikkelig skal  

 bringes til ophør.
Såfremt dette ikke sker, må tilsynsmyndigheden om muligt  

 selv træffe de nødvendige foranstaltninger for at få udledningen stoppet og  

 skadevirkningerne af udledningen begrænset, jfr. de foreslåede bestemmelser i  

 lovforslaget § 1, nr. 2. Desuden må tilsynsmyndigheden vurdere, om der er  

 grundlag for at tage initiativ til meddelelse af påbud om ændring af de  

 bestående afløbsforhold på den pågældende landbrugsejendom.
De påtænkte retningslinjer må således tilkendegive, at tilsynsmyndigheden  

 i det mindste skal indskærpe virksomheden, at vilkårene skal overholdes.  

 Såfremt der ikke er tale om en enkeltstående vilkårsovertrædelse, må  

 tilsynsmyndigheden tillige præcisere, at der skal træffes sådanne  

 forureningsbegrænsende foranstaltninger, at vilkårene for fremtiden  

 overholdes.
De påtænkte retningslinjer må desuden pege på, at anvendelse af  

 midlertidigt eller endeligt forbud imod fortsat drift kan komme på tale,  

 såfremt der foreligger gentagne eller graverende vilkårsovertrædelser.
De påtænkte retningslinjer må tage stilling til, under hvilke  

 omstændigheder en forlængelse af fristen i almindelighed kan komme på tale.  

 Dette vil eksempelvis være rimeligt, hvis virksomheden har taget egnede  

 skridt til at efterkomme påbuddet, men er løbet ind i uforudsete  

 vanskeligheder med de forureningsbegrænsende foranstaltningers etablering,  

 eller hvis forureningen er nedbragt væsentligt, men dog ikke helt i  

 overensstemmelse med påbuddet.
De påtænkte retningslinjer må desuden vejlede  

 om, under hvilke omstændigheder der bør nedlægges forbud imod fortsat drift.  

 En vurdering heraf kan bl.a. tage udgangspunkt i, hvilken miljømæssig  

 interesse der er krænket, hvis virksomheden overhovedet ikke har taget skridt  

 til at efterkomme påbuddet.
Såfremt der er tale om, at virksomheden skal  

 nedbringe det støjniveau, der påføres omgivelserne, kan det være en farbar  

 vej at nedlægge forbud med en passende frist for efterkommelse og samtidig at  

 tilkendegive, at forbuddet bortfalder, hvis det tidligere meddelte påbud  

 efterkommes inden for fristen.
Hvis der derimod er tale om, at virksomheden  

 påfører omgivelserne betydelig forurening, kan det på den anden side være  

 nødvendigt at nedlægge et forbud, som skal efterkommes straks og være  

 gældende, indtil virksomheden har godtgjort, at de nødvendige  

 forureningsbegrænsende foranstaltninger er gennemført.
 Da der ikke foreligger den lovbefalede godkendelse, må de påtænkte  

 retningslinjer indeholde en tilkendegivelse om, at tilsynsmyndigheden,  

 såfremt den tillige er godkendelsesmyndighed, øjeblikkelig må meddele den  

 ansvarlige, at den ulovlige aktivitet skal indstilles, og at den nødvendige  

 ansøgning om godkendelse skal indgives, jfr. i øvrigt bemærkningerne til § 1,  

 nr. 1.
Som det fremgår, skal de påtænkte retningslinjer særligt tage sigte på at  

 få de administrative virkemidler anvendt på en sådan måde, at en  

 lovovertrædelse bringes til ophør rimeligt hurtigt, set i forhold til den  

 miljømæssige interesse, der er krænket ved lovovertrædelsen.
Formålet hermed  

 er i første række at opnå den nødvendige forureningsbekæmpelse, som  

 miljøbeskyttelsesloven tilsigter, men de påtænkte retningslinjer må også pege  

 på, i hvilke situationer politiets, anklagemyndighedens og domstolenes  

 medvirken kan være nødvendig som et effektivt middel til håndhævelse af  

 miljøbeskyttelsesloven.
Spørgsmålet om bl.a. indgivelse af politianmeldelse for en lovovertrædelse  

 må naturligvis vurderes ud fra en proportionalitetsbetragtning.
Det må  

 eksempelvis i et vist omfang være acceptabelt, at der ikke indgives  

 politianmeldelse for en mindre lovovertrædelse, hvis tilsynsmyndighedens  

 påbud om lovliggørelse bliver efterkommet.
På den anden side kan det af  

 præventive grunde være rigtigt, at lovovertrædelser, der kan hævdes at have  

 en vis formel karakter, strafforfølges, jfr. lovforslagets bemærkninger side  

 18, 2. sp., 1. afsnit.
Med udgangspunkt i en proportionalitetsbetragtning kan  

 det eksempelvis også være hensigtsmæssigt, at straf og tvangsbøder anvendes  

 som alternativ til et forbud imod fortsat drift, når et påbud om  

 forureningsbegrænsende foranstaltninger ikke er efterkommet.« . . .
Bilag 3 Uddrag af afsnit 6 i betænkning nr. 981/ 1983 om håndhævelse af bygge- og  

 miljølovgivningen Retlig lovliggørelse 6.1. Indledende bemærkninger.
I bygge- og miljølovgivningen er reguleringen som beskrevet i afsnit 4  

 normalt udformet således, at en nærmere bestemt aktivitet ikke må påbegyndes,  

 før vedkommende forvaltningsmyndighed har givet tilladelse hertil.
Endvidere  

 har forvaltningsmyndigheden (eller en anden offentlig myndighed) pligt til at  

 påse, at lovgivningen bliver overholdt, og pligt til - hvis der konstateres  

 overtrædelse at søge at få tilvejebragt lovlige forhold.
I afsnit 5 er behandlet en speciel overtrædelsessituation - nemlig at en  

 aktivitet, der kræver forudgående tilladelse, er påbegyndt uden tilladelse,  

 men endnu ikke afsluttet.
I sådanne situationer har forvaltningsmyndigheden  

 ret og pligt til at søge aktiviteten indstillet ved et konstaterende  

 standsningspåbud, indtil der er truffet endelig afgørelse af, om den kan  

 tillades, og eventuelt på hvilke vilkår det kan ske.
I afsnit 6 og 7 behandles i princippet alle andre  

 overtrædelsessituationer.
De omfatter navnlig tilfælde, hvor den aktivitet  

 der krævede forudgående tilladelse er definitivt afsluttet, før den  

 konstateres.
De omfatter tilfælde, hvor aktiviteten, selv om der er givet  

 påbud om standsning, bliver videreført og afsluttet, før der bliver taget  

 stilling til, om tilladelse kan gives.
Og de omfatter tilfælde, hvor en  

 aktivitet er udøvet på en anden måde end tilladt.
Der er talrige eksempler på sådanne overtrædelser: En bygning kan være  

 opført uden byggetilladelse eller uden nødvendig tilladelse efter anden  

 lovgivning, f.eks. i landzone uden zonelovstilladelse.
Et areal kan være  

 tilplantet i strid med fredningsbestemmelser og uden dispensation fra  

 fredningsnævnet.
Der kan være tale om en afsluttet grusgravning, der er  

 foretaget uden tilladelse efter råstofloven.
Der kan også være tale om, at en  

 bygning er opført på anden måde end tilladt, f.eks. med en for stor højde  

 eller en for ringe afstand fra naboskel, eller at en efter  

 miljøbeskyttelsesloven godkendt virksomhed udøves i strid med de vilkår, der  

 er fastsat i godkendelsen.
En bygning, der er fredet efter  

 bygningsfredningsloven, kan være ombygget eller endog revet ned uden  

 tilladelse.
Og der kan - hvad der er mere problemfyldt - være tale om, at en  

 aktivitet er udøvet i henhold til en tilladelse, som imidlertid ikke lovligt  

 kunne være meddelt.
F.eks. kan en bygning være opført på grundlag af en  

 byggetilladelse og dispensation, som kommunalbestyrelsen ikke kunne give,  

 fordi byggeriet udløste lokalplanpligt for kommunalbestyrelsen, eller fordi  

 dispensationskompetencen tilkom en anden myndighed.
I alle situationer som de nævnte er det naturlige udgangspunkt for  

 opnåelse af lovgivningens formål, at der - hvis det er fysisk muligt - skal  

 tilvejebringes lovlige tilstande.
Den ulovligt opførte bygning skal rives ned  

 eller ændres, så den opfylder lovens krav, den ulovligt foretagne  

 tilplantning skal fjernes, og den ulovligt drevne virksomhed skal ophøre  

 eller udøves på lovlig måde.
Der skal med andre ord ske fysisk lovliggørelse.
Dette er imidlertid kun udgangspunktet.
Lovlige tilstande kan normalt også  

 tilvejebringes ved, at den pågældende aktivitet godkendes efterfølgende.
Hvis  

 dette sker, foreligger der ikke længere nogen ulovlig tilstand.
Der har med  

 andre ord fundet en retlig lovliggørelse sted.
I dette afsnit 6 behandles  

 spørgsmål om sådan retlig lovliggørelse.
 6.2. Beslutninger om retlig lovliggørelse.
 6.2.1. Hjemmel.
Det er en nødvendig forudsætning for at foretage retlig lovliggørelse af  

 en ulovlig aktivitet eller tilstand, at forholdet kunne have været tilladt  

 efter en forudgående ansøgning.
Spørgsmålet om retlig lovliggørelse opstår  

 derfor ikke, når det er en indispensabel forskrift af materielretlig  

 karakter, der er overtrådt.
I sådanne tilfælde er der intet alternativ til  

 fysisk lovliggørelse, hvis dette overhovedet er muligt.
Indispensable  

 forskrifter er imidlertid sjældne i den bygge- og miljøretlige lovgivning. .  

 . .
 6.2.3. Sagsbehandlingsregler.
 I en vis udstrækning indeholder lovgivningen særlige regler, der begrænser  

 vedkommende myndigheds adgang til umiddelbart at meddele en ansøgt  

 tilladelse.
 Praktisk vigtige er de regler, hvorefter kommunalbestyrelsen ikke må  

 udstede byggetilladelse eller tilladelse til ibrugtagen, før byggeriets  

 forhold til anden lovgivning er afklaret, eller før der foreligger en  

 lokalplan, som byggeriet er i overensstemmelse med.
Der findes også praktisk vigtige regler om obligatorisk høring, før en  

 ansøgt tilladelse må gives.
Eksempelvis indeholder miljøministeriets  

 bekendtgørelse om forretningsorden for fredningsnævn ret omfattende  

 høringsregler, som skal være iagttaget, før nævnet kan imødekomme en  

 ansøgning.
Og efter kommuneplanlovens § 47, stk. 5, skal kommunalbestyrelsen  

 foranstalte en naboorientering, før der kan dispenseres fra de bestemmelser i  

 loven eller i en lokalplan (byplanvedtægt), der tilgodeser naboers eller  

 andre omboendes interesser.
Et tilsvarende krav om forudgående  

 naboorientering findes i byggelovens § 22, stk. 2, for visse dispensationer.
 Hvis et byggeri eller andet forhold er etableret uden den nødvendige  

 tilladelse dertil, kan forholdet kun lovliggøres retligt ved en efterfølgende  

 tilladelse, når sagsbehandlingsregler som de nævnte er iagttaget.
 6.2.4. Kriterier og afvejning.
I spørgsmål om retlig lovliggørelse står den kompetente myndighed som  

 udgangspunkt lige så frit, som når der skal tages stilling til, om en  

 forudgående ansøgning bør imødekommes.
Udgangspunktet er, at der helt må ses  

 bort fra, at forholdet allerede er blevet etableret.
 Hvis en forudgående ansøgning ville være imødekommet, må en efterfølgende  

 ansøgning resultere i retlig lovliggørelse, og den begåede overtrædelse må  

 eventuelt søges strafsanktioneret.
Hvis en forudgående ansøgning derimod ville være blevet afslået, er det  

 ikke dermed givet, at retlig lovliggørelse afvises.
Der er nemlig nu som  

 følge af forholdets faktiske etablering yderligere momenter, som tillægges  

 betydning for afgørelsen.
Selv om ukendskab til loven ikke fritager hverken for pligten til at  

 efterkomme de gældende forskrifter eller for strafansvar for at overtræde  

 dem, vil der ved spørgsmålet om retlig lovliggørelse i en vis udstrækning  

 blive taget hensyn til, om den pågældende har handlet i undskyldelig  

 uvidenhed om sin pligt til på forhånd at indhente tilladelse.
En sådan god  

 tro kan undertiden være forstærket som følge af ufuldstændig eller forkert  

 vejledning, som den pågældende har fået fra en offentlig myndighed.
Der kan ikke vindes hævd på opretholdelse af en tilstand, som er etableret  

 i strid med offentligretlige forskrifter.
Den tid, der er forløbet mellem  

 etableringen af forholdet og dets konstatering, vil imidlertid indgå som et  

 moment i afgørelsen af, om der skal ske retlig lovliggørelse.
Tidsmomentet  

 udtrykker ikke blot et hensyn til lovovertræderen og eventuelt andre, der har  

 indrettet sig på de faktisk eksisterende forhold.
Efter særlig lang tids  

 forløb kan det undertiden også være noget usikkert, hvordan vedkommende  

 myndighed ville have bedømt en forudgående ansøgning, idet vurderingen nu  

 vanskeligt kan foretages upåvirket af udviklingen i den forløbne tid.
Tidsfaktorens betydning forstærkes, hvis myndighederne gennem længere tid  

 har forholdt sig passive efter at have fået kendskab til ulovligheden.
Dette  

 gælder normalt også, selv om passiviteten er udvist af en anden myndighed end  

 den, hvis tilladelse skulle være indhentet.
Et yderligere moment i vurderingen er de økonomiske konsekvenser, som et  

 krav om fysisk lovliggørelse vil få.
Investeringen i f.eks. et byggeri, der  

 er opført ulovligt, vil som oftest være spildt, hvis byggeriet skal fjernes,  

 og bygherren vil under alle omstændigheder få udgifter til berigtigelsen af  

 det ulovlige forhold.
Det økonomiske tab for den pågældende kan derved blive  

 ganske betydeligt og kan føles ikke at stå i et rimeligt forhold til  

 overtrædelsens betydning.
Det er imidlertid ikke blot et hensyn til det privatøkonomiske tab for  

 lovovertræderen, der spiller ind, men også mere almene eller samfundsprægede  

 overvejelser.
En destruktion af værdier bør ud fra en samfundsmæssig  

 betragtning søges undgået, hvis der ikke foreligger egentlige  

 faresituationer.
Det er klart, at styrken af både den privatøkonomiske og den  

 samfundsøkonomiske betragtning stiger i takt med størrelsen af de værdier,  

 der er tale om i den enkelte sag.
Betragtningerne får derved uundgåeligt  

 større betydning for spørgsmålet om retlig lovliggørelse, når et stort  

 byggeri er opført ulovligt, end når sagen angår f.eks. en carport, der er  

 opført for tæt på naboskel.
De hidtil nævnte momenter (god tro, forventninger, tidsforløbet, tab,  

 samfundsmæssigt værdispild) vil, når de foreligger i en sag, alle trække i  

 retning af, at der finder retlig lovliggørelse sted.
Det i og for sig  

 selvfølgelige udgangspunkt for den pågældende myndigheds vurdering - at  

 forholdet skal bedømmes uden hensyntagen til, at det allerede er etableret -  

 kan da ikke uden videre opretholdes.
Hvis vedkommende myndighed alligevel afslår at lovliggøre retligt, kan det  

 skyldes overtrædelsens grovhed og vægten i den konkrete sag af de hensyn, der  

 bærer den overtrådte bestemmelse.
Især ved overtrædelser af  

 planlægningslovgivningen og naturfredningsloven kan det blive taget i  

 betragtning, at accept af den ulovlige tilstand kan få uønskede konsekvenser  

 for udviklingen i det pågældende område - ikke på grund af et lighedsprincip,  

 men fordi de faktiske forhold på stedet vil blive udgangspunkt for en  

 bedømmelse af fremtidige ansøgninger.
 Endvidere kan der blive lagt afgørende vægt på retshåndhævelseshensyn.  

 Dels må der ved afgørelsen tages hensyn til den almindelige retsbevidsthed.  

 Dels må det søges modvirket, at der skulle danne sig en almindelig opfattelse  

 af, at det kan betale sig ikke at overholde lovgivningen.
De nævnte hensyn gør sig naturligvis gældende med forskellig styrke i de  

 enkelte sager om retlig lovliggørelse.
Afvejningen af de krydsende hensyn kan  

 føre til, at retlig lovliggørelse ledsages af tiltalerejsning med påstand om  

 en betydelig bødestraf og eventuelt konfiskation af et økonomisk udbytte.
I tidligere byggelovgivning fandtes en bestemmelse, hvorefter en  

 bibeholdelsesdispensation kunne betinges af, at ejeren betalte »et under  

 hensyn til den økonomiske fordel, der er forbundet med den begåede  

 overtrædelse, fastsat beløb«, en såkaldt bod.
Bodens størrelse blev  

 fastsat af dispensationsmyndigheden, og beløbet tilfaldt  

 forvaltningsmyndigheden.
Dette gjaldt også selv om dispensationskompetencen  

 lå hos forvaltningsmyndigheden.
Spørgsmål om beløbets størrelse kunne  

 indbringes for domstolene.
Denne konfiskationslignende bestemmelse, der ikke  

 blev meget anvendt i praksis, er udeladt i den nugældende byggelov og findes  

 ikke tilsvarende i de øvrige bygge- og miljølove.
 6.2.5. Klage og domstolsprøvelse.
Afgørelsen af, om der skal ske retlig lovliggørelse, kan påklages  

 administrativt efter de almindeligt gældende regler om klage.
Uanset hvem der  

 klager - ansøgeren eller tredjemand - kan klagemyndigheden efterprøve den  

 trufne afgørelse og herunder foretage en anden afvejning af de krydsende  

 hensyn, der indgår i spørgsmålet.
Dette gælder dog ikke afgørelser efter  

 byggeloven og kommuneplanloven, hvor klagemyndigheden kun kan efterprøve  

 retlige spørgsmål.
Spørgsmålet kan også komme til domstolsprøvelse.
Det vil typisk ske, hvis  

 retlig lovliggørelse er afslået, og der rejses tiltale med påstand om dom til  

 fysisk lovliggørelse.
I almindelighed vil domstolene respektere den  

 afgørelse, som forvaltningen har truffet.
Der findes dog eksempler på, at  

 tiltalte er frifundet for påstanden, jfr. nedenfor og i afsnit 9.3. . . .
Bilag 4 Retningslinier for behandlingen af straffesager inden for miljøområdet  

 (Samarbejde med miljømyndighederne m.v.).
I.
Indledning.
Ved lov nr. 250 af 23. maj 1984, som trådte i kraft den 1. august 1984, er  

 der gennemført ændringer i en række miljøretlige love, herunder i  

 miljøbeskyttelses- og levnedsmiddelloven.
Lovændringerne bygger på betænkning  

 nr. 981/1983 om håndhævelse af bygge- og miljølovgivningen.
 I forbindelse med folketingets behandling af lovforslaget blev der udtrykt  

 ønske om, at der i tilknytning til lovændringerne bliver udarbejdet  

 administrative bestemmelser om samarbejdet inden for det pågældende område  

 mellem miljømyndighederne og politiet og anklagemyndigheden med henblik på at  

 sikre en hensigtsmæssig behandling af sager om overtrædelse af den  

 miljøretlige lovgivning.
 På denne baggrund har justitsministeriet efter drøftelse med bl.a.  

 repræsentanter for politiet og anklagemyndigheden udarbejdet de i denne  

 cirkulæreskrivelse indeholdte retningslinier vedrørende politiets og  

 anklagemyndighedens behandling af sager af den omhandlede art.
 Retningslinierne vil anvnlig have betydning for sager vedrørende  

 miljøbeskyttelsesloven og levnedsmiddelloven.
Samtidig hermed er der af miljøministeriet udsendt vedhæftede  

 retningslinier for miljømyndighedernes behandling af sager om overtrædelse af  

 miljølovgivningen.
Miljøministeriets cirkulære (»om håndhævelse af  

 miljøbeskyttelsesloven«) indeholder bl.a. bestemmelser om indgivelse af  

 politianmeldelse, fremskaffelse af oplysninger af faktiske og retlig karakter  

 m.v.
 2. Efterforskning.
 Efterforskning indledes i overensstemmelse med retsplejelovensregler.  

 Vedkommende miljømyndighed underrettes altid af politiet om sager, der er  

 anmeldt af andre end miljømyndigheden, og som på grundlag af det foreliggende  

 ke har givet anledning til at indlede plitimæssig efterforsking.
I forbindelse med efterforskning - hvadenten den sker efter begæring af  

 miljømyndighederne eller andre - bør politiet i fornødent omfang underrette  

 vedkommende miljømyndighed om sagens forløb.
Tvivlsomme spørgsmål om faktiske  

 eller retlige forhold, som har betydning for sagens videre behandling, bør  

 drøftes med eller forelægges for den pågældende miljømyndighed.
Ved  

 forelæggelse af sager for miljømyndighederne bør så vidt muligt fremhæves de  

 enkeltspørgsmål, som skønnes af særlig betydning i forbindelse med den  

 politimæssige og strafferetlige vurdering af sagerne ( specificerede  

 høringer).
 De oplysninger, der er af betydning for den videre efterforskning,  

 tiltalens udformning, sanktionspåstanden m.v., indhentes, når dette skønnes  

 hensigtsmæssigt, med bistand fra vedkommende miljømyndighed.
Når der foreligger betydelige overtrædelser, som rejser særlige spørgsmål  

 af miljømæssig, teknologisk karakter, vil sagen eller spørgsmål i tilknytning  

 til sagen af politi eller anklagemyndighed kunne forelægges direkte for  

 miljøstyrelsen.
Der vil endvidere hos miljøstyrelsen kunne indhentes  

 udtalelser vedrørende retlige spørgsmål og oplysninger om strafferetlig  

 praksis.
 3. Tiltalerejsning, tiltalens udformning m.v.
Når sagens efterforskning er afsluttet, bør sagen i almindelighed  

 forelægges for vedkommende miljømyndighed med anmodning om en udtalelse,  

 forinden der tages stilling til spørgsmålet om tiltalerejsning, tiltalens  

 udformning og sanktionspåstanden.
Dette gælder dog ikke, hvis  

 miljømyndigheden tidligere under sagen - f.eks. ved indgivelse af  

 politianmeldelse - har udtalt sig om disse spørgsmål, og der ikke i  

 forbindelse med efterforskningen er fremkommet væsentlige oplysninger.  

 Forelæggelse er heller ikke nødvendig, hvis der er tale om kurante sager.
Anklagemyndighedens påstand afpasses efter overtrædelsens art og grovhed,  

 således har medført eller kan frygtes at medføre, og til gerningsmandens  

 subjektive forhold.
Har overtrædelsen indbragt eller tilsigtet en gevinst,  

 eventuelt i form af en besparelse, bør påstanden fastsættes med hensyntagen  

 til den økonomiske fordel, der er indvindet eller tilsigtet.
 Sager om overtrædelse af miljøgivningen bør - uanset om sagen agtes  

 fremmet eller sluttet - forelægges for statsadvokaten, hvis der er forvoldt  

 betydelig skade på miljøet eller fremkaldt fare herfor, hvis der er opnået  

 betydelig økonomisk fordel ved overtrædelsen eller er fremkaldt mulighed  

 derfor, eller hvis sagen iøvrigt påkalder sig særlige interesser.
 4. Særligt om tiltale mod selskaber.
Er overtrædelsen begået af et selskab, bør ansvaret som regel pålægges  

 selskabet som sådant.
Har ledelsen af selskabet eller en overordnet  

 funktionær, herunder direktøren, handlet forsætligt eller vist grov  

 uagtsomhed, bør tiltalen - foruden imod selskabet - rejses mod den eller de  

 personligt ansvarlige.
Dette vil der navnlig kunne være anledning til, når  

 overtrædelsen består i undladelse af et efterkomme påbud eller  

 tilsidesættelse af forbud eller vilkår.
Påstanden mod den personligt  

 ansvarlige fastsættes i overensstemmelse med almindelig praksis efter  

 forholdets grovhed og tiltaltes økonomiske forhold, således at den eventielt  

 opnåede ellet tilsigtede økonomiske gevinst søges inddraget ved bødepåstanden  

 overfor selskabet.
Såfremt den daglige leder af selskabet tillige er hovedaktionær og må  

 antages at være enerådende med hensyn til selskabets forhold, rejses tiltalen  

 alene mod ham, der ikke ved at drive virksomhed i selskabsform skal kunne  

 undgå det personlige ansvar.
Personligt ansvar gøres normalt ikke gældende  

 ved overtrædelse af underordnet betydning, som må antages at skyldes en  

 »anonym« fejl.
I så fald rejses tiltalen mod selskabet og kun mod  

 dette.
 5. Domsforhandling m.v.
 Vedkommende miljømyndighed underrettes om tidspunktet for sagens  

 foretagelse i retten.
 I sager, der er særligt indviklede eller tvivlsomme, som indeholder  

 principelle spørgsmål, eller hvor der iøvrigt skønnes at være behov herfor,  

 bør en repræsentant for miljømyndigheden være til stede med henblik på at yde  

 den fornødne bistand under domsforhandlingen.
Vedkommende miljømyndighed underrettes om sagens udfald.
Afgøres sagen med  

 dom, skal domsudskrift hurtigst muligt og i god tid inden ankefristens udløb  

 sendes til vedkommende miljømyndighed.
 Denne cirkulæreskrivelse træder i stedet for rigsadvokatens  

 cirkulæreskrivelse af 9. oktober 1979 om behandling af sager om overtrædelse  

 af levnedsmiddelloven og miljøbeskyttelsesloven.
