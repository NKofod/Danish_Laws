Fremsat den 20. januar 2000 af skatteministeren (Ole  

 Stavad) Forslag til Lov om ændring af pensionsbeskatningsloven (Kapitalpension for invalide og sygdomsramte m.v.) § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 530 af 25. juni  

 1999, som senest ændret ved § 7 i lov nr. 956 af 20. december  

 1999, foretages følgende ændringer:
 1. I § 8 indsættes som stk. 2:
 »Stk. 2. Forsikringen kan kombineres med invalidesum, der  

 udbetales til forsikrede i tilfælde af invaliditet, som medfører  

 en varig nedsættelse af erhvervsevnen med mindst 2/3.«.
 2. I § 10, stk. 1, nr. 3, 2. pkt., indsættes  

 efter »invaliditet«: »eller i tilfælde af tidligere indtrådt  

 livstruende sygdom«.
 3. I § 10 indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, nr. 3.«.
 4. I § 11 A indsættes efter stk. 3 som nyt  

 stykke:
 »Stk. 4. Til kontoen kan knyttes en invalidesumsforsikring som  

 nævnt i § 8, stk. 2.«.
 Stk. 4 bliver herved stk. 5.
 5. I § 12, stk. 1, nr. 3, 2. pkt., indsættes  

 efter »førtidspension«: », eller i tilfælde af livstruende  

 sygdom«.
 6. I § 12 indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, nr. 3.«.
 7. § 25 affattes således:
 »§ 25. Af kapitalforsikring i pensionsøjemed og  

 opsparing i pensionsøjemed svares en afgift på 40 pct.
1.	ved udbetaling til ejeren efter det fyldte 60. år eller den  

 lavere pensionsalder, der måtte være godkendt af  

 Ligningsrådet, men inden det fyldte 70. år eller første  

 policedag herefter, 2.	ved udbetaling til ejeren på grund af invaliditet, der er  

 indtruffet efter oprettelsen af kapitalforsikringen eller opsparingen i  

 pensionsøjemed, og som berettiger ejeren til at oppebære  

 højeste eller mellemste førtidspension efter reglerne i lov om  

 social pension eller til at få forsikringssummen udbetalt i  

 medfør af policens bestemmelser om udbetaling ved invaliditet, 3.	ved udbetaling til ejeren, når der hos denne efter oprettelsen  

 af kapitalforsikringen eller opsparingen i pensionsøjemed er  

 indtrådt en livstruende sygdom, 4.	ved udbetaling af invalidesum som nævnt i §§ 10,  

 stk. 2, og 12, stk. 2, 5.	ved udbetaling efter ejerens død, 6.	ved ejerens fyldte 70. år eller første policedag  

 herefter eller 7.	ved udbetaling til en frasepareret eller fraskilt  

 ægtefælle eller eventuelle begunstigede efter dennes død,  

 når kapitalforsikringen eller opsparingen i pensionsøjemed er  

 udloddet til ægtefællen efter § 30, stk. 2, og  

 udbetales i overensstemmelse med udbetalingsvilkårene.
 Stk. 2. Skatteministeren fastsætter nærmere regler  

 om sygdom som nævnt i stk. 1, nr. 3.«.
 8. § 26 affattes således:
 »§ 26. Ved afgiftsberegning efter § 25, stk. 1, nr.  

 1, 5 eller 6, svares der afgift af værdien (genkøbsværdi,  

 kapitalværdi, indestående o.lign.) af samtlige ejerens  

 kapitalforsikringer og opsparinger i pensionsøjemed, jf. dog  

 stk. 2. Hvis der i tilfælde, der omfattes af § 25, stk.1, nr.  

 1, kun udbetales en del af ejerens kapitalforsikringer og opsparinger i  

 pensionsøjemed, kan ejeren dog kræve, at afgiften i stedet  

 beregnes af det udbetalte beløb efter § 28.
Stk. 2. Ved afgiftsberegning efter § 25, stk. 1, nr.  

 1, i tilfælde, hvor Ligningsrådet har godkendt en lavere  

 pensionsalder end det fyldte 60. år, og hvor afgiftsberegningen sker  

 før det fyldte 60. år, svares der uanset stk.1 kun afgift af de  

 kapitalforsikringer og opsparinger i pensionsøjemed og dele deraf, der  

 omfattes af godkendelsen, og som udbetales før det fyldte 60.  

 år.
Afgiftsberegning efter 1. pkt. kan kun finde sted én gang,  

 jf. stk. 4. Ved efterfølgende udbetaling af kapitalforsikring og  

 opsparing i pensionsøjemed og dele deraf inden ejerens fyldte 60.  

 år skal der beregnes afgift efter § 28, medmindre én af  

 betingelserne i § 25, stk. 1, nr. 2-7, er opfyldt.
Stk. 3. Ved afgiftsberegning efter § 25, stk. 1, nr.  

 2 eller 3, svares der afgift af værdien (genkøbsværdi,  

 kapitalværdi, indestående o.lign.) af alle kapitalforsikringer og  

 opsparinger i pensionsøjemed og dele deraf, der udbetales på  

 grund af invaliditeten eller sygdommen.
Afgiftsberegning efter 1. pkt. kan  

 kun finde sted én gang, jf. stk. 4. Ved efterfølgende  

 udbetaling af kapitalforsikring og opsparing i pensionsøjemed skal der  

 beregnes afgift efter § 28, medmindre én af betingelserne i  

 § 25, stk. 1, er opfyldt.
Ved anvendelsen af 2. pkt. anses  

 betingelserne i § 25, stk. 1, nr. 2 eller 3, kun for opfyldt, hvis der  

 er tale om en anden sygdom, forværring af invaliditet eller invaliditet  

 af anden årsag end den, der gav anledning til afgiftsberigtigelse af  

 kapitalforsikring og opsparing i pensionsøjemed efter 1. pkt., eller  

 hvis betingelserne for udbetaling af den pågældende  

 kapitalforsikring eller opsparing i pensionsøjemed ikke tidligere har  

 været opfyldt.
Dette gælder, hvadenten afgiftsberigtigelsen er  

 sket efter § 25, stk. 1, nr. 2 eller nr. 3.
Stk. 4. Hvis ejeren af en kapitalforsikring eller opsparing i  

 pensionsøjemed har andre kapitalforsikringer eller opsparinger i  

 pensionsøjemed, hvoraf der ifølge stk. 1-3 også skal  

 foretages afgiftsberegning efter § 25, stk. 1, nr. 1, 2 eller 3,  

 skal der foretages afgiftsberegning af samtlige afgiftspligtige  

 kapitalforsikringer og opsparinger i pensionsøjemed senest ved  

 udgangen af det kalenderår, hvori den eller de første  

 kapitalforsikringer eller opsparinger er udbetalt.
Er den eller de  

 første kapitalforsikringer eller opsparinger i pensionsøjemed  

 afgiftsberigtiget i december, skal der dog foretages afgiftsberegning af  

 samtlige afgiftspligtige kapitalforsikringer og opsparinger i  

 pensionsøjemed inden udgangen af januar i det efterfølgende  

 kalenderår.
Er der ikke sket afgiftsberigtigelse af samtlige  

 afgiftspligtige kapitalforsikringer og opsparinger i pensionsøjemed  

 inden for den i 1. eller 2. pkt. nævnte frist, skal den eller de  

 ophævede ordninger afgiftsberigtiges efter § 28.
Stk. 5. Skatteministeren kan efter ansøgning fra ejeren  

 tillade, at afgiftsberigtigelse efter stk. 4, 3. pkt., undlades.
Ved  

 afgørelsen af, om tilladelse skal gives, skal det tages i betragtning,  

 hvorvidt ejeren må antages at have været vidende om, at han eller  

 hun ejer en kapitalforsikring eller opsparing i pensionsøjemed, som  

 ikke er blevet hævet.
Stk. 6. Udbetaling efter § 25, stk. 1, nr. 1, 2  

 eller 3, må først ske, når ejeren har afgivet  

 erklæring om, hvorvidt han eller hun har anden kapitalforsikring eller  

 opsparing i pensionsøjemed.
Fremgår det af erklæringen, at  

 der er eller kan være indtrådt afgiftspligt for kapitalforsikring  

 eller opsparing i pensionsøjemed i et andet forsikringsselskab eller  

 pengeinstitut m.v., skal det udbetalende forsikringsselskab eller  

 pengeinstitut m.v. give det pågældende forsikringsselskab eller  

 pengeinstitut m.v. underretning herom.
 Stk. 7. Skatteministeren fastsætter, hvilke oplysninger  

 der skal afgives i erklæringen efter stk. 6.«.
 9. I § 27, stk. 1, ændres i nr. 1  

 »§ 25, nr. 5« til: »§ 25, stk. 1, nr. 6«, og i nr. 3  

 ændres »§ 26, stk. 2« til: »§ 26, stk. 1, 1. pkt.,  

 og stk. 4«.
 10. I § 29, stk. 1, 1. pkt., indsættes efter  

 »§ 20«: »eller §§ 29 A-C«.
 11. I § 29 A, stk. 1, 2. pkt., indsættes  

 efter »invalidepension«: », eller efter, at der er indtrådt en  

 livstruende sygdom hos medlemmet«.
 12. I § 29 A indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, 2. pkt.«.
 13. Efter § 29 B indsættes før  

 overskriften før § 30:
»§ 29 C.
Ved udbetaling af invalidesum som nævnt i  

 §§ 8, stk. 2, og 11 A, stk. 4, svares en afgift på 40  

 pct. af det udbetalte beløb.«.
 14. I § 33 A, stk. 2, 1. pkt., indsættes  

 efter »§ 29 A«: », § 29 C«.
 15. I § 34, stk. 1, 1. pkt., indsættes efter  

 »29 A«: », 29 C«.
 16. I § 37 indsættes efter »§ 26,  

 stk. 1, 2. pkt.,«: »stk. 2, 1. pkt., eller stk. 3, 1.  

 pkt.,«.
 17. I § 40 A, stk. 1, 1. pkt., indsættes  

 efter »§ 29 B«: », § 29 C«.
 18. I § 57, stk. 1, ændres i nr. 3 og 4  

 »§ 26, stk. 4« til: »§ 26, stk. 6«.
§ 2 Stk. 1. Loven træder i kraft den 1. maj 2000.
Stk. 2. § 1, nr. 1, 4, 10, 13, 14, 15 og 17, har virkning  

 for ratepensionsordninger, der oprettes den 1. maj 2000 og senere.
For  

 ratepensionsordninger, der er oprettet inden den 1. maj 2000, kan der  

 indgås tillægsaftaler med tilsvarende indhold.
Stk. 3. § 1, nr. 2, 3, 5, 6, 11 og 12, har virkning for  

 kapitalpensionsordninger og pensionsordninger med løbende udbetalinger  

 oprettet i pensionskasser, hvortil der er knyttet aftale om supplerende  

 éngangsydelser, der oprettes den 1. maj 2000 og senere.
For  

 sådanne pensionsordninger, der er oprettet inden den 1. maj 2000, kan  

 der indgås tillægsaftaler med tilsvarende indhold.
 Stk. 4. § 1, nr. 7, 8, 9, 16 og 18, har virkning for  

 kapitalpensionsordninger, hvis ejer opfylder betingelserne for udbetaling af  

 kapitalpensionen den 1. maj 2000 eller senere.
Bemærkninger til lovforslaget 1. Lovforslagets formål Lovforslaget har som formål:
at udvide adgangen til udbetaling af kapitalpension  

 med 40 pct.s-afgift ved invaliditet.
I dag kan kapitalpension ikke udbetales  

 med 40 pct.s-afgift, hvis der er indbetalt til kapitalpensionsordningen efter  

 indtrådt invaliditet.
Dette ændres, således at al  

 kapitalpension oprettet før invaliditeten kan udbetales med 40  

 pct.s-afgift.
I dag skal alle kapitalpensionsordninger afgiftsberigtiges  

 samtidig, hvis én kapitalpensionsordning ønskes udbetalt pga.  

 invaliditet.
Dette ændres, således at man kun skal  

 afgiftsberigtige de ordninger, som ønskes ophævet pga.  

 invaliditeten, at give adgang til udbetaling af kapitalpension og  

 supplerende éngangsydelser fra pensionskasser med 40 pct.s-afgift,  

 når ejeren rammes af en livstruende sygdom, at ændre reglerne for situationer, hvor  

 Ligningsrådet har godkendt en lavere pensionsalder end 60 år,  

 således at de bliver parallelle med de regler, der gælder ved  

 invaliditet, at ændre kravet om samtidig  

 afgiftsberigtigelse af kapitalpensioner med 40 pct.s-afgift.
I dag anses  

 samtidighedskravet kun for opfyldt, hvis alle ordninger afgiftsberigtiges  

 inden for samme kalenderår.
Dette foreslås ændret,  

 således at hvis den første kapitalpension ophæves i  

 december måned, skal afgiftsberigtigelse af den eller de øvrige  

 kapitalpensioner inden udgangen af januar måned i det  

 efterfølgende kalenderår anses for samtidig, at ændre beregningstidspunktet for 40  

 pct.s-afgiften af kapitalpension ved ejerens død, således at  

 afgiften - ligesom eventuel boafgift - beregnes på grundlag af den  

 værdi, der udbetales eller udleveres til den berettigede, og at give mulighed for, at der i tilknytning til en  

 ratepensionsordning kan tegnes en invalidesumsforsikring.
2. Udbetaling af kapitalpension m.v. ved invaliditet og livstruende  

 sygdom samt hvor Ligningsrådet har godkendt lavere pensionsalder end 60  

 år De gældende regler om udbetaling af kapitalpension  

 foreslås ændret på to punkter, som igennem det seneste  

 år har været genstand for kritik.
Det drejer sig for det  

 første om ændringer i reglerne om udbetaling i forbindelse med  

 invaliditet og i tilfælde, hvor Ligningsrådet har godkendt en  

 lavere pensionsalder end 60 år.
Det drejer sig derudover om et nyt  

 regelsæt om udbetaling i forbindelse med livstruende sygdom.
Baggrunden for kapitalpension er den samme som baggrunden  

 for al anden skattebegunstiget pensionsopsparing: Erhvervsaktive personer  

 må imødese, at pensionering vil medføre en forringelse af  

 deres økonomiske forhold, fordi erhvervsindkomsten afløses af  

 pension.
Hovedformålet med pensionsopsparingen er at sikre en mere  

 glidende overgang mellem pensionsopsparerens økonomiske vilkår  

 som erhvervsaktiv og som pensionist.
Formålet tilsiger, at pensionen  

 skal være til stede på det tidspunkt, hvor pensionsopspareren  

 forlader arbejdsmarkedet, og altså ikke være anvendt til andre  

 formål i den periode, hvor pensionsopspareren stadig var  

 erhvervsaktiv.
Da kapitalpensioner kan være oprettet  

 uafhængigt af ejerens ansættelsesforhold og beskæftigelse,  

 kan der for kapitalpensionernes vedkommende ikke fikseres et tidspunkt, hvor  

 ejeren forlader arbejdsmarkedet.
I stedet er der en aldersgrænse, der  

 er fastsat til 60 år.
Reglerne om kapitalpension er udformet, så  

 ejerne tilskyndes til at lade kapitalen stå urørt, indtil de  

 fylder 60 år.
Reglerne indeholder en dispensationsbestemmelse, der  

 sætter Ligningsrådet i stand til at godkende en lavere  

 pensionsalder for særlige erhvervsgrupper, i praksis navnlig  

 erhvervsgrupper med arbejde, der stiller så store krav til fysik og  

 konstitution, at 60-årige i almindelighed ikke kan honorere dem.
Som  

 eksempler herpå kan nævnes piloter, flyveledere, erhvervsdykkere,  

 balletdansere og visse militærpersoner.
Efter de gældende regler  

 kan ejeren af en kapitalpensionsordning således få udbetalt sin  

 pension mod en afgift på 40 pct., hvis han eller hun er fyldt 60  

 år eller har opnået den lavere alder, der er godkendt af  

 Ligningsrådet.
Hvis ejeren ønsker at ophæve sin  

 kapitalpensionsordning tidligere, giver reglerne mulighed for det, men der  

 skal i så fald - som hovedregel - betales en afgift på 60 pct. af  

 udbetalingen.
Afgiften skal også modsvare skatteværdien af de  

 fradrag m.v., som ejeren har haft for indbetalingerne til kapitalpensionen.  

 Indtil 1999 fragik indbetalingerne ved beregning af topskatten, hvilket  

 betyder, at de indtil 1999 ofte har haft en skatteværdi på 60  

 pct. eller højere.
a.
Invaliditet - gældende regler og kritikken deraf Kapitalpensionens pensionsformål betyder, at det  

 efter de gældende regler er muligt at få udbetalt sin  

 kapitalpension mod den lave afgift på 40 pct., ikke alene når man  

 bliver for gammel til at arbejde, men også hvis man bliver invalid, i  

 praksis typisk hvis man mister 2/3 eller mere af sin erhvervsevne.
 For så vidt muligt at sikre, at udbetalingen af en  

 kapitalpension faktisk sker pga. tilbagetrækning fra arbejdsmarkedet,  

 indeholder det gældende regelsæt en bestemmelse om, at hvis  

 én kapitalpensionsordning ønskes ophævet mod 40  

 pct.s-afgift, skal samtlige personens kapitalpensionsordninger  

 afgiftsberigtiges samtidig (dvs. inden for samme indkomstår).  

 Alternativt må man betale 60 pct.s-afgift af den ophævede  

 kapitalpensionsordning, selv om betingelserne for at ophæve til 40 pct.  

 i øvrigt er opfyldt.
 Disse bestemmelser og deres praktiske konsekvenser i  

 forbindelse med invaliditet har påkaldt sig kritik.
Indledningsvis forstås reglerne i praksis  

 således, at 40 pct.s-afgiften forudsætter, at  

 kapitalpensionsordningen ophæves i forbindelse med  

 invaliditeten.
Der er ikke fastsat nogen længste tidsfrist for, hvor  

 lang tid der må gå imellem invaliditetens indtræden og  

 ophævelsen af kapitalpensionsordningen, men der kan nævnes flere  

 eksempler, hvor reglen om 40 pct.s-afgift ikke gælder.
Eksempelvis ligger det fast, at en person, der allerede er  

 invalid, har mulighed for at oprette en kapitalpensionsordning.
En  

 sådan kapitalpensionsordning kan først ophæves mod 40  

 pct.s-afgift, når den invalide fylder 60 år (medmindre der  

 indtræder ny invaliditet eller forværring af tilstanden  

 forinden). Den kan ikke ophæves mod 40 pct.s-afgift alene på  

 grundlag af den invaliditet, der allerede forelå før  

 oprettelsen.
Endvidere er reglerne hidtil administreret således,  

 at hvis der bliver indbetalt på kapitalpensionsordningen efter  

 invaliditeten, anses senere ophævelse af ordningen ikke for sket i  

 forbindelse med invaliditeten.
Ved ophævelse af ordningen i  

 tidsrummet mellem invaliditetens indtræden og 60-årsalderen skal  

 der derfor betales en afgift på 60 pct.
Dette fremgår allerede af  

 et svar, som den daværende minister for skatter og afgifter afgav i  

 1987 (svar på Alm. del - spørgsmål 72 af 23. marts  

 1987).
Det er kritiseret, at denne regel vanskeliggør  

 forholdene for personer, der opfylder invaliditetskravene, men som  

 søger at fortsætte på arbejdsmarkedet så længe  

 som muligt.
Hvis de i en periode efter invaliditetens indtræden  

 forbliver på arbejdsmarkedet og i den forbindelse indbetaler til deres  

 kapitalpensionsordning, men senere må opgive erhvervsaktiviteten, har  

 de efter de gældende regler mistet deres adgang til at ophæve  

 kapitalpensionen mod 40 pct.s-afgift på grund af invaliditeten.
Dette  

 gælder, uanset hvor meget og hvor længe der efter invaliditeten  

 er indbetalt til kapitalpensionen.
På baggrund heraf har skatteministeren i sit svar af  

 2. marts 1999 på spørgsmål S 1219 af 16. februar 1999  

 givet tilsagn om at ville tage spørgsmålet om  

 anvendelsesområdet for den pågældende bestemmelse i  

 pensionsbeskatningsloven op til vurdering og drøftelse med  

 Folketingets partier.
Nærværende lovforslag afspejler resultatet  

 af disse overvejelser.
Endvidere giver reglen om samtidig afgiftsberigtigelse af  

 samtlige kapitalpensioner særlige problemer i forbindelse med  

 invaliditet.
Et eksempel:
En person, der er blevet berettiget til mellemste eller  

 højeste førtidspension, ønsker at ophæve sin  

 kapitalpensionsordning i et pengeinstitut.
Personen har desuden en  

 kapitalforsikring i et forsikringsselskab.
Ifølge aftalen om kapitalforsikringen skal der i  

 et aftalt antal år hvert år indbetales en præmie.
Ved  

 personens opnåelse af en bestemt alder udbetales der en på  

 forhånd aftalt sum.
Hvis personen dør forinden, udbetales summen  

 til personens efterladte.
Der udbetales derimod ikke noget, hvis personen  

 bliver invalid forinden.
Til gengæld indeholder forsikringen en aftale  

 om ydelsesgaranti.
Den betyder, at hvis personen bliver invalid i den aftalte  

 indbetalingsperiode, skal personen ikke længere indbetale  

 præmier, men vil alligevel til sin tid få den aftalte  

 forsikringssum.
Dvs. forsikringsselskabet yder  

 præmiefritagelse.
En kapitalforsikring, der er konstrueret på denne  

 måde, vil personen givetvis søge at bevare så vidt  

 overhovedet muligt, selv om han eller hun er blevet invalid.
Hvis personen af  

 økonomiske grunde ser sig nødsaget til at ophæve  

 én af sine kapitalpensionsordninger, vil valget derfor falde på  

 pengeinstitutordningen.
Men pga. samtidighedskravet skal forsikringen  

 alligevel afgiftsberigtiges.
Det der kan afgiftsberigtiges, er forsikringens  

 aktuelle værdi, dvs. værdien af de allerede indbetalte  

 præmier.
Der er ikke hjemmel i loven til at kræve afgift af den  

 værdi, der ligger i den fremtidige præmiefritagelse.
Efter afgiftsberigtigelsen er kapitalforsikringen  

 ifølge pensionsbeskatningsloven ikke længere omfattet af  

 pensionsbeskatningslovens afsnit I, men skal i stedet beskattes efter det  

 særlige regelsæt i pensionsbeskatningslovens afsnit II A  

 (§ 53 A). Beskatning efter pensionsbeskatningslovens § 53 A  

 indebærer i dette tilfælde, at tilvæksten på  

 ordningen ikke som forventet beskattes efter pensionsafkastbeskatningsloven,  

 men skal beskattes som kapitalindkomst hos den invalide, indtil denne  

 opnår den alder, hvor forsikringssummen kommer til udbetaling.
Til  

 gengæld skal den invalide så ikke betale 40 pct. i afgift,  

 således som vedkommende forventede, da forsikringen blev tegnet.  

 Forsikringssummen er nu blevet skattefri.
 Det må anses for både unødvendigt og  

 uhensigtsmæssigt at forrykke beskatningen på denne måde i  

 forhold til det, forsikringstageren forventede, da vedkommende tegnede  

 ordningen. Ændringen i beskatningen indebærer både en  

 belastning af den invalides økonomi i tidsrummet frem til  

 forsikringssummen kommer til udbetaling og en risiko for provenutab for det  

 offentlige.
Samtidighedskravet har tillige uheldige konsekvenser i  

 andre tilfælde.
Rene risikolivsforsikringer, dvs. forsikringer, der kun  

 kommer til udbetaling ved død, er i vidt omfang konstrueret  

 således, at de bortfalder, hvis der indtræder afgiftspligt.
Som  

 eksempel på dette kan nævnes en del af de gruppelivsforsikringer,  

 der indgår i mange arbejdsmarkedspensionsordninger.
Hvis en person, der  

 er blevet invalid, dels har en sådan livsforsikring, dels en  

 kapitalpensionsordning i et pengeinstitut, som vedkommende ønsker at  

 ophæve pga. invaliditeten, sker der følgende:
Personen kan vælge imellem at afgiftsberigtige alle  

 ordninger til 40 pct. og at afgiftsberigtige pengeinstitutordningen alene til  

 60 pct.
Da livsforsikringsordningen er en ren risikoforsikring, har den ingen  

 værdi, der kan afgiftsberigtiges (ingen tilbagekøbsværdi).  

 Personen vil derfor være tilbøjelig til at vælge at  

 »afgiftsberigtige« begge ordninger til 40 pct., dvs. reelt her og nu betale  

 40 pct. af indeståendet på pengeinstitutordningen i stedet for 60  

 pct.
Konsekvensen heraf er imidlertid, at personen ikke længere har  

 nogen dødsfaldsdækning: der vil ikke komme nogen  

 livsforsikringssum til udbetaling til de efterladte, hvis den invalide  

 dør.
Endelig giver det nuværende samtidighedskrav  

 anledning til praktiske problemer.
Efter de gældende regler anses  

 samtidighedskravet kun for opfyldt, hvis samtlige kapitalpensionsordninger  

 afgiftsberigtiges inden for det samme kalenderår.
Hvis den  

 første kapitalpensionsordning ophæves i slutningen af  

 året, kan alene kommunikationen mellem flere pensionsinstitutter  

 imidlertid medføre, at en anden kapitalpensionsordning først  

 afgiftsberigtiges i det efterfølgende kalenderår, og at  

 betingelserne for afgiftsberigtigelse med 40 pct. dermed ikke er opfyldt.
b.
Lavere aldersgrænse godkendt af Ligningsrådet De ovenfor beskrevne problemer med hensyn til  

 kapitalpension ved invaliditet genfindes med visse variationer hos de  

 persongrupper, for hvem Ligningsrådet har godkendt en nedsat  

 pensionsalder.
Efter de gældende regler kan Ligningsrådet  

 godkende en lavere pensionsalder end 60 år, f.eks. 55 år.
Det  

 fremgår ikke af lovteksten, om en sådan godkendelse er relateret  

 til den enkelte person, til det enkelte ansættelsesforhold eller til  

 den enkelte pensionsordning.
Siden 1987 har Ligningsrådet imidlertid  

 fulgt en praksis, hvor der ved godkendelsen indsættes et forbehold, der  

 typisk lyder:
»Nedsættelsen af pensionsalderen til X år  

 gælder herefter i forhold til pensionsordninger omfattet af  

 pensionsbeskatningslovens § 2, nr. 4, § 8, § 10, § 11 A  

 og § 12, men kun for ordninger, der er aftalt oprettet med  

 (arbejdsgiverens navn) medens arbejdstageren er ansat i en stilling som (den  

 ansættelse, der begrunder den lavere pensionsalder).« Godkendelsen omfatter således alle pensionsordninger  

 (ordninger med løbende udbetalinger, ratepensionsordninger og  

 kapitalpensionsordninger), der er oprettet i ansættelsesforholdet, men  

 kun disse.
Der gælder i princippet samme krav om samtidig  

 afgiftsberigtigelse som betingelse for 40 pct.s-afgiften ved godkendt lav  

 pensionsalder som ved invaliditet.
I praksis har man imidlertid for disse  

 personer administreret samtidighedskravet således, at det har  

 været muligt at afgiftsberigtige til 40 pct. to gange: første  

 gang ved opnåelse af den godkendte lavere pensionsalder for de  

 kapitalpensionsordninger, der omfattes af godkendelsen, og anden gang ved  

 ophævelsen efter det fyldte 60. år af personens øvrige  

 kapitalpensionsordninger.
Indtil 1987 indeholdt Ligningsrådets godkendelser  

 ikke et tilsvarende forbehold, hvilket har sammenhæng med, at  

 kapitalpensionsordninger indtil da kun kunne oprettes i  

 ansættelsesforhold.
For personer, hvis nedsatte pensionsalder er  

 godkendt før 1987, har Told- og Skattestyrelsen i praksis accepteret,  

 at også privat oprettede kapitalpensionsordninger (oprettet efter 1987,  

 men før opnåelsen af den nedsatte pensionsalder) kan  

 ophæves ved opnåelsen af den godkendte lavere pensionsalder.
For begge persongrupper forekommer det, at der indbetales  

 på en kapitalpensionsordning, der er omfattet af den lavere  

 pensionsalder, efter at personen har opnået denne alder.
Der  

 opstår herved det samme problem som for personer, der indbetaler  

 på kapitalpension, efter at de er blevet invalide, jf. afsnit a  

 ovenfor.
c.
Livstruende sygdom De gældende regler om ophævelse af  

 kapitalpension mod 40 pct.s-afgift indeholder ikke hjemmel til at  

 afgiftsberigtige kapitalpensionen med 40 pct. i tilfælde af, at ejeren  

 rammes af alvorlig sygdom.
Kun hvis sygdommen medfører invaliditet,  

 kan der blive tale om 40 pct.s-afgift.
End ikke personer, der rammes af en sygdom, der med en til  

 vished grænsende sandsynlighed vil medføre, at de dør  

 inden 60-årsalderen, kan efter de gældende regler få  

 udbetalt deres pensionsordninger alene på grundlag af diagnosen, men  

 må afvente, at de tilkendes højeste eller mellemste  

 førtidspension, eller at deres forsikringsselskab eller pensionskasse  

 tager stilling til spørgsmålet om nedsættelse af  

 erhvervsevnen.
Der har været rejst kritik af, at dette i ekstreme  

 situationer kan medføre, at personen afgår ved døden uden  

 selv at have fået adgang til sin kapitalpension til den lave afgift.  

 Pensionen bortfalder dog ikke, men tilfalder ejerens efterladte.
 Kritikken skal bl.a. ses i lyset af, at der i 1997 er  

 indført regler om udbetaling af indestående på  

 børneopsparingskonti i tilfælde, hvor barnet rammes af en  

 sygdom, som med stor sandsynlighed vil medføre, at barnet ikke vil  

 få mulighed for at anvende de opsparede midler efter det oprindelig  

 aftalte udbetalingstidspunkt for børneopsparingen.
Kritikken skal tillige ses i lyset af, at de danske  

 forsikringsselskaber tilbyder en særlig forsikringsform, kritisk  

 sygdomsforsikring, med det formål at dække risikoen for, at den  

 forsikrede rammes af en sygdom, som med stor sandsynlighed vil medføre  

 invaliditet og/eller død inden for en kortere årrække.
I  

 forsikringsvilkårene for sådanne forsikringer indgår typisk  

 et bilag, der angiver hvilke sygdomme (medicinske diagnoser) der giver  

 anledning til udbetaling.
Kritisk sygdomsforsikring er i et vist omfang  

 knyttet til invalideforsikring, således at det i  

 forsikringsbetingelserne er bestemt, at eventuelle udbetalinger fra denne  

 forsikring skal modregnes i senere udbetalinger fra invalideforsikring, hvis  

 invaliditeten er opstået som følge af den pågældende  

 sygdom.
 Skatteministeren har i sine svar af 2. marts 1999 på  

 spørgsmål S 1219 af 16. februar 1999 og 23. marts 1999 på  

 Skatteudvalgets Alm del-spørgsmål 91 af 19. februar 1999 givet  

 tilsagn om at ville se specifikt på spørgsmålet om  

 anvendelsesområdet for den pågældende bestemmelse om  

 kapitalpensioner i pensionsbeskatningsloven i relation til personer, der  

 på grund af sygdom aldrig når pensionsalderen.  

 Nærværende lovforslag afspejler resultatet af disse  

 overvejelser.
En følge af disse overvejelser er et forslag om, at  

 der også skal være adgang til at få udbetalt supplerende  

 éngangsydelser fra pensionskasser i tilfælde af livstruende  

 sygdom hos ejeren.
Supplerende éngangsydelser er også i andre  

 henseender ligestillet med kapitalpension, og livstruende sygdom vurderes at  

 medføre ganske tilsvarende problemer for personer med sådanne  

 pensionsordninger som for personer med kapitalpensionsordninger.
De foreslåede lovændringer vil ikke i sig selv  

 give mulighed for udbetaling af kapitalpension og supplerende  

 éngangsydelser til 40 pct.s-afgift i tilfælde af livstruende  

 sygdom.
Det afhænger af vilkårene i pensionsaftalen, om  

 udbetaling kan finde sted.
Det foreslås, at der skal være adgang  

 til at aftale sådanne udbetalingsvilkår både for nye og for  

 allerede oprettede pensionsordninger.
d.
Lovforslagets ændringer i hovedtræk Nærværende lovforslag indeholder  

 følgende forslag til ændringer:
1. Der indføres adgang til udbetaling af  

 kapitalpensionsordninger og supplerende éngangsydelser fra  

 pensionskasser på grundlag af livstruende sygdom.
På grund af  

 antallet af livstruende sygdomme anses det ikke for hensigtsmæssigt at  

 fastsætte i lovteksten, hvilke sygdomme der skal være tale om.  

 Det foreslås derfor, at skatteministeren bemyndiges til at  

 fastsætte nærmere regler om livstruende sygdomme.
Bemyndigelsen  

 påtænkes udnyttet til at udstede en bekendtgørelse, der  

 opregner de mest almindelige livstruende sygdomme samt beskriver, hvor og  

 hvordan en diagnose skal være stillet.
Det foreslås endvidere, at  

 en læge i en særlig blanket skal attestere, at den  

 pågældende person har fået diagnosticeret én af de i  

 bekendtgørelsen nævnte sygdomme, og at dette er fastslået  

 på den i bekendtgørelsen fastsatte måde.
Når  

 pensionsopspareren herefter henvender sig i sit pensionsinstitut for at  

 få udbetalt sin kapitalpensionsordning helt eller delvis, skal  

 blanketten forevises til brug for afgiftsberegningen.
Bekendtgørelsens opregning af livstruende sygdomme  

 vil ikke kunne være udtømmende.
Der påtænkes derfor  

 indsat en opsamlingsbestemmelse i bekendtgørelsen, der bemyndiger  

 Told- og Skattestyrelsen til - efter forelæggelse for Sundhedsstyrelsen  

 - at tillade, at afgiftsberegningen sker med 40 pct., hvis det  

 godtgøres, at en pensionsopsparer lider af en sygdom, der ikke er  

 opregnet i bekendtgørelsen, men som i henseende til mulig afkortning  

 af restlevetiden må anses for lige så belastende som én af  

 de sygdomme, der er opregnet i bekendtgørelsen.
 2. Der indføres en grundlæggende sondring  

 mellem kapitalpensionsordninger, der er oprettet før indtrådt  

 invaliditet, og ordninger, der er oprettet efter indtrådt invaliditet.  

 De sidstnævnte kan ikke udbetales med 40 pct.s-afgift på grundlag  

 af invaliditeten.
3. Kravet om samtidig afgiftsberigtigelse af samtlige  

 kapitalpensionsordninger fraviges i tilfælde af invaliditet eller  

 livstruende sygdom.
De kapitalpensionsordninger, som personen kan og  

 ønsker at ophæve på grund af invaliditeten eller  

 sygdommen, afgiftsberigtiges med 40 pct.
Der stilles ingen krav til den  

 tidsmæssige sammenhæng mellem invaliditetens eller sygdommens  

 opståen og ophævelsen af pensionsordningerne, og det er uden  

 betydning, om der er sket indbetalinger efter invaliditetens eller sygdommens  

 opståen.
Muligheden for udbetaling mod 40 pct.s-afgift på  

 grundlag af invaliditet eller livstruende sygdom kan kun benyttes én  

 gang.
For de kapitalpensionsordninger, der ikke vælges  

 afgiftsberigtiget, gælder efterfølgende de samme regler som for  

 kapitalpensionsordninger, som oprettes efter tilstandens indtræden,  

 dvs. at de først kan ophæves mod 40 pct.s-afgift ved  

 opnåelse af den aftalte udbetalingsalder, ved død, ved ny eller  

 forværret invaliditet eller ved ny livstruende sygdom.
Da en række af de sygdomme, som kan forventes  

 omfattet af reglerne, erfaringsmæssigt også medfører  

 invaliditet, foreslås der en kobling imellem de to regelsæt,  

 således at sygdomsforløbet under ét kun medfører  

 én mulighed for at hæve kapitalpension mod 40 pct.s-afgift.
Hvis  

 en person således får konstateret en livstruende sygdom og  

 på grundlag heraf vælger at ophæve dele af sine  

 kapitalpensionsordninger mod 40 pct.s-afgift, hvorefter personen tillige  

 bliver invalid på grund af sygdommen, så opstår der ikke  

 ved invaliditeten en ny mulighed for at afgiftsberigtige kapitalpension med  

 40 pct.
Herved opretholdes grundprincippet om, at kapitalpension  

 skal kompensere for indtægtsnedgangen, når personen forlader  

 arbejdsmarkedet.
Der bliver dog en mulighed for at opdele udnyttelsen af  

 kapitalpensionsindeståendet, således at én del kan  

 anvendes til at kompensere for den indtægtsnedgang, der følger  

 af invaliditet eller livstruende sygdom, mens resten bevares indtil det  

 oprindelig aftalte udbetalingstidspunkt.
Ved invaliditet eller livstruende  

 sygdom må personen således én gang for alle gøre  

 op, hvilke kapitalpensionsordninger eller dele af ordninger der ønskes  

 udbetalt, og hvilke ordninger eller dele af ordninger der ønskes  

 videreført.
Det er uden betydning, om beslutningen træffes  

 straks efter tilstandens konstatering, eller der går måneder  

 eller år, før det sker, men det én gang trufne valg er  

 bindende.
4. Reglerne om udbetaling af kapitalpensionsordninger ved  

 godkendt tidlig pensionsalder ændres, således at de bliver  

 parallelle med reglerne for invaliditet og livstruende sygdom.
De  

 kapitalpensionsordninger, der er omfattet af den nedsatte pensionsalder, kan  

 afgiftsberigtiges med 40 pct. på et hvilketsomhelst tidspunkt efter  

 opnåelsen af denne alder, uanset om der er indbetalt på  

 ordningerne efterfølgende, men afgiftsberigtigelse med 40 pct. kan kun  

 ske én gang.
Efterfølgende ophævelse af en  

 kapitalpensionsordning før det fyldte 60. år behandles herefter  

 som en ophævelse i utide, uanset at ordningen som udgangspunkt var  

 omfattet af godkendelsen.
Ligningsrådets praksis for formulering af  

 godkendelserne forudsættes opretholdt.
Det bliver herved muligt for de  

 berørte - ligesom for invalider - at opdele deres  

 kapitalpensionsordninger i én gruppe, der kan og ønskes  

 ophævet efter opnåelse af den godkendte lavere pensionsalder, og  

 én gruppe, der først udbetales efter det fyldte 60. år.  

 Kapitalpensionsordninger, der først er oprettet efter opnåelsen  

 af den godkendte lavere pensionsalder, kan ikke ophæves før det  

 fyldte 60. år, medmindre der indtræder invaliditet eller  

 livstruende sygdom forinden.
5. Kravet om samtidig afgiftsberigtigelse modificeres i  

 alle situationer.
Den gældende regel om, at samtidighed kræver  

 afgiftsberigtigelse i samme kalenderår, suppleres med en regel om, at  

 hvis den første kapitalpensionsordning er ophævet i december  

 måned, anses samtidighedskravet for opfyldt, hvis den eller de  

 øvrige kapitalpensionsordninger er afgiftsberigtiget inden udgangen af  

 januar måned i det efterfølgende kalenderår.
På den  

 eller de sidst ophævede ordninger kan der ikke indbetales beløb  

 med fradrags- eller bortseelsesret i januar måned.
3. Ændret beregning af 40 pct.s-afgiften af kapitalpension ved  

 ejerens død Det foreslås at ændre  

 opgørelsestidspunktet og dermed beregningsgrundlaget for den afgift  

 på 40 pct., der skal betales af kapitalpension efter ejerens  

 død, således at opgørelsestidspunkt og beregningsgrundlag  

 kommer til at svare til, hvad der gælder for boafgift.
Efter de hidtil gældende regler beregnes 40  

 pct.s-afgiften af indeståendet på kapitalpensionsordningen  

 på ejerens dødsdag.
Er ordningen eller en del deraf placeret i  

 værdipapirer, herunder i en puljeordning, er det værdipapirernes  

 kursværdi pr. dødsdagen, der indgår i beregningen.
En eventuel boafgift af samme kapitalpensionsordning  

 beregnes derimod på grundlag af det beløb, der faktisk udbetales  

 fra ordningen til den eller de berettigede.
Har ordningen været anbragt  

 i værdipapirer, og ønskes værdipapirerne udleveret, er det  

 kursværdien på udleveringsdagen, der danner grundlag for  

 beregningen.
Selv om udbetaling fra pensionsinstituttet til de  

 berettigede som oftest sker inden for få uger efter dødsfaldet,  

 kan der, når pensionsordningen har været anbragt i  

 værdipapirer, ske kursændringer i afviklingsperioden, som viser  

 sig i en efter omstændighederne meget markant divergens imellem de to  

 beregningsgrundlag.
Afvigelsen kan være i begge retninger,  

 afhængig af om det er et kursfald eller en kursstigning, der er  

 indtruffet.
 Det må anses for uforståeligt for de  

 berørte berettigede og uhensigtsmæssigt også af  

 administrative grunde at opretholde to forskellige beregningsgrundlag for to  

 afgifter, der vedrører den samme pensionsordning, og som  

 udløses af samme begivenhed (ejerens død).
At forslaget går ud på at tilpasse  

 beregningsgrundlaget for 40 pct.s-afgiften til boafgiften (og ikke det  

 omvendte), skyldes, at der herved opnås ensartethed inden for  

 pensionsbeskatningslovens område.
Hvis en berettiget ønsker en  

 anden pensionsordning, f.eks. en ratepensionsordning, kapitaliseret og  

 udbetalt på én gang efter ejerens død, skal 40  

 pct.s-afgiften således efter de gældende regler beregnes af det  

 faktisk udbetalte beløb og ikke af ordningens værdi på  

 dødsdagen.
4. Invalidesumsforsikring ved ratepension Det foreslås, at det skal være muligt at tegne  

 en invalidesumsforsikring i tilknytning til en ratepensionsordning  

 (rateforsikring eller rateopsparing i pensionsøjemed). Formålet  

 med forslaget er at tilgodese pensionsopsparere, der foretrækker at  

 oprette ratepensionsordninger fremfor kapitalpensionsordninger.
En invalidesum kommer kun til udbetaling, hvis den  

 forsikrede bliver invalid inden for en aftalt periode.  

 Invalidesumsforsikringer er som udgangspunkt omfattet af  

 pensionsbeskatningslovens afsnit II A, dvs. at præmierne ikke er  

 fradragsberettigede og eventuelle udbetalinger fra ordningen skattefri.
Efter  

 de gældende regler er det dog tillige muligt at tegne  

 invalidesumsforsikringer i tilknytning til kapitalpensionsordninger.
Disse  

 invalidesumsforsikringer dækker perioden frem til det aftalte  

 udbetalingstidspunkt for kapitalpensionen og har til formål at  

 undgå, at selve kaptalpensionsordningen må ophæves i  

 tilfælde af indtruffen invaliditet.
Reglerne gælder kun  

 invalidesum, der udbetales ved en nedsættelse af erhvervsevnen på  

 2/3 eller mere.
Disse invalidesumsforsikringer omfattes af  

 pensionsbeskatningslovens afsnit I, dvs. at der er fradragsret eller  

 bortseelsesret for præmierne, og at der betales en afgift på 40  

 pct. af eventuelle udbetalinger fra forsikringen.
 Efter forslaget skal det på tilsvarende måde  

 være muligt at tegne invalidesumsforsikringer omfattet af  

 pensionsbeskatningslovens afsnit I i tilknytning til en  

 ratepensionsordning.
5. Høringer Lovforslaget har været udsendt til høring hos  

 følgende ministerier og organisationer:
 Advokatsamfundet, Amtsrådsforeningen,  

 Arbejdsministeriet, Dansk Arbejdsgiverforening, Dansk Handel og Service, De  

 Samvirkende Invalideorganisationer, De danske Landboforeninger, Den  

 Almindelige Danske Lægeforening, Erhvervenes Skattesekretariat,  

 Erhvervsministeriet, Finansministeriet, Finansrådet, Finanstilsynet,  

 Foreningen af Firmapensionskasser, Foreningen Registrerede Revisorer,  

 Foreningen af Statsautoriserede Revisorer, Forsikring & Pension,  

 Frederiksberg Kommune, Justitsministeriet, Kommunernes Landsforening,  

 Københavns Kommune, Landbrugsrådet, LO, Praktiserende  

 Lægers Organisation, Skattechefforeningen, Skatterevisorforeningen,  

 Socialministeriet, Statsministeriet, Sundhedsministeriet, Told- og  

 Skattestyrelsen, Udenrigsministeriet, Udetillægsnævnet og  

 Økonomiministeriet.
Den Almindelige Danske Lægeforening har ikke  

 bemærkninger til den skattemæssige del af forslaget.
Med hensyn  

 til spørgsmålet om, hvilke sygdomme der skal anses for  

 livstruende, er Lægeforeningen enig i Skatteministeriets betragtninger  

 om, at det ikke er hensigtsmæssigt at opregne sygdommene i selve  

 lovteksten, men at det er hensigtsmæssigt, at det sker via en  

 bekendtgørelse.
Lægeforeningen finder, at det er positivt, at  

 der herved skabes mest mulig klarhed over, hvilke diagnoser/sygdomme der skal  

 være tale om.
På denne måde synes man i disse pensionssager  

 at kunne undgå en fortolkningsstrid om forståelsen af  

 sygdomsbegrebet.
 De Samvirkende Invalideorganisationer er  

 grundlæggende positivt indstillet over for forslaget, men pga. en kort  

 høringsfrist (- har modtaget forslaget senere end de øvrige  

 hørte -) forbeholder man sig at fremkomme med yderligere udtalelser  

 under folketingsbehandlingen.
Finansrådet foreslår, at  

 ratepensionsordninger bliver omfattet af de foreslåede regler om  

 udbetaling af en kapitalpensionsordning ved livstruende sygdom, idet det ikke  

 forekommer rimeligt, at de to pensionsformer er underlagt forskellige  

 regelsæt.
De foreslåede regler om invalidesumsforsikring hindrer  

 ikke denne forskelsbehandling.
Til svaret fra Finansrådet bemærkes, at  

 behovet for at få udbetalt en ratepensionsordning ved livstruende  

 sygdom ikke anses for lige så stort som behovet for at få  

 udbetalt en kapitalpensionsordning.
Kapitalpensionsordningen er oprettet med  

 det formål at sikre ejeren en éngangsudbetaling hvorimod  

 ratepensionsordningen er oprettet med det formål at sikre ejeren en  

 løbende pensionsudbetaling fordelt over en periode på 10-25  

 år.
Når personen rammes af en sygdom, som forventes at  

 medføre, at personen dør før den almindelige  

 pensioneringsalder, kan der opstå et behov for at få adgang til  

 at anvende egne opsparede midler til ikke egentligt pensionsmæssige  

 formål, før det er for sent.
Et sådant behov kan  

 umiddelbart tilgodeses ved udbetaling af en kapitalpension, hvorimod en  

 igangsættelse af en 10-25-årig løbende pension med udsigt  

 til at få adgang til ét eller ganske få års  

 udbetalinger ikke på samme måde vil kunne tilgodese behovet.
 Foreningen af Firmapensionskasser ser det som et  

 positivt træk, at forslaget rummer mulighed for pensionskasser til at  

 udbetale en supplerende éngangsydelse også ved livstruende  

 sygdom.
Forsikring & Pension 6. Provenumæssige konsekvenser Lovforslaget indeholder en række elementer med  

 begrænsede og modsatrettede provenumæssige konsekvenser.
Personer, der efter de gældende regler ville se sig  

 nødsaget til at hæve deres kapitalpensioner med 60 pct. afgift  

 som følge af, at de har foretaget indbetalinger efter invaliditetens  

 indtræden, eller som følge af den livstruende sygdoms  

 indtræden, skal efter forslaget kun betale 40 pct.
Ligeledes får  

 nogle af de personer, der efter de gældende regler ville have  

 afgiftsberigtiget en af deres kapitalpensionsordninger med 60 pct. i afgift  

 ved invaliditet eller ved godkendt lavere pensionsalder end 60 år, nu  

 muligheden for at nøjes med at betale 40 pct. i afgift.
I disse  

 tilfælde medfører forslaget et mindre provenutab.
 Modsat vil der komme et fremrykket skatteprovenu i de  

 tilfælde, hvor personer, der efter de gældende regler ville vente  

 med udbetaling til 60 års alderen for at opnå 40 pct. afgift,  

 efter lovforslaget får mulighed for at fremrykke deres  

 hævninger.
Denne del af lovforslaget skønnes således at  

 kunne påvirke skatteprovenuet positivt gennem fremrykning af betaling  

 af pensionsafgift, mens der vil fremkomme et provenutab i de tilfælde,  

 hvor hævninger, der efter de gældende regler skulle være  

 foretaget med 60 pct. i afgift, efter forslaget kan foretages med 40 pct.
Den  

 samlede virkning skønnes at være beskeden.
Den foreslåede mulighed for, at der i tilknytning  

 til en ratepensionsordning kan tegnes en invalidesumsforsikring, kan  

 medføre øgede indbetalinger til ratepensioner fra personer, som  

 ellers ville indbetale til en kapitalpension, samt fra personer, der ellers  

 ikke ville have oprettet en ratepension.
Provenutabet som følge af de  

 øgede fradrag skønnes dog at være yderst beskedent og vil  

 på sigt modvirkes af en højere beskatning ved udbetaling.
 Endelig indeholder lovforslaget visse justeringer og  

 præciseringer mv., som ikke skønnes at have  

 nævneværdige provenumæssige konsekvenser.
 Alt i alt skønnes forslaget at være  

 provenuneutralt.
7. Administrative konsekvenser for stat, amter og kommuner Gennemførelsen af lovforslaget skønnes at  

 medføre éngangsudgifter for Told og Skat på 200.000 kr.  

 til tilretning af edb-systemer.
Udgifterne forventes afholdt i år  

 2000.
Lovforslaget bemyndiger skatteministeren til at  

 fastsætte nærmere regler om, hvilke sygdomme, som skal kunne  

 begrunde, at udbetalte kapitalpensionsmidler afgiftsberigtiges med 40 pct.  

 Som omtalt i bemærkningerne under punkt 2.d. ovenfor, er det hensigten,  

 at skatteministeren vil udstede en bekendtgørelse, der opregner de  

 mest almindelige livstruende sygdomme og derudover indeholder en bemyndigelse  

 til Told- og Skattestyrelsen til - efter forelæggelse for  

 Sundhedsstyrelsen - at tillade afgiftsberegning med 40 pct. på grundlag  

 af sygdomme, som ikke er nævnt i opregningen.
Dette element i forslaget  

 vil i givet fald medføre visse udgifter for Sundhedsstyrelsen.
Det er  

 ikke muligt at give et mere præcist skøn over omfanget heraf,  

 men udgifterne skønnes umiddelbart at ville blive beskedne.
 Lovforslaget skønnes derudover ikke at have  

 administrative konsekvenser for stat, amter og kommuner.
8. Økonomiske konsekvenser for erhvervslivet Lovforslaget skønnes ikke at have økonomiske  

 konsekvenser for erhvervslivet.
9. Administrative konsekvenser for erhvervslivet Lovforslaget skønnes alene at have adminstrative  

 konsekvenser for pensionsinstitutterne, bl.a. i form af information til  

 nuværende og kommende pensionskunder om de ændrede regler  

 vedrørende invaliditet og livstruende sygdom.
10. Miljømæssige konsekvenser Lovforslaget har ingen miljømæssige  

 konsekvenser.
11. Administrative konsekvenser for borgerne Forslagene om ændrede regler for udbetaling af  

 kapitalpension og supplerende éngangsydelser fra pensionskasser vil  

 indebære administrative konsekvenser for de nuværende ejere af  

 sådanne pensionsordninger, idet disse vil skulle tage stilling til,  

 hvorvidt man ønsker muligheden for udbetaling på grund af  

 livstruende sygdom optaget som et vilkår i pensionsaftalen.
Det  

 forventes, at pensionsinstitutterne i vidt omfang vil informere de  

 nuværende kunder om muligheden, således at kundernes opgave  

 bliver at sætte sig ind i informationsmateriale m.v., som de har  

 modtaget fra deres pensionsinstitut.
Forslaget om ændrede regler for udbetaling af  

 kapitalpension i forbindelse med invaliditet eller livstruende sygdom vil  

 derudover få administrative konsekvenser for personer, der rammes af  

 livstruende sygdom, idet disse som noget nyt vil skulle tage stilling til,  

 hvorvidt kapitalpensionsordningen ønskes ophævet på grund  

 af sygdommen eller ej.
Det bemærkes herved, at det ikke er en  

 forudsætning for afgiftsberigtigelse med 40 pct., at kapitalpensionen  

 efter sine vilkår kan komme til udbetaling ved livstruende sygdom.
 Forslaget om, at det ved invaliditet og ved godkendt  

 lavere pensionsalder end 60 år ikke længere skal være  

 afgørende, om der er foretaget efterfølgende indbetaling til  

 kapitalpensionsordningen eller ej, skønnes at indebære en mindre  

 administrativ lettelse for de berørte.
Forslaget om, at afgiftsberigtigelse af to  

 kapitalpensionsordninger skal anses for samtidig, hvis den første  

 hæves i december, og den anden afgiftsberigtiges i januar i det  

 følgende år, indebærer en administrativ lettelse for  

 personer med flere kapitalpensionsordninger, der træffer beslutning om  

 at hæve en ordning hen imod årets slutning.
De  

 pågældende skal ikke længere være opmærksomme  

 på, at de med en meget kort frist, ofte på ganske få dage,  

 skal sørge for også at få afgiftsberigtiget de  

 øvrige kapitalpensionsordninger.
Forslaget om invalidesumsforsikring i forbindelse med  

 ratepension vil indebære administrative konsekvenser for ejere af  

 ratepensionsordninger, idet disse vil skulle tage stilling til, hvorvidt man  

 ønsker at oprette en invalidesumsforsikring i tilknytning til  

 ordningen.
Det forventes, at pensionsinstitutterne i vidt omfang vil  

 informere de nuværende kunder om muligheden, således at kundernes  

 opgave bliver at sætte sig ind i informationsmateriale og tage stilling  

 til konkrete tilbud/forslag, som de uopfordret har modtaget fra deres  

 pensionsinstitut.
12. Forholdet til EU-retten Lovforslaget indeholder ikke EU-retlige aspekter.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Fremrykning af betaling af 40 pct.
PBL-afgift.
Udskydelse af betaling af 40 pct.
PBL-afgift.
 Indkomstårsvirkning: Ingen.
 Finansårsvirkning: Ingen.
Administrative konsekvenser for stat, amter og  

 kommuner Éngangsudgifter til edb-udvikling på 0,2  

 mill.kr. i Told*Skat fordelt over 1999 og 2000.
Økonomiske konsekvenser for  

 erhvervslivet Ingen Ingen Administrative konsekvenser for  

 erhvervslivet Informationsindsats for forsikringsselskaber,  

 pengeinstitutter, pensionskasser mv. over for kunder mv. mht. nye regler  

 vedrørende kapitalpension og ratepension.
Miljømæssige konsekvenser Ingen Ingen Administrative konsekvenser for borgerne Personer, der rammes af livstruende sygdom, må tage  

 stilling til, om kapitalpension ønskes udbetalt af den årsag  

 eller ej.
 Ingen negative konsekvenser af, at der er indbetalt til kapitalpension  

 efter invaliditet.
 Ved ophævelse af kapitalpension i december måned øget  

 frist (til udgangen af januar) til afgiftsberigtigelse af øvrige  

 ordninger.
 Stillingtagen til, hvorvidt der ønskes ændringer  

 i eksisterende pensionsordninger (kapital- og ratepension samt  

 pensionskasseordninger).
Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Forslaget giver mulighed for, at der kan tegnes en  

 invalidesumsforsikring i tilknytning til en rateforsikring.
Forslaget  

 gælder kun invalidesum, der udbetales i tidsrummet frem til det aftalte  

 tidspunkt for udbetaling af første rate af ratepensionen i  

 tilfælde af et erhvervsevnetab på 2/3 eller mere.
Forslaget er  

 således parallelt med de tilsvarende regler for tegning af  

 invalidesumsforsikring i tilknytning til kapitalpension, jf. herved  

 pensionsbeskatningslovens § 10, stk. 2, og § 12,  

 stk. 2.
Til nr. 2, 3, 5 og 6 Forslagene gør det muligt at aftale, at en  

 kapitalpension skal komme til udbetaling på grund af diagnosticeret  

 livstruende sygdom hos ejeren på samme måde, som det efter de  

 gældende regler er muligt at aftale, at kapitalpensionen skal  

 udbetales, hvis ejeren bliver invalid.
Aftale om udbetaling ved livstruende  

 sygdom kan indgås både i forbindelse med kapitalforsikring, jf.  

 den i nr. 2 foreslåede ændring af pensionsbeskatningslovens  

 § 10, og i forbindelse med opsparing i pensionsøjemed, jf. den i  

 nr. 5 foreslåede ændring i pensionsbeskatningslovens  

 § 12.
Om overvejelserne om at indføre særlige  

 regler for livstruende sygdom henvises til lovforslagets almindelige  

 bemærkninger, punkt 2.c.
Som omtalt der er det primære  

 formål med lovændringen at indføre hjemmel for, at  

 kapitalpension kan afgiftsberigtiges med 40 pct., når den udbetales,  

 fordi ejeren er blevet ramt af en livstruende sygdom, og det er hensigten, at  

 skatteministeren ved bekendtgørelse skal fastsætte, hvilke  

 sygdomme der skal være tale om.
Hvorvidt en kapitalforsikring eller opsparing i  

 pensionsøjemed skal kunne komme til udbetaling på grund af  

 livstruende sygdom, afhænger af vilkårene i pensionsaftalen.
Det  

 vil i den forbindelse kunne aftales, at pensionsordningen kan komme til  

 udbetaling, hvis personen lider af én af de sygdomme, der er  

 nævnt i bekendtgørelsen.
Der gælder aftalefrihed,  

 således at der ikke stilles krav om, at aftalen skal omfatte alle de i  

 bekendtgørelsen nævnte sygdomstilfælde.
Det vil  

 således f.eks. kunne aftales, at én eller flere af sygdommene  

 ikke skal kunne begrunde udbetaling, at udbetaling skal afhænge af  

 omstændighederne, hvorunder pensionsopspareren har pådraget sig  

 sygdommen, eller at der skal gælde skærpede krav til  

 dokumentationen.
 De her foreslåede bemyndigelsesbestemmelser  

 påtænkes udnyttet til at fastslå i bekendtgørelsen,  

 at der er aftalefrihed, og at den har de ovenfor beskrevne konsekvenser.  

 Aftalefriheden vil især have betydning for forsikringsselskabernes  

 udformning af forsikringsbetingelser for kapitalforsikring.
 Hvis en kapitalpensionsordning konkret ophæves eller  

 eventuelt tilbagekøbes, fordi ejeren er blevet ramt af en livstruende  

 sygdom, er det uden betydning for afgiftssatsen, om aftalen om  

 kapitalpensionsordningen indeholder et vilkår om udbetaling af  

 kapitalpensionen pga. livstruende sygdom eller ej, og om den foreliggende  

 situation i så fald falder ind under disse aftalevilkår eller ej,  

 jf. bemærkningerne til nr. 7.
Til nr. 4 Forslaget giver mulighed for, at der kan tegnes en  

 invalidesumsforsikring i tilknytning til en rateopsparing i  

 pensionsøjemed.
Forslaget er således parallelt med de  

 tilsvarende regler for tegning af invalidesumsforsikring i tilknytning til  

 opsparing i pensionsøjemed, jf. herved pensionsbeskatningslovens  

 § 12, stk. 2, og ligeledes parallelt med de regler, der  

 foreslås for rateforsikring.
Der henvises herom til  

 bemærkningerne til nr. 1.
Til nr. 7 Der foreslås en ny affattelse af  

 pensionsbeskatningslovens § 25, der angiver, hvornår  

 kapitalpension kan afgiftsberigtiges med 40 pct.
 De foreslåede bestemmelser i § 25, stk. 1,  

 nr. 1, 4, 6 og 7, indebærer en uændret videreførelse af de  

 hidtil gældende bestemmelser i § 25, nr. 1, 3, 5 og 6.
 Det foreslåede § 25, stk. 1, nr. 2,  

 angår udbetaling af kapitalpension i forbindelse med invaliditet.
Det foreslås, at der skelnes imellem  

 kapitalpensionsordninger oprettet før invaliditetens indtræden  

 og kapitalpensionsordninger oprettet efter invaliditetens indtræden.  

 Det foreslås, at kapitalpensionsordninger oprettet efter invaliditetens  

 indtræden slet ikke kan hæves mod 40 pct.s-afgift på  

 grundlag af invaliditeten.
Sådanne ordninger kan herefter kun  

 hæves, hvis én af de øvrige betingelser i § 25,  

 stk. 1, er opfyldt, eller hvis der opstår ny invaliditet eller en  

 forværring af tilstanden, der medfører, at erhvervsevnen bliver  

 yderligere nedsat.
For kapitalpensionsordninger oprettet før  

 invaliditetens indtræden skal der - som hidtil - ikke være noget  

 krav om, at ophævelsen skal ske inden for en vis periode efter  

 invaliditetens indtræden.
Den hidtidige praksis med hensyn til  

 ophævelse »efter« invaliditet vil ikke længere være  

 gældende, således at det ikke længere vil være  

 afgørende for afgiftssatsen, om der er foretaget indbetalinger til  

 kapitalpensionsordningen efter invaliditetens indtræden.
Der kan  

 herefter ske afgiftsberigtigelse med 40 pct. på et hvilketsomhelst  

 tidspunkt mellem invaliditetens indtræden og 60-årsalderen,  

 uanset om der er indbetalt på ordningen i denne periode.
Der henvises  

 nærmere til bemærkningerne til nr. 8 ad forslaget til ny  

 § 26, stk. 3.
De foreslåede § 25, stk. 1, nr. 3, og  

 stk. 2, angår udbetaling af kapitalpension til 40 pct.s-afgift i  

 forbindelse med livstruende sygdom.
Der henvises herom til lovforslagets  

 almindelige bemærkninger, punkt 2.c. og d.
Da en lang række sygdomme kan betegnes som  

 livstruende i den der beskrevne forstand, er det ikke hensigtsmæssigt  

 at foretage en opregning af de pågældende sygdomme i lovteksten.  

 Af hensyn til administrationen af ordningen i pensionsinstitutterne og hos  

 skattemyndighederne anses det imidlertid for hensigtsmæssigt, at der  

 foretages en sådan positiv opregning, således at man  

 undgår, at pensionsinstitutter og skattemyndigheder skal foretage  

 konkrete individuelle vurderinger af medicinsk karakter.
Derfor  

 foreslås det, at skatteministeren bemyndiges til at fastsætte,  

 hvilke sygdomme der skal anses for livstruende ved administrationen af  

 bestemmelsen.
 Det er hensigten, at skatteministeren ved udstedelsen af  

 sådanne regler vil rådføre sig med pensionsinstitutterne,  

 lægeorganisationerne og Sundhedsministeriet, og at reglerne i vid  

 udstrækning vil komme til at afspejle de kriterier, som  

 forsikringsselskaberne anvender ved forsikringsformen »kritisk  

 sygdomsforsikring«.
 Som eksempler på sygdomme, der således  

 forventes medtaget i opregningen, kan nævnes de fleste, men ikke alle,  

 former for kræft, hjerteinfarkt, bypass-opererede tilfælde af  

 koronarsklerose, hjerteklapkirurgi, hjerneblødning (apopleksi),  

 muskelsvind, AIDS og HIV-infektion.
Bemyndigelsen til skatteministeren foreslås  

 endvidere udnyttet til at fastsætte, at en læge i en særlig  

 blanket skal attestere, at den pågældende person har fået  

 diagnosticeret én af de i bekendtgørelsen nævnte  

 sygdomme, og at dette er fastslået på den i  

 bekendtgørelsen fastsatte måde.
Når pensionsopspareren  

 herefter henvender sig i sit pensionsinstitut for at få udbetalt sin  

 kapitalpensionsordning helt eller delvis, skal blanketten forevises til brug  

 for afgiftsberegningen.
Opregningen af livstruende sygdomme vil kunne omfatte alle  

 de mest almindeligt forekommende livstruende sygdomme, men vil i sagens natur  

 ikke kunne være udtømmende.
Der påtænkes derfor  

 fastsat regler om, at Told- og Skattestyrelsen - efter forelæggelse for  

 Sundhedsstyrelsen - kan tillade, at afgiftsberegningen sker med 40 pct., hvis  

 det godtgøres, at en pensionsopsparer lider af en sygdom, der ikke er  

 opregnet i bekendtgørelsen, men som i henseende til mulig afkortning  

 af restlevetiden må anses for lige så belastende som én af  

 de sygdomme, der er opregnet i bekendtgørelsen.
Der foreslås ved ændring af §§ 10 og 12  

 indført mulighed for, at der som et led i kapitalpensionsaftalen kan  

 aftales udbetaling i tilfælde af, at ejeren rammes af en livstruende  

 sygdom, jf. bemærkningerne til nr. 2 m.fl.
Hvis det konkret i  

 forbindelse med afgiftsberigtigelsen af en hævet kapitalpensionsordning  

 dokumenteres, at personen lider af en livstruende sygdom, er det dog ikke  

 afgørende for afgiftssatsen, om kapitalpensionsordningen indeholder et  

 vilkår om udbetaling af kapitalpensionen pga. livstruende sygdom eller  

 ej, og om den foreliggende situation i så fald falder ind under disse  

 aftalevilkår eller ej.
Der kan således også ske  

 afgiftsberigtigelse efter nr. 4 i tilfælde, hvor pensionsinstituttet  

 uden at være forpligtet dertil vælger at imødekomme en  

 anmodning om udbetaling, samt hvor en kapitalforsikring tilbagekøbes  

 el.lign.
Den foreslåede omformulering af § 25,  

 stk. 1, nr. 5, i forhold til den hidtidige nr. 4 indebærer en  

 ændring af opgørelsestidspunktet for beregningsgrundlaget for  

 den 40 pct.s-afgift, som skal betales af kapitalpension ved ejerens  

 død.
Der henvises til lovforslagets almindelige bemærkninger,  

 punkt 3.
 Opgørelsestidspunktet vil derefter - ligesom  

 opgørelsestidspunktet for en eventuel boafgift af ordningen -  

 være det tidspunkt, hvor pensionsordningen udbetales, eller, hvis der  

 er tale om urealiserede værdipapirer, udleveres, til den eller de  

 berettigede.
Til nr. 8 Forslagene om ændringer i pensionsbeskatningslovens  

 § 26 har sammenhæng med forslagene under nr. 7 om ændringer  

 i udbetalingsreglerne for kapitalpension i forbindelse med invaliditet og  

 livstruende sygdom.
 Forslaget til stk. 1 er en  

 videreførelse af det gældende stk. 1 alene med  

 konsekvensrettelser som følge af ændringerne i § 25, jf.  

 herom nr. 7 ovenfor, samt med en henvisning til særreglen i stk. 2  

 om tilfælde, hvor Ligningsrådet har godkendt en lavere  

 pensionsalder end 60 år.
Forslaget til stk. 2 omhandler  

 afgiftsberegning i tilfælde, hvor Ligningsrådet har godkendt en  

 lavere pensionsalder end 60 år.
Om baggrunden for ændringerne  

 henvises til lovforslagets almindelige bemærkninger, punkt 2.b.
En person, der har én eller flere  

 kapitalpensionsordninger, der kan hæves før det 60. år, og  

 som ønsker at gøre brug af retten hertil, skal herefter opdele  

 sine kapitalpensionsordninger i to grupper: én gruppe, der kan og  

 ønskes ophævet, og én gruppe, der ønskes bevaret.  

 Opdelingen kan foretages mellem flere kapitalpensionsordninger og/eller  

 på den måde, at én kapitalpensionsordning  

 delophæves.
Der stilles ikke lovgivningsmæssigt noget krav om, at  

 udbetalingen skal ske netop ved opnåelsen af den godkendte  

 pensionsalder, ligesom det er uden betydning, om der er indbetalt på  

 ordningen i tidsrummet mellem opnåelsen af den godkendte pensionsalder  

 og ophævelsen af ordningen.
Ophævelsen kan således godt ske  

 senere, men der gives kun én mulighed for ophævelse mod 40  

 pct.s-afgift.
Hvis personen efterfølgende ønsker at hæve  

 resten af sit indestående på kapitalpension eller dele deraf  

 før 60-årsalderen, skal det ske til en afgiftssats på 60  

 pct. efter pensionsbeskatningslovens § 28, medmindre én af de  

 øvrige betingelser i pensionsbeskatningslovens § 25, stk. 1,  

 er opfyldt.
Forslaget til stk. 3 omhandler  

 afgiftsberegning ved invaliditet og livstruende sygdom.
En person, der rammes  

 af en livstruende sygdom eller bliver invalid, og som ønsker at  

 få udbetalt dele af sit indestående på kapitalpension, skal  

 herefter opdele sine kapitalpensionsordninger i to grupper: én gruppe,  

 der kan og ønskes ophævet, og én gruppe, der  

 ønskes bevaret til normalt udløb (dvs. ved alder 60 år  

 eller ved død, i hvilket tilfælde kapitalen tilkommer de  

 begunstigede.) Opdelingen kan foretages mellem flere kapitalpensionsordninger  

 og/eller på den måde, at én kapitalpensionsordning  

 delophæves.
Der stilles ingen krav til, hvor lang tid der må  

 forløbe fra invaliditetens eller sygdommens indtræden til  

 ophævelsen sker, ligesom det er uden betydning, om der er indbetalt  

 på ordningen i tidsrummet mellem invaliditetens eller sygdommens  

 indtræden og ophævelsen af ordningen.
Der gives imidlertid som  

 hovedregel kun én mulighed for ophævelse mod 40 pct.s-afgift.  

 Hvis personen efterfølgende ønsker at hæve resten af sit  

 indestående på kapitalpensionen eller dele deraf før  

 60-årsalderen, skal det ske til en afgiftssats på 60 pct. efter  

 pensionsbeskatningslovens § 28, medmindre én af betingelserne i  

 pensionsbeskatningslovens § 25, stk. 1, er opfyldt på ny.
Det foreslås endvidere, at der ved anvendelse af  

 reglen om én mulighed for ophævelse skal ske en sammenkobling af  

 kriterierne for invaliditet og livstruende sygdom.
Har personen valgt at  

 ophæve dele af sin kapitalpension på grundlag af en livstruende  

 sygdomsdiagnose, kan personen således normalt ikke hæve  

 yderligere mod 40 pct.s-afgift på grundlag af en senere indtruffen  

 invaliditet, der begrundes i den samme sygdom.
Har personen omvendt valgt at  

 ophæve dele af sin kapitalpension i forbindelse med invaliditet, kan  

 personen ikke senere forlange yderligere udbetalinger fra kapitalpension  

 afgiftsberigtiget med 40 pct. under henvisning til, at invaliditeten var  

 begrundet i en livstruende sygdom.
Der foreslås dog en undtagelse for de  

 tilfælde, hvor vilkårene for udbetaling af én ud af flere  

 kapitalpensionsordninger ikke har været opfyldt tidligere.
Det kan  

 f.eks. forekomme, at personen rammes af en livstruende sygdom, og at  

 livstruende sygdom giver ret til udbetaling af nogle af personens  

 kapitalpensionsordninger, mens andre ikke kan udbetales på grund af  

 livstruende sygdom, men alene på grund af invaliditet.
Hvis personen i  

 disse tilfælde har valgt at hæve og afgiftsberigtige de ordninger  

 med 40 pct., der kunne udbetales på grundlag af sygdommen, og personen  

 derefter bliver invalid på grund af sin sygdom og dermed opfylder  

 betingelserne for udbetaling af andre kapitalpensionsordninger, kan  

 afgiftsberigtigelsen af disse alligevel ske med 40 pct.
Forslaget til stk. 4 er en ændret  

 videreførelse af det gældende stk. 2, hvorefter  

 afgiftsberigtigelse af kapitalpension begrundet i alder, invaliditet og nu  

 tillige livstruende sygdom skal ske i samme kalenderår for alle  

 omfattede kapitalpensioner.
Afgiftspligten for den eller de øvrige  

 omfattede kapitalpensioner indtræder ved ophævelsen af den  

 første ordning og indebærer ifølge  

 pensionsbeskatningslovens § 37, at den eller de øvrige  

 kapitalpensioner ikke længere er omfattet af pensionsbeskatningslovens  

 afsnit I.
Det betyder bl.a., at der ikke kan indbetales med fradragsret til  

 den eller de øvrige omfattede ordninger, efter at den første  

 ordning er ophævet.
Alternativt kan ejeren fravælge afgiftsberigtigelse  

 af samtlige omfattede ordninger og i stedet vælge at afgiftsberigtige  

 det udbetalte beløb efter pensionsbeskatningslovens § 28, dvs.  

 med 60 pct.
Denne bestemmelse har primært relevans ved ophævelse  

 efter det fyldte 60. år.
I tilfælde af invaliditet, livstruende  

 sygdom eller godkendt lavere pensionsalder har bestemmelsen dog den effekt,  

 at personen kan vælge at »gemme« muligheden for ophævelse til 40  

 pct.s-afgift til et senere år.
Det foreslås, at kravet om afgiftsberigtigelse inden  

 for samme kalenderår som hovedregel opretholdes, men dog med en  

 modifikation for de tilfælde, hvor den første  

 kapitalpensionsordning ophæves i december måned.
Det  

 foreslås her, at afgiftsberigtigelsen skal anses for samtidig, hvis de  

 øvrige ordninger, der skal afgiftsberigtiges, er afgiftsberigtiget ved  

 udgangen af januar måned i det efterfølgende kalenderår.  

 Forslaget bevirker, at der uanset udbetalingstidspunktet for den  

 første ordning altid er en frist på mindst en måned, hvori  

 øvrige ordninger kan afgiftsberigtiges.
 Reglen om afgiftsberigtigelse efter § 28 (60 pct.) af  

 det udbetalte beløb, hvis ordningerne ikke ophæves samtidig,  

 foreslås også opretholdt.
 Kravene til den samtidige afgiftsberigtigelse  

 foreslås derudover modificeret i overensstemmelse med de  

 ændringer i reglerne om udbetaling mod 40 pct.s-afgift, der  

 foreslås i pensionsbeskatningslovens § 25, stk. 1, nr. 2 og  

 3, jf. bemærkningerne til nr. 7 ovenfor.
 Det foreslås således, at i tilfælde af  

 invaliditet eller livstruende sygdom samt i tilfælde, hvor  

 Ligningsrådet har godkendt en lavere pensionsalder end 60 år,  

 skal der alene ske samtidig afgiftsberigtigelse af de  

 kapitalpensionsordninger, som personen kan og vælger at få  

 udbetalt på grund af invaliditeten, sygdommen eller opnåelsen af  

 den godkendte pensionsalder.
 Forslaget til stk. 5 er en  

 konsekvensrettet videreførelse af det gældende stk. 3 om  

 dispensation fra kravet om samtidig afgiftsberigtigelse.
Forslaget til stk. 6 og 7 er en  

 videreførelse af det gældende stk. 4 om afgivelse af  

 erklæring om, hvorvidt der foreligger andre kapitalpensionsordninger.  

 Bemyndigelsesbestemmelsen i stk. 7 foreslås indsat af hensyn til  

 mulighederne for at stille forskellige krav til erklæringen i  

 forskellige situationer.
For personer, der ønsker at ophæve  

 kapitalpension efter det fyldte 60. år, er den hidtidige  

 erklæring om, hvorvidt der foreligger andre kapitalpensionsordninger,  

 således tilstrækkelig, idet afgiftspligten indtræder for  

 alle ordninger ved afgiftsberegningen af den første, jf. § 26,  

 stk. 1, 1. pkt.
For personer, der ønsker at ophæve  

 kapitalpension på grund af invaliditet eller livstruende sygdom, eller  

 som ønsker at gøre brug af en tilladelse fra  

 Ligningsrådet til at ophæve en kapitalpensionsordning før  

 60-årsalderen, påtænkes der derimod indført en  

 udvidet erklæring.
Der er således behov for, at de  

 pågældende tillige oplyser, hvorvidt de også ønsker  

 at ophæve eventuelle yderligere kapitalpensionsordninger på grund  

 af invaliditeten, sygdommen eller opnåelse af den lavere pensionsalder.  

 I tilfælde af invaliditet eller livstruende sygdom er der endvidere  

 behov for, at de pågældende oplyser, om de tidligere har  

 ophævet en kapitalpensionsordning med en afgift på 40 pct., og i  

 bekræftende fald på hvilket grundlag.
De nye krav stilles, fordi ophævelse af én  

 kapitalpensionsordning på grund af invaliditet, livstruende sygdom  

 eller godkendt lavere pensionsalder betyder, at personen ikke senere vil  

 kunne ophæve en anden kapitalpensionsordning til 40 pct.s-afgift  

 på grundlag af den samme tilstand, jf. bemærkningerne ovenfor ad  

 stk. 3. Desuden bortfalder muligheden for at indbetale med fradragsret  

 m.v. til en anden kapitalpensionsordning, der ønskes ophævet  

 samtidig med den første.
Dette vil få øget betydning,  

 efter at samtidighedskravet modificeres, så det i visse tilfælde  

 også omfatter januar måned i det efterfølgende  

 kalenderår, jf. bemærkningerne ovenfor ad stk. 4.
 Kravet om oplysning om tidligere udbetalinger ved  

 invaliditet og livstruende sygdom stilles pga. forslaget i stk. 3 om, at  

 der kun skal være én mulighed for ophævelse med 40  

 pct.s-afgift, hvis der er årsagssammenhæng mellem sygdom og  

 invaliditet.
Det udvidede krav til erklæringens indhold giver  

 personen anledning til at overveje, hvor meget af sit indestående  

 på kapitalpensionsordninger han eller hun ønsker udbetalt  

 på grund af invaliditeten, sygdommen eller opnåelsen af den  

 godkendte lavere pensionsalder.
Kravet giver endvidere pensionsinstitutterne  

 lejlighed til at gøre personen opmærksom på reglerne om,  

 at udbetaling mod 40 pct.s-afgift kun kan ske én gang, og om, at man  

 pga. den manglende fradragsret m.v. bør stoppe indbetalingerne til en  

 anden kapitalpension, der også ønskes ophævet.
Til nr. 9, 16 og 18 Der er tale om redaktionelle konsekvensændringer som  

 følge af forslagene under nr. 7 og 8 om ændringer i henholdsvis  

 pensionsbeskatningslovens §§ 25 og 26.
Til nr. 10 Forslaget er en konsekvens af forslaget under nr. 13,  

 hvorefter udbetalinger fra invalidesumsforsikringer i tilknytning til  

 ratepensionsordninger belægges med en afgift på 40 pct.
For  

 så vidt angår supplerende éngangsydelser fra  

 pensionskasser (pensionsbeskatningslovens § 29 A) og  

 éngangsbeløb under ATP-ordningen (pensionsbeskatningslovens  

 § 29 B) er der alene tale om en præcisering af, at der ikke  

 opkræves 60 pct.s-afgift i tilfælde, hvor der er opkrævet  

 40 pct.s-afgift.
Til nr. 11 og 12 Forslagene gør det muligt at aftale, at supplerende  

 éngangsudbetalinger fra en pensionskasseordning med løbende  

 udbetalinger skal kunne komme til udbetaling i tilfælde af  

 diagnosticeret livstruende sygdom hos ejeren, på samme måde som  

 det efter de hidtil gældende regler er muligt at aftale, at udbetaling  

 skal kunne ske i tilfælde af invaliditet hos ejeren.
 Om livstruende sygdom henvises til lovforslagets  

 almindelige bemærkninger, punkt 2.c. og d., og til bemærkningerne  

 til nr. 2 m.fl. og til nr. 7.
Til nr. 13 Forslaget angår invalidesumsforsikring i tilknytning  

 til ratepension.
Det foreslås, at der skal betales en afgift på  

 40 pct. af udbetalt invalidesum.
Forslaget er parallelt med den  

 gældende regel i pensionsbeskatningslovens § 25, nr. 3, (fremover  

 § 25, stk. 1, nr. 4, jf. denne lovs § 1, nr. 7), hvorefter der  

 betales 40 pct. i afgift af invalidesum, hvor invalidesumsforsikringen er  

 oprettet i tilknytning til en kapitalpension.
 Forslaget berører ikke den skattemæssige  

 behandling af selve ratepensionen, der som hovedregel vil være  

 indkomstskattepligtig efter pensionsbeskatningslovens § 20.
Til nr. 14 og 15 Forslagene er konsekvenser af forslaget under nr. 13 om en  

 afgift på 40 pct. af udbetalte invalidesummer i tilknytning til  

 ratepension og af overgangsreglen i § 2, stk. 3, der tillader, at  

 der oprettes invalidesumsforsikring også i tilknytning til  

 ratepensionsordninger oprettet før ikrafttrædelsesdatoen for nr.  

 15. Det foreslås, at overgangsordningen i pensionsbeskatningslovens  

 § 33 A, stk. 2, for ordninger oprettet før den 1. januar  

 1980 også skal finde anvendelse på afgift af  

 invalidesumsforsikring i tilknytning til en ratepensionsordning.
Det samme  

 skal gælde overgangsordningen i § 34, stk. 1, for den del af  

 en sådan ratepensionsordning, der er oprettet før den 1. januar  

 1972.
Til nr. 17 Forslaget er en konsekvens af forslaget under nr. 13 om en  

 afgift på 40 pct. af udbetalte invalidesummer i tilknytning til  

 ratepension.
Det foreslås, at reglerne om Færøernes andel  

 i afgift efter pensionsbeskatningsloven også skal gælde for denne  

 afgift.
Til § 2 Til stk. 1 Det foreslås, at loven skal træde i kraft den  

 1. maj 2000.
Til stk. 2 Det foreslås, at reglerne om invalidesumsforsikring  

 i forbindelse med ratepensionsordninger skal have virkning for  

 ratepensionsordninger, der oprettes den 1. maj 2000 og senere.
Desuden  

 foreslås det tilladt, at der indgås tillægsaftaler om  

 tilknytning af invalidesumsforsikring til ratepensionsordninger, der er  

 oprettet før denne dato.
Til stk. 3 Det foreslås, at reglerne om, at der kan aftales  

 udbetaling af eller fra en pensionsordning i tilfælde af livstruende  

 sygdom, skal gælde for kapitalpensionsordninger samt  

 pensionskasseordninger med supplerende éngangsydelser, der oprettes  

 den 1. maj 2000 og senere.
Desuden foreslås det, at der for tidligere  

 oprettede pensionsordninger skal kunne indgås tillægsaftaler  

 herom.
Som omtalt under stk. 4 nedenfor er det ikke et krav for  

 afgiftsberigtigelse med 40 pct., at der foreligger en sådan aftale  

 eller tillægsaftale.
Til stk. 4 Det foreslås, at de ændrede regler om  

 udbetaling af kapitalpensionsordninger mod 40 pct.s-afgift i tilfælde  

 af invaliditet, livstruende sygdom og godkendt lavere pensionsalder end 60  

 år skal have virkning i de tilfælde, hvor ejeren af en  

 kapitalpension opfylder betingelserne for udbetaling den 1. maj 2000 eller  

 senere.
Det afhænger af det konkrete indhold af  

 kapitalpensionsaftalen, om denne overhovedet kan ophæves i  

 tilfælde af invaliditet, og om der stilles særlige krav i  

 forbindelse med ophævelsen, f.eks. krav om, at ejerens arbejdsgiver  

 eller tidligere arbejdsgiver skal give samtykke hertil.
Disse forhold  

 berøres ikke af lovændringen.
Kapitalpensionsordninger, der er oprettet før den  

 1. maj 2000, indeholder ikke fra starten særlige vilkår om  

 udbetaling i tilfælde af livstruende sygdom, men der kan indgås  

 tillægsaftaler herom, jf. stk. 2 og bemærkningerne dertil.  

 Det er dog ikke afgørende for afgiftsberigtigelsen, at der ved  

 ordningens oprettelse eller senere er aftalt et sådant vilkår.  

 Der kan således også ske afgiftsberigtigelse efter  

 pensionsbeskatningslovens § 25, stk. 1, nr. 3, i tilfælde,  

 hvor pensionsinstituttet uden at være forpligtet dertil vælger at  

 imødekomme en anmodning om udbetaling, samt hvor en kapitalforsikring  

 tilbagekøbes el.lign., såfremt det dokumenteres, at der pr. den  

 1. maj 2000 foreligger en livstruende sygdom, eller en sådan  

 opstår senere.
Adgangen til afgiftsberigtigelse med 40 pct.  

 gælder derimod ikke, hvor der forud for den 1. maj 2000 har været  

 tale om en livstruende sygdom, men hvor personen pr. 1. maj 2000  

 diagnosticeres som værende helbredt, f.eks. hvor en kritisk operation  

 er gennemført med godt resultat.
 Denne ikrafttrædelsesbestemmelse omfatter tillige  

 det ændrede opgørelsestidspunkt for beregningsgrundlaget for 40  

 pct.s-afgiften, når ejeren af kapitalpensionsordningen afgår ved  

 døden, jf. pensionsbeskatningslovens § 25, stk. 1, nr. 5,  

 som affattet ved denne lovs § 1, nr. 7, og bemærkningerne dertil.  

 Det vil sige, at bestemmelsen finder anvendelse, når pensionsopspareren  

 er afgået ved døden den 1. maj 2000 eller senere.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 530 af 25. juni  

 1999, som senest ændret ved § 7 i lov nr. 956 af 20. december  

 1999, foretages følgende ændringer:
§ 8. - - - 1. I § 8 indsættes som stk. 2:
 »Stk. 2. Forsikringen kan kombineres med invalidesum, der  

 udbetales til forsikrede i tilfælde af invaliditet, som medfører  

 en varig nedsættelse af erhvervsevnen med mindst 2/3.«.
 § 10. En kapitalforsikring i pensionsøjemed skal opfylde  

 følgende betingelser:
 2. I § 10, stk. 1, nr. 3, 2. pkt., indsættes  

 efter »invaliditet«: »eller i tilfælde af tidligere indtrådt  

 livstruende sygdom«.
- - - 3. Er forsikringen ikke tegnet som en ren dødsfaldsforsikring, skal  

 policen indeholde bestemmelse om udbetaling til den forsikrede selv tidligst  

 ved det fyldte 60. år, medmindre lavere aldersgrænse er godkendt  

 af Ligningsrådet, og senest ved første policedag efter det  

 fyldte 70. år.
Der kan dog tillige aftales udbetaling til den  

 forsikrede i tilfælde af tidligere indtruffen invaliditet.
 3. I § 10 indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, nr. 3.«.
- - - § 11 A. - - - 4. I § 11 A indsættes efter stk. 3 som nyt  

 stykke:
 Stk. 4. Skatteministeren fastsætter nærmere  

 regler om opgørelsen af ordningens værdi og kan fastsætte  

 regler om administrationen af ordningen.
 »Stk. 4. Til kontoen kan knyttes en invalidesumsforsikring som  

 nævnt i § 8, stk. 2.«.
 Stk. 4 bliver herved stk. 5.
 § 12. En opsparing i pensionsøjemed skal opfylde  

 følgende betingelser:
 5. I § 12, stk. 1, nr. 3, 2. pkt., indsættes  

 efter »førtidspension«: », eller i tilfælde af livstruende  

 sygdom«.
- - - 3. Til kontoen skal være knyttet bestemmelse om, at udbetaling til  

 kontohaveren sker tidligst ved det fyldte 60. år, medmindre lavere  

 aldersgrænse er godkendt af Ligningsrådet, og senest ved det  

 fyldte 70. år.
Der kan dog tillige bestemmes udbetaling til  

 kontohaveren i tilfælde af invaliditet, som efter reglerne i lov om  

 social pension berettiger denne til at oppebære højeste eller  

 mellemste førtidspension.
 6. I § 12 indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, nr. 3.«.
- - - 7. § 25 affattes således:
 § 25. Af kapitalforsikring i pensionsøjemed og opsparing i  

 pensionsøjemed svares en afgift på 40 pct.
 »§ 25. Af kapitalforsikring i pensionsøjemed og  

 opsparing i pensionsøjemed svares en afgift på 40 pct.
1.	ved udbetaling til ejeren efter det fyldte 60. år eller den  

 lavere pensionsalder, der måtte være godkendt af  

 Ligningsrådet, men inden det fyldte 70. år eller første  

 policedag herefter, 2.	ved udbetaling til ejeren efter indtruffen invaliditet, som  

 berettiger ejeren til at oppebære højeste eller mellemste  

 førtidspension efter reglerne i lov om social pension eller til at  

 få forsikringssummen udbetalt i medfør af policens bestemmelser  

 om udbetaling ved invaliditet, 3.	ved udbetaling af invalidesum som nævnt i §§ 10, stk. 2, og  

 12, stk. 2, 4.	ved ejerens død eller 5.	ved ejerens fyldte 70. år eller første policedag  

 herefter, 1.	ved udbetaling til ejeren efter det fyldte 60. år eller den  

 lavere pensionsalder, der måtte være godkendt af  

 Ligningsrådet, men inden det fyldte 70. år eller første  

 policedag herefter, 2.	ved udbetaling til ejeren på grund af invaliditet, der er  

 indtruffet efter oprettelsen af kapitalforsikringen eller opsparingen i  

 pensionsøjemed, og som berettiger ejeren til at oppebære  

 højeste eller mellemste førtidspension efter reglerne i lov om  

 social pension eller til at få forsikringssummen udbetalt i  

 medfør af policens bestemmelser om udbetaling ved invaliditet, 3.	ved udbetaling til ejeren, når der hos denne efter oprettelsen  

 af kapitalforsikringen eller opsparingen i pensionsøjemed er  

 indtrådt en livstruende sygdom, 4.	ved udbetaling af invalidesum som nævnt i §§ 10,  

 stk. 2, og 12, stk. 2, 5.	ved udbetaling efter ejerens død, 6.	ved udbetaling til en frasepareret eller fraskilt  

 ægtefælle eller eventuelle begunstigede efter dennes død,  

 når ordningen er udloddet til ægtefællen efter § 30, stk.  

 2, og udbetales i overensstemmelse med udbetalingsvilkårene.
6.	ved ejerens fyldte 70. år eller første policedag  

 herefter eller 7.	ved udbetaling til en frasepareret eller fraskilt  

 ægtefælle eller eventuelle begunstigede efter dennes død,  

 når kapitalforsikringen eller opsparingen i pensionsøjemed er  

 udloddet til ægtefællen efter § 30, stk. 2, og  

 udbetales i overensstemmelse med udbetalingsvilkårene.
 Stk. 2. Skatteministeren fastsætter nærmere regler  

 om sygdom som nævnt i stk. 1, nr. 3.«.
 8. § 26 affattes således:
§ 26. Ved afgiftsberegning efter § 25, nr. 1, 2, 4 og 5, svares der  

 afgift af værdien (genkøbsværdi, kapitalværdi,  

 indestående og lign.) af samtlige ejerens kapitalforsikringer og  

 opsparinger i pensionsøjemed.
Hvis der i tilfælde, der omfattes  

 af § 25, nr. 1 eller 2, kun udbetales en del af værdien af en  

 kapitalforsikring eller opsparing i pensionsøjemed, kan ejeren dog  

 kræve, at afgiften i stedet beregnes af det udbetalte beløb  

 efter § 28.
Stk. 2. Hvis ejeren af en kapitalforsikring eller  

 opsparing i pensionsøjemed også har andre kapitalforsikringer  

 eller opsparinger i pensionsøjemed, skal der foretages  

 afgiftsberegning efter § 25, nr. 1 eller 2, af samtlige kapitalforsikringer  

 eller opsparinger i pensionsøjemed senest ved udgangen af det  

 kalenderår, hvori den eller de første kapitalforsikringer eller  

 opsparinger er udbetalt.
Stk. 1, 2. pkt., gælder dog tilsvarende.
Er  

 der ikke sket afgiftsberigtigelse af samtlige kapitalforsikringer og  

 opsparinger i pensionsøjemed inden den i 1. pkt. nævnte frist,  

 skal den eller de ophævede ordninger afgiftsberigtiges efter § 28.
 »§ 26. Ved afgiftsberegning efter § 25, stk. 1, nr.  

 1, 5 eller 6, svares der afgift af værdien (genkøbsværdi,  

 kapitalværdi, indestående o.lign.) af samtlige ejerens  

 kapitalforsikringer og opsparinger i pensionsøjemed, jf. dog  

 stk. 2. Hvis der i tilfælde, der omfattes af § 25, stk.1, nr.  

 1, kun udbetales en del af ejerens kapitalforsikringer og opsparinger i  

 pensionsøjemed, kan ejeren dog kræve, at afgiften i stedet  

 beregnes af det udbetalte beløb efter § 28.
Stk. 2. Ved afgiftsberegning efter § 25, stk. 1, nr.  

 1, i tilfælde, hvor Ligningsrådet har godkendt en lavere  

 pensionsalder end det fyldte 60. år, og hvor afgiftsberegningen sker  

 før det fyldte 60. år, svares der uanset stk.1 kun afgift af de  

 kapitalforsikringer og opsparinger i pensionsøjemed og dele deraf, der  

 omfattes af godkendelsen, og som udbetales før det fyldte 60.  

 år.
Afgiftsberegning efter 1. pkt. kan kun finde sted én gang,  

 jf. stk. 4. Ved efterfølgende udbetaling af kapitalforsikring og  

 opsparing i pensionsøjemed og dele deraf inden ejerens fyldte 60.  

 år skal der beregnes afgift efter § 28, medmindre én af  

 betingelserne i § 25, stk. 1, nr. 2-7, er opfyldt.
Stk. 3. Skatteministeren kan efter ansøgning fra  

 ejeren tillade, at afgiftsberigtigelse efter stk. 2, 3. pkt., undlades.
Ved  

 afgørelsen af, om tilladelse skal gives, skal det tages i betragtning,  

 hvorvidt ejeren må antages at have været vidende om, at han eller  

 hun ejer en kapitalforsikring eller opsparing i pensionsøjemed, som  

 ikke er blevet hævet.
 Stk. 4. Udbetaling efter § 25, nr. 1 eller 2, må  

 først ske, når ejeren har afgivet erklæring om, hvorvidt  

 han har anden kapitalforsikring eller opsparing i pensionsøjemed.  

 Fremgår det af erklæringen, at der er indtrådt afgiftspligt  

 for forsikring eller opsparing i andet forsikringsselskab eller pengeinstitut  

 m.v., skal det udbetalende forsikringsselskab m.v. derefter give det  

 pågældende andet forsikringsselskab m.v. underretning herom.
Stk. 3. Ved afgiftsberegning efter § 25, stk. 1, nr.  

 2 eller 3, svares der afgift af værdien (genkøbsværdi,  

 kapitalværdi, indestående o.lign.) af alle kapitalforsikringer og  

 opsparinger i pensionsøjemed og dele deraf, der udbetales på  

 grund af invaliditeten eller sygdommen.
Afgiftsberegning efter 1. pkt. kan  

 kun finde sted én gang, jf. stk. 4. Ved efterfølgende  

 udbetaling af kapitalforsikring og opsparing i pensionsøjemed skal der  

 beregnes afgift efter § 28, medmindre én af betingelserne i  

 § 25, stk. 1, er opfyldt.
Ved anvendelsen af 2. pkt. anses  

 betingelserne i § 25, stk. 1, nr. 2 eller 3, kun for opfyldt, hvis der  

 er tale om en anden sygdom, forværring af invaliditet eller invaliditet  

 af anden årsag end den, der gav anledning til afgiftsberigtigelse af  

 kapitalforsikring og opsparing i pensionsøjemed efter 1. pkt., eller  

 hvis betingelserne for udbetaling af den pågældende  

 kapitalforsikring eller opsparing i pensionsøjemed ikke tidligere har  

 været opfyldt.
Dette gælder, hvadenten afgiftsberigtigelsen er  

 sket efter § 25, stk. 1, nr. 2 eller nr. 3.
Stk. 4. Hvis ejeren af en kapitalforsikring eller opsparing i  

 pensionsøjemed har andre kapitalforsikringer eller opsparinger i  

 pensionsøjemed, hvoraf der ifølge stk. 1-3 også skal  

 foretages afgiftsberegning efter § 25, stk. 1, nr. 1, 2 eller 3,  

 skal der foretages afgiftsberegning af samtlige afgiftspligtige  

 kapitalforsikringer og opsparinger i pensionsøjemed senest ved  

 udgangen af det kalenderår, hvori den eller de første  

 kapitalforsikringer eller opsparinger er udbetalt.
Er den eller de  

 første kapitalforsikringer eller opsparinger i pensionsøjemed  

 afgiftsberigtiget i december, skal der dog foretages afgiftsberegning af  

 samtlige afgiftspligtige kapitalforsikringer og opsparinger i  

 pensionsøjemed inden udgangen af januar i det efterfølgende  

 kalenderår.
Er der ikke sket afgiftsberigtigelse af samtlige  

 afgiftspligtige kapitalforsikringer og opsparinger i pensionsøjemed  

 inden for den i 1. eller 2. pkt. nævnte frist, skal den eller de  

 ophævede ordninger afgiftsberigtiges efter § 28.
Stk. 5. Skatteministeren kan efter ansøgning fra ejeren  

 tillade, at afgiftsberigtigelse efter stk. 4, 3. pkt., undlades.
Ved  

 afgørelsen af, om tilladelse skal gives, skal det tages i betragtning,  

 hvorvidt ejeren må antages at have været vidende om, at han eller  

 hun ejer en kapitalforsikring eller opsparing i pensionsøjemed, som  

 ikke er blevet hævet.
Stk. 6. Udbetaling efter § 25, stk. 1, nr. 1, 2  

 eller 3, må først ske, når ejeren har afgivet  

 erklæring om, hvorvidt han eller hun har anden kapitalforsikring eller  

 opsparing i pensionsøjemed.
Fremgår det af erklæringen, at  

 der er eller kan være indtrådt afgiftspligt for kapitalforsikring  

 eller opsparing i pensionsøjemed i et andet forsikringsselskab eller  

 pengeinstitut m.v., skal det udbetalende forsikringsselskab eller  

 pengeinstitut m.v. give det pågældende forsikringsselskab eller  

 pengeinstitut m.v. underretning herom.
 Stk. 7. Skatteministeren fastsætter, hvilke oplysninger  

 der skal afgives i erklæringen efter stk. 6.«.
 § 27. For en police eller konto, der omfattes af §§ 11 eller 13,  

 gælder følgende særlige regler for den i § 26 A, stk. 1,  

 nævnte del af udbetalingen, der ikke hidrører fra indbetalinger  

 m.v. efter 31. december 1979:
 9. I § 27, stk. 1, ændres i nr. 1  

 »§ 25, nr. 5« til: »§ 25, stk. 1, nr. 6«, og i nr. 3  

 ændres »§ 26, stk. 2« til: »§ 26, stk. 1, 1. pkt.,  

 og stk. 4«.
 1. Ved anvendelsen af § 25, nr. 5, træder arbejdsforholdets  

 ophør efter det fyldte 70. år i stedet for arbejdstagerens  

 fyldte 70. år eller første policedag herefter.
- - - 3. En police eller konto som nævnt i nr. 2 kan af en arbejdstager,  

 der har fratrådt sin stilling hos den pågældende  

 arbejdsgiver før det fyldte 60. år, inden 3 måneder efter  

 fratrædelsen forlanges afgiftsberigtiget efter § 25 sammenholdt med §  

 27, stk. 1, nr. 2. Afgiftsberigtigelsen skal i så fald omfatte den  

 samlede værdi af arbejdstagerens policer og konti som nævnt i nr.  

 2, og reglerne i § 26, stk. 2, finder tilsvarende anvendelse.
 § 29. Ved udbetalinger, der ikke omfattes af § 20, fra en  

 pensionsordning med løbende udbetalinger eller fra en rateforsikring  

 eller rateopsparing i pensionsøjemed svares en afgift på 60 pct.  

 af det udbetalte beløb.
 10. I § 29, stk. 1, 1. pkt., indsættes efter  

 »§ 20«: »eller §§ 29 A-C«.
- - - § 29 A.
Ved udbetalingen af supplerende engangsydelser fra en  

 pensionskasse, der er omfattet af § 2, nr. 4, eller § 7, svares en afgift  

 på 40 pct. af de udbetalte beløb.
Bestemmelsen i 1. pkt. finder  

 kun anvendelse ved udbetalinger, der sker efter medlemmets fyldte 60.  

 år, medmindre lavere aldersgrænse er godkendt af  

 Ligningsrådet, samt ved udbetalinger, der sker, efter at medlemmet er  

 tildelt invalidepension.
 11. I § 29 A, stk. 1, 2. pkt., indsættes  

 efter »invalidepension«: », eller efter, at der er indtrådt en  

 livstruende sygdom hos medlemmet«.
- - - 12. I § 29 A indsættes som stk. 3:
 »Stk. 3. Skatteministeren fastsætter nærmere  

 regler om sygdom som nævnt i stk. 1, 2. pkt.«.
 13. Efter § 29 B indsættes før  

 overskriften før § 30:
»§ 29 C.
Ved udbetaling af invalidesum som nævnt i  

 §§ 8, stk. 2, og 11 A, stk. 4, svares en afgift på 40  

 pct. af det udbetalte beløb.«.
§ 33 A. - - - 14. I § 33 A, stk. 2, 1. pkt., indsættes  

 efter »§ 29 A«: », § 29 C«.
Stk. 2. Hvis ordningen er oprettet før den 1.  

 januar 1980, beregnes afgiften på 40 pct. efter § 29, stk. 1, 2. og 3.  

 pkt., § 29, stk. 2 og 3, § 29 A eller § 30, stk. 1, 3. og 4. pkt., af den del  

 af udbetalingen eller værdien, der hidrører fra indbetalinger og  

 rentetilskrivninger m.v., der forfaldt efter den 31. december 1979 og  

 vedrører tiden efter denne dato.
Afgiften af den del af udbetalingen  

 eller værdien, der hidrører fra indbetalinger, der forfaldt i  

 tiden fra den 1. januar 1972 til og med den 31. december 1979, udgør  

 35 pct.
For resten af udbetalingen eller værdien gælder §  

 34.
- - - § 34. Indtræder der afgiftspligt efter §§ 28, 29, 29 A, 30 og  

 31 for en ordning, der er oprettet før 1. januar 1972, svares afgiften  

 af den i § 33 A, stk. 1, 2. pkt., og stk. 2, 3. pkt., nævnte del af  

 udbetalingen m.v., som hidrører fra indbetalinger, der forfaldt  

 før 1. januar 1972, efter reglerne i stk. 2-5. Vedrører  

 udbetalingen eller dispositionen m.v. kun en del af ordningen, anses denne  

 del fortrinsvis at hidrøre fra senere bidrag eller præmier.
 15. I § 34, stk. 1, 1. pkt., indsættes efter  

 »29 A«: », 29 C«.
- - - § 37. Når der er indtrådt afgiftspligt, anses ordningen  

 ikke længere for omfattet af kapitel 1. Hvor afgiftspligten efter § 26,  

 stk. 1, 2. pkt., § 28, § 29 eller § 30, stk. 7, kun omfatter en del af  

 ordningens værdi, gælder dette dog kun for den hertil svarende  

 del af ordningen.
 16. I § 37 indsættes efter »§ 26,  

 stk. 1, 2. pkt.,«: »stk. 2, 1. pkt., eller stk. 3, 1.  

 pkt.,«.
§ 40 A.
Indtræder der afgiftspligt efter §§ 25-29, § 29 A, §  

 29 B eller § 30, stk. 1, og er den afgiftspligtige fuldt skattepligtig til  

 Færøerne på det tidspunkt, hvor afgiftspligten  

 indtræder, skal afgiften fordeles mellem Danmark og  

 Færøerne efter reglerne i stk. 2 eller 3.
 17. I § 40 A, stk. 1, 1. pkt., indsættes  

 efter »§ 29 B«: », § 29 C«.
- - - § 57. Med bøde straffes den, der forsætligt eller ved  

 grov uagtsomhed 18. I § 57, stk. 1, ændres i nr. 3 og 4  

 »§ 26, stk. 4« til: »§ 26, stk. 6«.
