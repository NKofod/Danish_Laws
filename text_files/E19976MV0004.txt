D.1 Generelt D.2 Leverancer mod vederlag D.3 Andre momspligtige leverancer.
D.4 Andre momspligtige transaktioner D.4.2.1 Udtagning af varer § 5, stk. 1 D.4.2.2 Udtagning af ikke fradragsberettigede varer og ydelser § 5, stk. 2 D.4.2.3 Udtagning af øvrige ydelser § 5, stk. 3 D.4.2.4 Udtagning af varer og ydelser ved byggeri m.v. § 5, stk. 4 D.5 Byggeri for egen regning D.5.3.1 Ombygning og modernisering D.5.3.2 Reparation og vedligeholdelse D.5.4.1 Ombygning og modernisering D.5.4.2 Reparation og vedligeholdelse D.5.6.1 Delvis fradragsret D.6 Salg og udtagning af aktiver § 8 D.7 Offentlige institutioners leverancer § 9 D.8 Overførsel af varer til eget brug i andre EU-lande §  

 10 D.9 Erhvervelser D.10 Indførsel § 12 D.11 Fritagelser D.11.3.1 Momspligtige kurser D.12 Salg af virksomhedens driftsmidler m.m. § 13, stk. 2 D.1 Generelt De momspligtige transaktioner udgør det forbrug af varer og ydelser, der  

 skal beregnes moms af.
Disse transaktioner er nærmere fastlagt i momslovens  

 kapitel 3, der omfatter §§ 4-13.
§§ 4-10 angiver de momspligtige leverancer og andre transaktioner, der kan  

 sidestilles med leverancer.
Momspligten omfatter først og fremmest det  

 almindelige salg mod vederlag her i landet.
Som eksempel på transaktioner,  

 der kan sidestilles med leverancer, kan nævnes udtagning af varer og ydelser,  

 til formål, der ikke vedrører den registrerede virksomhed og visse  

 overførsler af varer til EU-lande.
§§ 11 og 12 omhandler momspligt i forbindelse med køb fra udlandet, idet  

 der skelnes mellem erhvervelser og indførsel.
Erhvervelser omfatter indkøb  

 fra andre EU-lande, jf. § 11. Indførsel omfatter indkøb fra lande uden for  

 EU, jf. § 12.
 I § 13 er en række varer og ydelser fritaget for moms.
D.2 Leverancer mod vederlag § 4, stk. 1 Der skal betales moms af varer og ydelser, der leveres mod vederlag her i  

 landet.
Momspligten forudsætter således, at der er leveret en vare eller  

 ydelse, og at der herfor er ydet et vederlag.
Endvidere forudsætter momspligten som nævnt i de indledende afsnit, at der  

 er tale om erhvervsmæssige transaktioner.
Eksempelvis udløser privates salg  

 af indbo og ejendele ikke moms.
D.2.1 Levering Ved levering af en vare forstås overdragelse af retten til som ejer at  

 råde over et materielt gode.
Levering af en ydelse omfatter enhver anden  

 levering.
 Overdragelsen af retten til som ejer at råde over et materielt gode  

 indebærer ikke nødvendigvis, at den formelle ejendomsret til godet skifter  

 mellem to parter.
 Der lægges derimod vægt på, om den reelle ret til at råde og disponere  

 over aktivet, herunder retten til at videresælge aktivet, overdrages.
 EF-Domstolen har i sag C-320/88, Shipping and Forwarding Enterprise Safe,  

 fastslået, at overdragelse af retten til som ejer at råde over et gode må  

 anses som levering af godet, uanset at den juridiske ejendomsret ikke er  

 overdraget.
Sagen vedrørte en situation, hvor samtlige rettigheder til en bygning,  

 bortset fra den juridiske ejendomsret, blev overdraget.
Erhververen af  

 rettighederne skulle således bl.a. afholde alle udgifter og modtage alle  

 indtægter fra ejendommen, ligesom overdrageren af ejendommen forpligtede sig  

 til at overdrage den juridiske ejendomsret til erhververen på anfordring, dog  

 senest til en bestemt dato.
 Domstolen fastslog, at der var sket levering i 6. momsdirektivs forstand.
§ 4, stk. 3 Som levering anses endvidere overdragelse af en vare i henhold til en  

 kommissionsaftale med henblik på køb eller salg og faktisk overdragelse af en  

 vare i henhold til visse tidsbegrænsede kontrakter, se D.3.2.
§ 4, stk. 4 Endelig anses formidlingssalg for at indebære en levering, se D.3.3.
Der kan være anledning til at undersøge, hvorvidt en virksomhed i det hele  

 taget leverer varer og serviceydelser.
I TfS 1995, 202 fandt Told- og Skattestyrelsen ikke, at der var tale om en selvstændig økonomisk  

 virksomhed med levering af varer og/eller afgiftspligtige ydelser.  

 Virksomheden var en fond, hvis midler anvendtes dels som en garantiordning,  

 dels til PR-virksomhed, forskning, produktudvikling m.m. til gavn for fondens  

 medlemmer.
EF-Domstolen fandt i sag C-102/86, Apple and Pear Development Council,  

 tilsvarende, at den af en institution udøvede virksomhed ikke skulle anses  

 som levering af ydelser mod vederlag.
Institutionen var oprettet i henhold  

 til en ministeriel bekendtgørelse og havde til formål at gøre reklame for  

 æbler og pærer, produceret i England og Wales, samt at fremme deres afsætning  

 og forbedre deres kvalitet.
 Domstolen lagde vægt på, at der ikke var nogen direkte sammenhæng mellem  

 den obligatoriske afgift og aktiviteternes nytteværdi for frugtavlerne.
D.2.2 Momspligtige varer Udover almindelige omsætningsvarer anses bl.a. salg af virksomhedens  

 maskiner og andre driftsmidler som varesalg.
Det kan desuden nævnes, at også  

 levende dyr og planter anses som varer.
Herudover anses eksempelvis  

 samlerobjekter som brugte frimærker og mønter for momspligtige varer.
Derimod anses fast ejendom ikke som en momspligtig vare på grund af  

 fritagelsen i momslovens § 13, stk. 1, nr. 9. Som fast ejendom hører ud over  

 selve grundstykket og bygningerne også bygningstilbehør, som er anbragt på  

 grunden eller bygningen, træer, avl på roden (f.eks. uhøstet korn), hegn,  

 brønde og andre anlæg på grunden eller bygningen.
Fritagelsen for avl på  

 roden gælder kun, hvis avlen sælges sammen med grundstykket, se endvidere  

 D.5.1.
Der skal heller ikke beregnes moms ved omsætning af fordringer som f.eks.  

 obligationer, aktier, lodsedler eller frimærker.
De tryksager, som  

 repræsenterer de pågældende fordringer, anses dog for momspligtige varer og  

 skal momsberigtiges ved levering f.eks. fra trykkeriet.
§ 4, stk. 2 Efter § 4, stk. 2, anses gas, vand, elektrisk strøm, varme og lignende som  

 varer.
D.2.3 Momspligtige ydelser Begrebet ydelser omfatter enhver anden leverance end varesalg.
 Ved ydelser tænkes der oftest på service eller tjenesteydelser.  

 Overdragelse af immaterielle rettigheder anses imidlertid også for  

 momspligtige ydelser.
 Dette gælder således for hel eller delvis overdragelse af  

 ophavsrettigheder, patentrettigheder, licensrettigheder,  

 varemærkerettigheder, royalties o.lign.
 Der foreligger endvidere en ydelse i lovens forstand, når en virksomhed  

 påtager sig en forpligtelse til helt eller delvist at undlade udøvelse af en  

 erhvervsmæssig virksomhed eller rettighed.
Blandede leverancer I visse tilfælde kan det give anledning til spørgsmål, om der foreligger  

 en levering af en ydelse eller en vare.
Det forekommer, at der i forbindelse  

 med levering af en vare indgår en ydelse og omvendt.
Ved vurderingen af, om  

 leveringen skal behandles som en ydelse eller som en vare, tages der hensyn  

 til, hvilken del af det leverede, der efter en konkret vurdering udgør  

 hovedbestanddelen.
Et moment i bedømmelsen heraf kan være en skøn over,  

 hvilken værdi de enkelte komponenter i leveringen har.
Som eksempel på, at der følger en ydelse med en vare kan nævnes, - at der i prisen for en bilradio indgår, at radioen installeres i bilen,  

 eller - at der i forbindelse med køb af hårde hvidevarer, er inkluderet levering  

 på købers adresse.
 I disse tilfælde vil ydelsen blive anset for underordnet i forhold til  

 varen, fordi ydelsen i forhold til varen må anses for underordnet.
 Problemstillingen kendes f.eks. også fra leverance af PC software, hvor  

 selve udviklingen af softwaren/programmet er en ydelse, men hvor softwaren  

 leveres i form af disketter, mapper med instruktionsmateriale m.v., der  

 fremtræder som en vare.
 Der sondres mellem standard og individuelt tilpasset software.
 Salg af individuelt tilpasset software anses for salg af en ydelse, medens  

 salg af standard software efter omstændighederne anses for salg af en vare,  

 se nedenfor.
Ved standard software forstås masseproducerede produkter, der frit udbydes  

 til alle forbrugere.
Standard software kan bestå af sammenhængende sæt af  

 programmer og støttemateriale og indeholder ofte ydelser som installation,  

 undervisning og vedligeholdelse.
Standard software kan bl.a. foreligge som PC  

 software, hjemme PC software og spillepakker.
 Levering af en standard software betragtes ikke som et salg af en vare,  

 når:
- køber ikke opnår ejendomsret over softwaren, - leverancen ikke sker ved en fysisk overdragelse (levering via  

 datatransmission), - kontraktforholdet alene omfatter salg af copyright.
 Levering af standard software i andre situationer anses for levering af  

 varer.
D.2.4 Mod vederlag Normalt giver betingelsen om, at der skal ydes et vederlag for varen eller  

 ydelsen, ikke anledning til tvivl.
Betingelsen er opfyldt både, når  

 vederlaget for den momspligtige leverance ydes direkte ved almindelig  

 betaling, og når betalingen sker indirekte f.eks. via tilskud.
Vederlaget kan også ydes i naturalier.
Der skal i givet fald betales moms  

 af værdien af denne modydelse, jf. reglerne om byttehandel i § 28, stk. 2.
Kravet om, at der som modydelse for leverancen skal betales et vederlag,  

 har særlig betydning for spørgsmålet, om der skal betales moms af tilskud,  

 herunder offentlige tilskud.
Desuden er kravet af betydning for spørgsmålet,  

 om der skal betales moms i forbindelse med garantireparationer og  

 kassedifferencer.
Endelig kan spørgsmålet opstå, hvor der i forbindelse med  

 levering af en vare ydes en synlig overpris.
Levering af varer og ydelser til overpris Spørgsmålet, om der er leveret en vare eller ydelse mod vederlag, kan  

 f.eks. opstå, når en almen velgørende institution sælger mærker og lign. mod  

 et vederlag, som langt overstiger produktionsomkostningerne.
Efter praksis  

 anses salg af sådanne mærker for momspligtige, fordi der principielt er tale  

 om levering af en vare mod betaling.
Tilskud Tilskud, der helt eller delvist kan anses for vederlag for varer og  

 ydelser, skal som hovedregel medregnes i momsgrundlaget.
Det gælder uanset,  

 om tilskuddet ydes som direkte eller indirekte betaling for de varer og  

 ydelser, som virksomheden leverer.
 Har tilskuddet derimod karakter af gave, skal der ikke erlægges moms af  

 beløbet, idet det forudsættes, at virksomheden ikke præsterer en modydelse  

 til tilskudsgiveren.
 Som eksempel på sådanne tilskud kan bl.a. nævnes offentlige tilskud i form  

 af generelle støtteordninger til erhvervslivet og institutioner, når der ikke  

 præsteres konkrete modydelser.
Tilskud til fjernvarmeværker i forbindelse med tilslutning af nye  

 fjernvarmekunder blev anset for at være betaling for en modydelse, der består  

 i den forventede mertilslutning af nye kunder som følge af varmeværkernes  

 tilbud om gratis tilslutning.
Tilskuddet er derfor momspligtigt, og  

 naturgasselskabet kan fratrække momsen heraf som indgående moms, TfS 1995,  

 866.
 Om den momsmæssige behandling af tilskud, se G.1.1.
Garantireparationer Der skal ikke betales moms, når en virksomhed udfører garantireparationer,  

 som virksomheden er forpligtet til at yde vederlagsfrit.
Der skal derimod betales moms, når en virksomhed, der udfører  

 garantireparationer, får dækket udgifterne til reservedele og arbejdsløn ved  

 afregning med fabrikanten eller importøren af den pågældende vare.
Kassedifferencer Ved opgørelsen af momsgrundlaget kan der foretages modregning mellem  

 positive og negative kassedifferencer, som konstateres i forbindelse med den  

 daglige kasseafstemning.
De positive differencer medregnes, og de negative  

 differencer fratrækkes i momsgrundlaget.
 Det er en betingelse for modregningen, at der foreligger en betryggende  

 forretningsgang vedrørende virksomhedens kasseregnskab, der sikrer, at  

 samtlige ind- og udbetalinger registreres.
 Godkendelse af foretagne modregninger vil således bero på en konkret  

 vurdering, hvor der lægges vægt på følgende momenter:
 a) Om virksomheden fører en daglig kasserapport, og om der er daglige  

 eller i hvert fald løbende afstemninger af kassebeholdningen.
 b) Om kasserapporten føres af ansat personale, der ligeledes har ansvaret  

 for kassebeholdningen.
 c) Om kasseapparaterne betjenes af ansat personale.
 d) Om kassedifferencer bogføres, når de opstår.
e) Kassedifferencernes størrelse i forhold til virksomhedens karakter og omsætning.
 f) Indehaverens opgjorte privatforbrug.
 Der lægges således vægt på, at indehaveren kan dokumentere eller på anden  

 måde sandsynliggøre, at der er faktisk adskillelse mellem virksomhedens  

 indtægter og udgifter og udtagninger til privatforbrug.
 Kan der ikke rejses væsentlig kritik af de under a - f nævnte forhold, kan  

 kassedifferencer betragtes som normale driftsmæssige indtægter og udgifter,  

 hvorefter der kan ske modregning mellem positive og negative differencer ved  

 opgørelsen af momsgrundlaget.
 Der kan ikke foretages modregning mellem kassedifferencer, der først  

 konstateres ved en efterfølgende revision, idet de således konstaterede  

 kassedifferencer må tages som udtryk for, at der ikke i virksomheden er ført  

 en betryggende kontrol med registreringen af ind- og udbetalinger.
I tilfælde, hvor der ikke kan foretages modregning mellem konstaterede  

 positive og negative kassedifferencer, skal de positive differencer fuldt ud  

 medregnes i momsgrundlaget.
De negative differencer kan alene fradrages i  

 positive differencer, og kun i det omfang omstændighederne i øvrigt taler  

 derfor.
 D.3 Andre momspligtige leverancer.
D.3.1 Kommissionsaftaler § 4, stk. 3, nr. 1 Overdragelse af en vare i henhold til en kommissionsaftale med henblik på  

 køb eller salg anses for en levering.
Bestemmelsen omfatter efter sin ordlyd  

 kun varer.
Formidling af ydelser er i stedet omfattet af reglen i § 4, stk.  

 4, se nærmere under D.3.3.
 Ved kommission forstås, at en person (kommissionæren) indgår handler i  

 eget navn, men for en andens (kommitentens) regning efter en bemyndigelse fra  

 denne.
Bestemmelsen indebærer, at en kommissionær momsmæssigt anses for en  

 almindelig forhandler.
Derfor skal kommissionæren beregne moms af den fulde  

 salgspris.
Kommissionæren kan herefter fratrække eventuel moms af det beløb,  

 der afregnes til den tidligere ejer.
D.3.2 Tidsbegrænsede kontrakter § 4, stk. 3, nr. 2 Der sker levering, når en vare faktisk overdrages i henhold til en  

 kontrakt, som vedrører udlejning af en vare eller salg på kredit, med en  

 klausul om, at ejendomsretten under normale forhold overgår til lejeren eller  

 køberen senest ved betaling af det sidste lejebeløb eller afdrag.
 Bestemmelsen omfatter leje/købekontrakter, hvor ejendomsretten overgår til  

 lejeren eller køberen ved opfyldelse af kontrakten.
 I almindelige lejeforhold, hvor udlejer vedbliver med at eje det udlejede  

 aktiv, beregner udlejer moms af lejebeløbet, efterhånden som det forfalder.
 I de lejeforhold, der omfattes af § 4, stk. 3, nr. 2, beregnes moms af  

 salgsværdien ved den fysiske levering og ikke i takt med de løbende afdrag  

 (indbetalte lejebeløb).
 Leveringen anses for sket på det tidspunkt, hvor varen overdrages i  

 henhold til kontrakten, og således ikke først på det tidspunkt, hvor  

 ejendomsretten efter kontraktens bestemmelser overgår til lejeren eller  

 køberen.
 Ved bedømmelsen af om ejendomsretten under normale forhold overgår til  

 lejeren eller køberen, kan der lægges vægt på, hvad der må blive den  

 sandsynligste udgang af kontraktforholdet, herunder om parterne selv  

 forudsætter, at ejendomsretten vil overgå fra sælger til køber.
D.3.3 Formidlingsydelser § 4, stk. 4 Efter bestemmelsen anses formidleren for selv at have modtaget og leveret  

 en ydelse, når han handler i eget navn, men formidler ydelsen for en andens  

 regning.
 Bestemmelsen indebærer, at formidlingsvirksomheden momsteknisk stilles som  

 en forhandler med et køb og et salg samt en bruttofortjeneste, der udgør det  

 egentlige formidlingshonorar.
Er den underliggende ydelse fritaget for moms, vil formidlerens ydelse  

 (provisionen) også være momsfri.
Bestemmelsen har navnlig betydning for  

 turistbureauer og lign., der beskæftiger sig med at formidle  

 sommerhusudlejning.
 Forudsætningen for at være omfattet af reglen er, at formidleren handler i  

 eget navn, men for fremmed regning.
Formidling, der sker i en andens navn og for en andens regning, er  

 omfattet af momspligten.
Det gælder f.eks. ejendomsmæglervirksomhed.
 En formidler handler i eget navn, når lejer alene indgår aftale med  

 formidleren, således at kun formidleren - og ikke udlejeren - bliver  

 forpligtet af aftalen.
 Handler formidleren i fremmed navn, består betalingen typisk i provision  

 og lign., mens vederlaget for ydelsen tilfalder udlejer.
 Om formidleren handler for egen regning, afgøres ud fra en vurdering af,  

 om det er formidleren eller udlejeren, der opnår en økonomisk gevinst eller  

 eventuelt et tab i forbindelse med aftalen.
 Told- og Skattestyrelsen har i TfS 1997, 422 truffet afgørelse om, at de  

 aktiviteter, som en række selvstændige servicecentre mod provisionsaflønning  

 udfører for et selskab, der driver virksomhed med udlejningsformidling af  

 danske sommerhuse, ikke er aktiviteter, som formidles i eget navn.
 Servicecentrene skal således betale moms af de provisioner m.v., som de  

 modtager fra selskabet som betaling for de leverede ydelser.
 Det samme gør sig gældende for rejsebureauer og turistbureauer, der på  

 samme måde som de omtalte servicecentre udfører lignende aktiviteter for  

 sommerhusudlejningsfirmaer.
 Momsnævnet har i TfS 1997, 509 fastslået, at et vikarbureau, som driver  

 virksomhed med udlejning af sygeplejersker, ikke kunne anses for at formidle  

 arbejdskraft for fremmed regning, idet bureauet selv ansatte og aflønnede  

 sygeplejerskerne.
 Forsikringsmægler- og forsikringsformidlingsvirksomhed er omfattet af den  

 særlige fritagelsesbestemmelse i § 13, stk. 1, nr. 10.
D.4 Andre momspligtige transaktioner D.4.1 Generelt Ud over levering af varer og ydelser i § 4 udløser en række andre  

 transaktioner momspligt, herunder:
1) udtagning af varer fra momspligtig virksomhed, se D.4.2.1 2) udtagning af ikke fradragsberettigede varer og ydelser, se D.4.2.2 3) udtagning af øvrige ydelser, se D.4.2.3 4) udtagning til byggeri, se D.4.2.4 5) byggeri for egen regning til salg eller udlejning, se D.5.3 og D.5.4 6) byggeri for egen regning til eget brug, se D.5.6 7) salg af virksomhedens aktiver, se D.6.1 8) udtagning af virksomhedens aktiver, se D.6.3 9) overførsel af varer til eget brug i andre EU-lande, se D.8 10) erhvervelse af varer fra andre EU-lande, se D.9 samt import fra lande  

 uden for EU (3. lande), se D.10.
D.4.2 Udtagning Ved udtagning forstås, at varer eller ydelser, der er frembragt, udført,  

 udvundet, bearbejdet, indkøbt eller indført i forbindelse med virksomheden, anvendes  

 på en sådan måde, at det må sidestilles med en leverance.
Udtagningen udløser momspligt, når udtagningen sker 1) til privat brug for virksomhedens indehaver 2) til personalets private brug 3) til en vederlagsfri overdragelse, eller 4) til formål, som ikke vedrører den registreringspligtige virksomheds  

 levering af varer og ydelser.
D.4.2.1 Udtagning af varer § 5, stk. 1 Med levering mod vederlag sidestilles udtagning, herunder anvendelse, af  

 varer fra virksomheden, såfremt der er opnået fuld eller delvis fradrag ved  

 indkøb af de pågældende varer.
Bestemmelsen forudsætter, at der er foretaget fradrag for moms i  

 forbindelse med indkøbet, fremstillingen m.v. af den udtagne vare.
Det gælder  

 uanset, om der er opnået fuld eller delvis fradragsret.
Når indkøbet m.v. er sket til brug i virksomheden, skal der også betales  

 moms, når varen efterfølgende overgår til andet formål, uden at der er tale  

 om egentligt salg.
Når en virksomhed både har registreringspligtige og  

 ikke-registreringspligtige aktiviteter, skal der derfor betales moms, når der  

 sker udtagning af varer til brug i den ikke registringspligtige del af  

 virksomheden.
Højesteret har i TfS 1996, 615, fastslået, at et tæppefirmas udtagning af  

 tæpper til dækning af et erstatningskrav opstået i forbindelse med en  

 misligholdt ejendomshandel, ikke vedrørte tæppefirmaets omsætning af varer og  

 momspligtige ydelser.
Der skulle derfor betales moms ved udtagning Reklameartikler og vareprøver Udtagning af reklameartikler og lign. til en værdi af mindre end 100 kr.  

 ekskl. moms og vareprøver sidestilles dog ikke med en levering.
 Det er en grundlæggende forudsætning for udtagning af reklameartikler og  

 vareprøver, at varen udtages til virksomhedens kunder og potentielle kunder.  

 Således gælder bestemmelsen ikke udtagning af reklameartikler og vareprøver  

 til virksomhedens ejer eller personale.
 I praksis kræves, at reklameartikler på iøjnefaldende måde skal være  

 forsynet med virksomhedens navn eller logo, således at de af den grund må  

 antages at have mistet betydningen som handelsobjekter.
 Som eksempler på reklameartikler kan nævnes askebægre, papirknive,  

 kuglepenne, kalendere og parkeringsskiver, der er forsynet med virksomhedens  

 navn eller logo.
 Der kan forekomme spørgsmål om, hvorvidt der i det hele taget er tale om  

 en reklameartikel , eller om der foreligger en repræsentationsudgift.
 Forskellen mellem reklame og repræsentation er nærmere beskrevet i  

 cirkulære om ligningsloven nr. 72 af 17. april 1996 punkt 14.2 og 14.3.
 Cirkulæret kan tillige anses som retningsgivende for afgrænsningen mellem  

 reklame og repræsentation på det momsmæssige område.
Af cirkulærets punkt 14.2 fremgår det, at "I modsætning til  

 repræsentationsudgifter er det karakteristisk for reklameudgifter, at de  

 normalt afholdes over for en ubekendt kreds af kunder eller potentielle  

 kunder.
Reklameudgifter tager endvidere sigte på at opretholde en virksomheds  

 almindelige omdømme eller fremme dens interesser ved at gøre den kendt og  

 fordelagtigt bemærket." Under cirkulærets punkt 14.3.1 beskrives repræsentationsudgifter typisk  

 som udgifter, som en virksomhed afholder "for at få afsluttet  

 forretninger eller for at knytte eller bevare forretningsforbindelser, og de  

 afholdes over for personer, som ikke er knyttet som medarbejdere til  

 erhvervsvirksomheden.
Repræsentation har karakter af opmærksomhed eller  

 kommerciel gæstfrihed over for forretningsforbindelser." Momsnævnet afgjorde i Mn. 1126, at vinflasker til en værdi under 100 kr.  

 pr. stk., som var forsynet med en særlig etiket med firmaets logo, ikke kunne  

 anses for reklame.
Nævnet fandt, at der var tale om en repræsentationsydelse  

 beregnet til konsumption.
Nævnet lagde vægt på, at der var tale om gaver til  

 en bestemt person og ikke om uddeling til en ubestemt kreds af kunder.
 Vestre Landsret fandt i TfS 1993, 244, at der var tale om reklame i  

 forbindelse med en depotindehavers uddeling af gratis øl. Øllet blev uddelt i  

 forbindelse med depotindehaverens leverancer til værtshuse m.fl.
 Landsretten fastslog, at udgiften til øllet skulle anses som en  

 reklameudgift, der skattemæssigt var fuldt fradragsberettiget.
 Som følge af dommen kan udleveringer af mad- og drikkevarer under visse  

 omstændigheder anses som vareprøver/reklameartikler og derfor udleveres  

 gratis uden momsmæssige konsekvenser.
Vareprøver er ikke defineret i momsloven, men det må forudsættes, at der  

 er tale om en vare, som virksomheden omsætter, og at formålet med at give  

 vareprøven er at fremme varens omsætning.
Vareprøven skal således udleveres i  

 markedsføringsøjemed.
Vareprøver kan f.eks. udleveres som gratis vare- og salgsprøver til  

 detailforretninger eller forbrugere i forbindelse med - at hverve nye kunder - optagelse af ordrer - introduktion af nye produkter - salgskampagner for allerede markedsførte produkter.
 Vareprøver kan være almindelige eksemplarer af varen, men vil ofte være en  

 særlig udgave i mindre format.
 I modsætning til reklameartikler gælder der ikke et maksimum på 100 kr.  

 for vareprøver.
Vindmøller - eget elforbrug Registrerede vindmølleejere skal betale moms af den el, der afsættes til  

 elværker.
Der skal efter § 5, stk. 1, endvidere betales moms af den el, der  

 anvendes til privat eller andet ikke fradragsberettiget formål.
Salgsprisen til elværket kan ikke lægges til grund ved beregning af moms  

 af eget forbrug m.v.
Det vil derfor til brug for momsberegningen vedrørende  

 privat forbrug m.v. være nødvendigt at lave en kalkulation over  

 fremstillingsprisen pr. enhed (kWh).
Kalkulationen foretages på den måde, at man på grundlag af møllens samlede  

 årsproduktion beregner kWh-prisen.
I kalkulationen skal indgå alle  

 omkostninger (også ikke momsbelagte omkostninger) i forbindelse med drift,  

 vedligeholdelse og reparation af møllen.
I møllens 10 første år skal tillige  

 medregnes en udgift til afskrivning på 10 pct. af møllens samlede  

 anskaffelsespris, herunder f.eks. udgifter til fundamentering (alle ekskl.  

 moms). Evt. offentlige tilskud må ikke modregnes i anskaffelsesprisen.
 Forrentning af anlægsomkostningerne kan indtil videre holdes udenfor  

 kalkulationen.
 Omkostninger ved genetablering af vindmøller efter skader skal ikke indgå  

 i momsgrundlaget for produceret el, som anvendes privat, i det omfang  

 omkostningerne dækkes af et forsikringsselskab.
Såfremt omkostningerne ikke dækkes af et forsikringsselskab, fordi de  

 betragtes som forbedringer, skal denne del derimod indgå i den momspligtige værdi  

 for produceret el.
 Der skal herefter til momsgrundlaget medregnes en udgift på 10 pct. af  

 disse omkostninger i de følgende 10 produktionsår.
 Der bliver således tale om en 10-års afskrivningsperiode for såvel den  

 oprindelige anskaffelsespris som for forbedringsomkostningerne.
Fællesejede vindmøller skal udskrive regninger over den kalkulerede  

 fremstillingspris med deklareret moms til ejerne og medregne dette momsbeløb  

 til salgsmomsen.
Registrede medejere vil helt eller delvist kunne medregne  

 dette momsbeløb til den indgående moms efter de almindelige regler.
D.4.2.2 Udtagning af ikke fradragsberettigede varer og ydelser § 5, stk. 2 Med levering mod vederlag sidestilles udtagning af varer og ydelser, når  

 de tages i anvendelse til formål som nævnt i § 42, stk. 1 og 3, såfremt der  

 er opnået fuld eller delvis fradrag ved indkøb, fremstilling m.v. af de  

 pågældende varer og ydelser.
 § 42, stk. 1, omhandler indkøb m.v. af varer og ydelser, som virksomheden  

 ikke kan fradrage.
Har virksomheden opnået fuld eller delvis fradragsret ved indkøb,  

 fremstilling m.v. i forbindelse med den pågældende vare eller ydelse,  

 foreligger der herefter momspligtig udtagning i forbindelse med 1) kost til virksomhedens indehaver og personale, 2) anskaffelse og drift af bolig for virksomhedens indehaver og personale, 3) naturalieaflønning af virksomhedens personale, 4) anskaffelse og drift af vuggestuer, børnehaver, fritidshjem, feriehjem,  

 sommerhuse og lign. for virksomhedens personale, 5) underholdning, restaurationsydelser, repræsentation og gaver, 6) hotelophold, 7) anskaffelse og drift af motorkøretøjer, der er indrettet til befordring  

 af ikke mere end 9 personer.
 Virksomhederne kan dog i forbindelse med de under punkt 5 og 6 nævnte  

 ydelser fradrage 25 pct. af moms af hotel- og restaurationsydelser, i det  

 omfang udgifterne hertil er af strengt erhvervsmæssig karakter.
For virksomheder, der driver kursusvirksomhed efter § 13, stk. 1, nr. 3,  

 2. pkt., foreligger der endvidere momspligtig udtagning i forbindelse med  

 overnatning og bespisning af virksomhedens kursusdeltagere m.v.
I det  

 momspligtige beløb fradrages 25 pct., som vedrører overnatning og bespisning  

 af virksomhedens kursusdeltagere m.v., i det omfang indkøbet heraf står i  

 rimeligt forhold til de afholdte kurser.
D.4.2.3 Udtagning af øvrige ydelser § 5, stk. 3 Med levering mod vederlag sidestilles udtagning af ydelser til privat brug  

 for virksomhedens indehaver eller til dennes personale eller i øvrigt til  

 virksomheden uvedkommende formål.
 Bestemmelsen om udtagelse af vederlagsfri ydelser svarer til reglen i § 5,  

 stk. 1, om udtagelse af varer.
 Der er dog den forskel i forhold til reglerne om udtagning af varer, at  

 ydelser uden momsmæssige konsekvenser kan udtages til formål, som er fritaget  

 for moms efter § 13.
 Udtagning af ydelser kan således ske momsfrit til brug for virksomhedens  

 ikke-registreringspligtige aktiviteter.
 En virksomhed, der f.eks. sælger edb-ydelser eller administrationsydelser,  

 kan derfor - uden at skulle betale moms - udtage disse ydelser til brug for  

 ikke momspligtige aktiviteter i virksomheden som f.eks. finansielle  

 aktiviteter.
 Det er derfor kun udtagning til privat brug, forstået som virksomheden  

 uvedkommende formål, der skal betales moms af.
D.4.2.4 Udtagning af varer og ydelser ved byggeri m.v. § 5, stk. 4 Med levering mod vederlag sidestilles udtagning af varer og ydelser i  

 forbindelse med byggeri m.v. til formål, der ikke vedrører den  

 registreringspligtige virksomheds leverancer.
Bestemmelsen omfatter bl.a. projektering og håndværksarbejde i forbindelse  

 med opførelse, ombygning og modernisering samt reparation og vedligeholdelse  

 af fast ejendom.
Endvidere omfatter bestemmelsen byggeadministration samt  

 anlægsarbejder, herunder byggemodning af jordarealer.
 Momsgrundlaget for varer og ydelser, som anvendes ved byggeri m.v.,  

 fastsættes efter reglerne i § 28, stk. 2, jf. stk. 3. Se G.2.3.
 Bestemmelsen om bygge- og anlægsvirksomheders udtagning af byggeri m.v.  

 supplerer momslovens §§ 6 og 7 om opførelse af bygninger m.v. for egen  

 regning, se D.5.
Indehavers eget arbejde Der skal altid betales moms af indehaverens personlige arbejde i følgende  

 tilfælde:
- når arbejdet falder inden for den pågældendes fag eller hertil nært  

 knyttede fagområder.
Snedkerarbejde og tømrerarbejde betragtes i denne  

 henseende som hørende til samme fagområde.
- når indehaveren udfører tilsvarende arbejde i forbindelse med byggeri  

 for fremmed regning eller i forbindelse med opførelse af bygninger til salg  

 eller udlejning.
Dette gælder, selv om den pågældende ikke er er uddannet  

 inden for det pågældende fagområde.
 Der skal eksempelvis betales moms af det murer- og tømrerarbejde, som  

 udføres af indehaveren til eget brug, når han også udfører murer- og  

 tømrerarbejde for fremmed regning.
I andre tilfælde end de nævnte skal der ikke betales moms af indehaverens  

 personlige arbejde.
Der skal eksempelvis ikke betales moms af det tømrer- og  

 snedkerarbejde, som udføres personligt af en bygherre, der driver selvstændig  

 virksomhed som modelsnedker inden for jern- og metalindustriens fagområde,  

 idet hans fag ikke har nogen tilknytning til byggefagene.
 Der skal altid betales moms af det arbejde, som udføres af virksomhedens  

 personale, selv om arbejdet falder uden for indehaverens eller de ansattes  

 fagområder.
D.5 Byggeri for egen regning D.5.1 Generelt §§ 6 og 7 Baggrunden for reglerne om byggeri for egen regning er, at der efter  

 momslovens § 13, stk. 1, nr. 9, ikke skal betales moms ved salg af fast  

 ejendom, mens der efter lovens almindelige regler ved byggeleverancer skal  

 betales moms af de materialer og de arbejdsydelser, der medgår ved  

 byggearbejdet m.v.
Det betyder, at der som udgangspunkt efter disse regler  

 alene skal betales moms af byggeri m.v. for fremmed regning, dvs. hvor  

 arbejdet leveres til en anden.
For at undgå konkurrenceforvridning har det  

 derfor været nødvendigt at lægge moms på byggeri m.v. for egen regning, den  

 såkaldte pålægsmoms.
 Ved opgørelsen af det momsbeløb, der skal betales for byggeri, skelnes der  

 mellem byggeri, der er opført for fremmed (bygherrens) regning, og byggeri,  

 der er opført for egen (byggevirksomhedens) regning.
 Om et byggeri skal anses som opført for egen eller fremmed regning  

 afhænger af, hvem der ejer byggegrunden, når byggearbejdet (støbningen)  

 påbegyndes.
 I de tilfælde, hvor en byggevirksomhed indgår en aftale om salg af en  

 grund og samtidig forpligter sig til at opføre en bygning på grunden, er det  

 afgørende, om byggeriet er påbegyndt ved handlens indgåelse (f.eks.  

 slutsedlens underskrift), dvs. om støbningen af fundament er påbegyndt inden  

 dette tidspunkt.
Hvis støbningen af fundament ikke er påbegyndt ved handlens indgåelse,  

 anses byggeriet som opført for fremmed regning, og momsen skal opgøres efter  

 momslovens almindelige regler.
Dette gælder, uanset om sælgeren ikke selv  

 udfører arbejdsydelser eller projekteringsarbejde ved opførelsen, men f.eks.  

 lader andre udføre byggearbejdet.
Hvis støbningen af fundament er påbegyndt, inden grunden sælges, skal  

 momsen opgøres efter reglerne om byggeri for egen regning, jf.
UfR 1988, 1029  

 H samt Østre Landsrets afgørelse nævnt i TfS 1995, 66.
Andelsboligbyggeri Ved vurderingen af, om der ved opførelsen af andelsboliger skal betales  

 moms efter lovens almindelige regler eller efter de særlige regler om byggeri  

 for egen regning, er det afgørende, om der ved byggeriets påbegyndelse  

 foreligger en bindende aftale mellem parterne (byggevirksomheden og  

 andelsboligforeningen) om køb af ejendommen.
Byggevirksomheder m.v., der opfører andelsboligbyggeri, skal derfor betale  

 moms efter lovens almindelige regler, hvis andelsboligforeningen, inden  

 støbningen af fundamentet er påbegyndt, har indgået en bindende aftale med en  

 byggevirksomhed om overtagelse af grund og byggeri.
Aftalen mellem parterne  

 kan være udmøntet i en underskrevet slutseddel, kontrakt, købstilbud, skøde  

 eller lignende.
 Der skal også betales moms efter lovens almindelige regler, hvis de  

 kommende andelshavere har indgået bindende aftale med en byggevirksomhed,  

 inden byggeriet begyndelse, og har forpligtet sig til at lade en  

 andelsboligforening overtage byggeri og grund på et senere tidspunkt.
Ved en bindende aftale forstås i denne sammenhæng en aftale, som begge  

 parter har underskrevet eller på anden måde har tiltrådt, uanset om aftalen  

 kaldes kontrakt, slutseddel, købstilbud eller lignende.
Det skal samtidig  

 præciseres, at der ved betegnelsen købstilbud forstås et accepteret  

 købstilbud.
Det betyder, at der ved vurderingen af, om der foreligger en  

 bindende aftale mellem parterne, er afgørende, hvordan aftalegrundlaget er  

 udformet.
 Hvis byggeriet er sat i gang, inden der er truffet bindende aftale om  

 overdragelse af ejendommen, skal byggevirksomheden betale moms efter reglerne  

 om byggeri for egen regning.
D.5.2 Byggeri for egen regning Reglerne i §§ 6 og 7 om byggeri for egen regning tilsigter momsmæssigt at  

 ligestille virksomheder, foreninger og private m.v. med momsregistrerede  

 byggevirksomheder i følgende situationer:
- opførelse, ombygning eller modernisering af bygninger til salg eller  

 udlejning - § 6, - opførelse, ombygning eller modernisering af bygninger til andre formål,  

 dvs. til virksomhedens eller virksomhedens indehavers brug - § 7.
 Reparation og vedligeholdelse over 75.000 kr. sidestilles i begge  

 situationer med ombygning og modernisering.
 Efter reglerne er offentlige institutioner m.v. ikke omfattet af  

 momspligten, jf. § 3, stk. 2, nr. 2 og 3.
 For byggeri m.v., hvoraf der skal betales moms efter § 6, stk. 1,  

 sidestilles det arbejde, der udføres, og de materialer, der anvendes til  

 dette arbejde, med levering mod vederlag, jf. § 6, stk. 2.
 For byggeri m.v., hvoraf der skal betales moms efter § 7, stk. 1,  

 sidestilles det arbejde, der udføres af virksomhedens ansatte, og de  

 materialer, der anvendes til dette arbejde, med levering mod vederlag, jf. §  

 7, stk. 2.
Ansatte Ved begrebet ansatte forstås et egentligt lønmodtagerforhold, hvor -  

 ejeren/virksomheden er indeholdelsespligtig for A-skat.
Frivillig, ulønnet  

 arbejdskraft er ikke omfattet af begrebet ansatte.
Der skal derfor ikke  

 betales moms af arbejde, der udføres af frivillig, ulønnet arbejdskraft ved  

 f.eks. opførelse af en idrætshal.
D.5.3 Byggeri til salg eller udlejning § 6, stk. 1 Momspligtige personer, der for egen regning på egen, lejet eller lejers  

 grund opfører bygninger til salg eller udlejning, skal betale moms, hvis den  

 pågældende eller denne ansatte udfører arbejde ved projekteringen eller  

 opførelsen.
 Momspligten omfatter selve byggearbejdet og projekteringsarbejdet, der  

 typisk består af arkitekt- og ingeniørarbejde.
Momspligten omfatter kun det arbejde, som virksomheden selv udfører i  

 forbindelse med byggearbejdet.
Værdien af det håndværksarbejde som  

 virksomheden lader udføre af fremmede håndværkere, skal ikke indgå ved  

 opgørelsen af momstilsvaret vedrørende det pågældende byggeri, idet der ikke  

 er momsfradrag for disse indkøb.
Bestemmelsen kræver ikke, at arbejdet fuldføres.
Der skal således betales  

 moms i forbindelse med projekteringsarbejde, selv om selve byggearbejdet ikke  

 kommer i gang.
D.5.3.1 Ombygning og modernisering Der skal også betales moms, når en momspligtig person på egne eller lejede  

 bygninger udfører ombygnings- eller moderniseringsarbejde med henblik på salg  

 eller udlejning, hvis virksomhedens indehaver eller dennes ansatte udfører  

 arbejde ved projekteringen eller ombygnings- og moderniseringsarbejdet.
 Ved afgørelsen af, om arbejdsydelser skal betragtes som  

 ombygning/modernisering eller reparation/vedligeholdelse, lægges der vægt på,  

 om ejendommens oprindelige standard eller anvendelighed ændres.
 Som eksempler på ombygning/modernisering kan nævnes:
- indlæggelse af centralvarme - udskiftning af almindelige vinduer med termovinduer.
D.5.3.2 Reparation og vedligeholdelse Reparations- eller vedligeholdelsesarbejde til en samlet værdi af mere end  

 75.000 kr. (ekskl. moms) årligt sidestilles med ombygnings- eller  

 moderniseringsarbejde.
 Hvis værdien af reparations- eller vedligeholdelsesarbejdet samlet  

 overstiger 75.000 kr., skal det fulde beløb indgå i momsgrundlaget.
 Som eksempler på reparation/vedligeholdelse kan nævnes:
- maling af facader og vinduer - udskiftning af tag og/eller tagrender ved anvendelse af samme  

 materialestandard.
D.5.4 Byggeri til eget brug § 7, stk. 1 Momspligtige personer, der for egen regning på egen eller lejet grund  

 lader bygninger opføre til virksomhedens eller virksomhedens indehavers brug,  

 skal betale moms, hvis den pågældendes ansatte udfører arbejde ved  

 projekteringen eller opførelsen.
Det gælder også, når en privat person ansætter en medhjælper til at opføre  

 en bygning, eller når en ikke-registreringspligtig virksomhed lader ansatte  

 udføre sådanne arbejder.
En privatperson, som selv udfører byggearbejde på  

 sin egen bolig, skal derimod ikke betale moms af sit eget arbejde.
 Momspligten omfatter selve byggearbejdet og projekteringsarbejdet, der  

 typisk består af arkitekt- og ingeniørarbejde.
Momspligten omfatter kun det arbejde, som virksomhedens ansatte selv  

 udfører i forbindelse med byggearbejdet.
Værdien af det håndværksarbejde, som  

 virksomheden lader udføre af fremmede håndværkere, skal ikke indgå ved  

 opgørelsen af momstilsvaret vedrørende det pågældende byggeri.
Bestemmelsen kræver ikke, at arbejdet fuldføres.
Der skal således betales  

 moms i forbindelse med projekteringsarbejde, selv om selve byggeriet ikke  

 kommer i gang.
D.5.4.1 Ombygning og modernisering Der skal også betales moms, når en momspligtig person udfører ombygnings-  

 eller moderniseringsarbejde på egne eller lejede bygninger til virksomhedens  

 eller virksomhedens indehavers brug, hvis den pågældendes ansatte udfører  

 arbejde ved projekteringen eller ombygnings- og moderniseringsarbejdet.
D.5.4.2 Reparation og vedligeholdelse Reparations- eller vedligeholdelsesarbejde til en samlet værdi af mere end  

 75.000 kr. (ekskl. moms) årligt sidestilles med ombygnings- eller  

 moderniseringsarbejde.
Hvis værdien af reparations- eller  

 vedligeholdelsesarbejdet samlet overstiger 75.000 kr., skal det fulde beløb  

 indgå i momsgrundlaget.
 Om sondringen mellem ombygning/modernisering og  

 reparation/vedligeholdelse, se D.5.3.1.
 For byggevirksomheder gælder reglen om udtagning i momslovens § 5, stk. 4,  

 jf. § 28, stk. 2 og 3. Beløbsgrænsen på 75.000 kr. gælder således ikke  

 byggevirksomheder.
D.5.5 Momsgrundlaget Momsgrundlaget for byggeri til salg og udlejning, jf. § 6, stk. 1, til  

 eget brug, jf. § 7, stk. 1, samt § 5, stk. 4 om udtagning fastsættes efter  

 reglerne i § 28, stk. 2, jf. stk. 3. Dette indebærer, at momsgrundlaget er  

 virksomhedens almindelige pris ved levering af varer og ydelser af den  

 pågældende art, hvori indgår en beregnet avance.
Hvis en sådan salgspris ikke  

 findes, beregnes momsen af en kalkuleret salgspris, der skal omfatte samtlige  

 de omkostninger og den avance, der i almindelighed indgår i momsgrundlaget  

 for varer eller ydelser af den pågældende art, se G.2..
 Uanset om en byggevirksomhed sælger en bygning med tab, skal der betales  

 moms af byggearbejdet på grundlag af virksomhedens almindelige salgspris  

 eller en kalkuleret salgspris.
D.5.6 Fradrag Virksomheder, der bygger for egen regning, kan til købsmomsen medregne  

 momsen på de materialer, som virksomheden selv anvender ved de udførte  

 arbejder ved byggeriet efter momslovens almindelige regler.
Til købsmomsen kan altså medregnes momsen af de omkostninger, der senere  

 indgår i kalkulationen for det pågældende byggearbejde, f.eks.  

 vognmandskørsel af jord, beton m.v.
Endvidere kan f.eks. momsen af hårde  

 hvidevarer, som virksomheden selv monterer, medregnes til virksomhedens  

 købsmoms, men skal så efterfølgende medtages i kalkulation af virksomhedens  

 momsgrundlag for det pågældende arbejde.
Momsen af udgifter til el, vand og varme, der benyttes af virksomheden ved  

 byggeriet indtil tidspunktet for byggeriets færdiggørelse, kan ligeledes  

 medregnes til købsmomsen.
Virksomheden skal herefter medregne udgifterne til  

 el, vand og varme ved kalkulation af virksomhedens momsgrundlag for det  

 pågældende arbejde.
Momsen af materialer, som virksomheden indkøber til brug for andre  

 håndværksvirksomheders arbejde ved byggeriet, kan derimod ikke medregnes til  

 købsmomsen.
Momsen af håndværksarbejde (entrepriser), som udføres af andre  

 virksomheder, kan heller ikke medregnes til købsmomsen.
Der skal på den anden  

 side ikke betales moms af sådanne entrepriser og materialeindkøb ud over den  

 moms, der er opkrævet af håndværkeren (entreprenøren) eller leverandøren.
Hvis virksomheden bliver frivillig registreret for udlejning m.v. af fast  

 ejendom, jf. momslovens § 51, gælder der andre regler for fradragsret, jf §§  

 37 og 39 i momsbekendtgørelsen.
Se afsnit M.5.1.1 og M.5.2.
D.5.6.1 Delvis fradragsret Byggevirksomheder, som har både momspligtig og momsfri omsætning, er  

 omfattet af reglerne om delvis fradragsret for så vidt angår omkostninger,  

 der ikke udelukkende knytter sig til virksomhedens momspligtige omsætning.  

 Sådanne virksomheder har således kun delvis fradragsret for momsen af  

 udgifter til telefon, revision, kontorudgifter, lokaleudgifter og  

 annonceudgifter m.v.
Ved opgørelse af den delvise fradragsret anses salg af huse, som  

 virksomheden har momsberigtiget efter reglerne om byggeri for egen regning,  

 ikke som momsfri omsætning.
Dette er begrundet i, at erhvervelse af grund  

 samt det senere salg af et færdigt hus anses som en integreret del af den  

 momspligtige byggevirksomhed.
Se TfS 1996, 764.
 Momsfri omsætning, som skal begrænse fradragsretten, forekommer derfor  

 oftest i byggevirksomheder i form af enten salg af grunde eller handel med  

 ejendomme, hvorpå virksomheden ikke selv har foretaget byggearbejder.
D.6 Salg og udtagning af aktiver § 8 D.6.1 Salg af aktiver § 8, stk. 1 Der skal betales moms ved salg af virksomhedens aktiver, hvis virksomheden  

 har haft fuld eller delvis fradragsret ved indkøb, fremstilling m.v. af  

 aktiverne.
Momspligten gælder også salg af aktiver ved virksomhedens  

 afmeldelse fra registrering.
 Begrebet aktiver dækker både over materielle goder som driftsmidler og  

 over immaterielle rettigheder som f.eks. ophavsrettigheder,  

 varemærkerettigheder, patentrettigheder.
Byttehandel Bestemmelsen finder også anvendelse, når et aktiv, f.eks. en maskine,  

 gives i bytte i forbindelse med anskaffelsen af en ny maskine.
D.6.2 Salg af aktiver som led i overdragelse af virksomhed Hvis aktiver overdrages som led i en samlet overdragelse af virksomheden  

 eller af en del af denne, skal der ikke betales moms af overdragelsen, når  

 den nye indehaver driver registreret virksomhed.
 Bestemmelsen giver adgang for en form for momsmæssig succession, hvor den  

 nye indehaver indtræder i overdragerens momsmæssige status.
Registreringsmeddelelse Virksomheden skal inden 8 dage efter overdragelsen give told- og  

 skatteregionen meddelelse om den nye indehavers navn og adresse samt om  

 salgsprisen for de overdragne aktiver.
Det er en betingelse for momsfriheden ved virksomhedsoverdragelse, at den  

 nye ejer er eller bliver momsregistreret.
Den momsfrie overdragelse er ikke  

 betinget af, at den nye indehaver driver virksomhed inden for samme branche.
Hel eller delvis overdragelse Det er en betingelse, at virksomheden eller dele af denne overdrages.
Det beror på et skøn, hvornår en virksomhed kan anses for helt eller  

 delvis overdraget.
Det er med andre ord spørgsmålet om, hvor mange aktiver,  

 der kan holdes udenfor virksomhedsoverdragelsen, før bestemmelsen ikke  

 længere finder anvendelse.
 Bestemmelsen kræver, at de aktiver, som basalt set er nødvendige for  

 virksomhedens drift, skal indgå i overdragelsen.
I praksis foretages der en helhedsvurdering af de nærmere omstændigheder i  

 forbindelse med virksomhedens salg af driftsmidlerne m.v.
Der skal med andre  

 ord sondres mellem handler, der har karakter af ordinære købs- og  

 salgssituationer, og handler, der har karakter af en hel eller delvis  

 overdragelse af virksomheden.
 Der skal - for at en overdragelse af en virksomhed eller en del af denne  

 kan anses for at foreligge - være tale om overdragelse af en virksomheds  

 driftsmidler m.v. (økonomisk enhed), som foretages med henblik på, at køberen  

 enten fortsætter driften af virksomheden eller udøver en sådan driftsmæssig  

 anvendelse af de overdragne aktiver, der sidestilles hermed.
Der skal samtidig i almindelighed være tale om, at sælgeren på tidspunktet  

 for overdragelsen ophører med drift af den overdragne virksomhed eller del af  

 virksomheden.
Ved vurderingen lægges der således vægt på, at sælger ophører  

 med drift af den overdragne økonomiske enhed, og på købers hensigt med  

 overdragelsen af den økonomiske enhed.
 Det betyder, at der skal betales moms, når en virksomhed overdrager  

 eksempelvis størstedelen af virksomhedens driftsmidler til en forhandler  

 (automobilforhandler, maskinforhandler, kreaturforhandler m.fl.), som efter  

 overtagelsen sælger driftsmidlerne til forskellige kunder.
 Ved en virksomhedsoverdragelse træffes der typisk aftale om, at der i  

 overdragelsen medfølger f.eks. varelager, maskiner og andre driftsmidler,  

 goodwill, forhandlerrettigheder, produktionsrettigheder og andre immaterielle  

 aktiver, der tilsammen danner et fundament for driften.
 Omvendt behøver virksomhedens debitormasse ikke at skulle overdrages  

 sammen med de øvrige aktiver, fordi debitormassen ikke er nødvendig for  

 virksomhedens fortsatte drift.
 Tilsvarende kan det ikke kræves, at bygningerne overdrages, fordi  

 virksomheden eller dele af denne kan drives fra den nye ejers egne  

 lokaliteter.
 Hvis en virksomhed løbende har salg af varer, maskiner og andre  

 driftsmidler, herunder en landbrugsvirksomheds salg af husdyr, og salget sker  

 som et naturligt led i driften af virksomheden, skal der beregnes moms efter  

 de almindelige regler.
 De aktiver, der ikke indgår i den momsfrie overdragelse, behandles som et  

 almindeligt salg af virksomhedens aktiver.
Styrelsen har svaret på en forespørgsel fra et trafikselskab om de  

 momsmæssige konsekvenser ved at stifte et 100 % ejet leasingselskab, der  

 skulle indkøbe nye busser, som skulle udlejes til trafikselskabet.  

 Trafikselskabet spurgte, om en senere fusion mellem det endnu ikke stiftede  

 leasingselskab og trafikselskabet kunne gennemføres som en momsfri  

 overdragelse, jf. § 8, stk. 1, 3. pkt.
Styrelsen svarede, at bestemmelsen  

 ikke hjemler adgang til, at overdragelsen kan ske momsfri, TfS 1996, 187.
Tilbageregulering Hvis der fejlagtigt er beregnet moms ved salg af driftsmidler m.v. som led  

 i hel eller delvis virksomhedsoverdragelse, skal sælgeren (den for hvis  

 regning salget sker) berigtige fejlen overfor køberen ved, at der udstedes  

 kreditnota til køberen på momsbeløbet samtidig med, at det beregnede  

 momsbeløb tilbagebetales til sælgeren.
 Køberen har i disse tilfælde ikke adgang til at fradrage købsmomsen.
 Hvis salgsbeløbet, inkl. det beregnede momsbeløb, efter nærmere aftale med  

 kreditor er indbetalt til finansieringsselskaber, pengeinstitutter eller  

 realkreditinstitutter m.v. er sælger ligeledes forpligtet til at foretage  

 momsmæssig regulering.
 Dette gælder også i de tilfælde, hvor handlen f.eks. er indgået af et  

 pengeinstitut efter fuldmagt fra sælgeren.
Efterregulering af købers indgående moms kan undlades i tilfælde, hvor  

 sælger ikke kan tilbagebetale momsbeløbet til køber, og denne i begrundet tro  

 har anset handlen for at kunne ske med momsberegning.
I disse tilfælde skal  

 det af sælger beregnede momsbeløb berigtiges overfor Told Skat.
D.6.3 Udtagning af aktiver § 8, stk. 2 Der skal betales moms, når der udtages aktiver, bortset fra aktiver som  

 omhandlet i §§ 43 og 44, til privat brug eller andre formål, som ikke  

 vedrører den momspligtige virksomheds levering af varer og ydelser.
 Momspligten forudsætter, at virksomheden har haft fuld eller delvis  

 fradragsret ved indkøb, fremstilling m.v.
Højesteret fandt i 1996, 615, at en virksomheds anvendelse af en vare fra  

 varelageret til betaling af en erstatning måtte betragtes som udtagelse af en  

 vare til andre formål.
Virksomheden skulle svare moms efter de dagældende  

 regler og kunne ikke fradrage den indgående moms.
 § 8, stk. 2, finder anvendelse i forbindelse med udtagning fra varelagre  

 og andre beholdninger, ved udtagning af maskiner og andre driftsmidler, der i  

 anskaffelse har kostet under 75.000 kr. ekskl. moms, og ved udtagning af  

 driftsmidler, der ikke er undergivet værdiforringelse.
Bestemmelsen omhandler ikke de aktiver, der omfattes af §§ 43 og 44 om  

 regulering af investeringsgoder.
Som investeringsgode efter § 43, stk. 1  

 betragtes:
1) Maskiner, inventar og andre driftsmidler, hvis anskaffelsespris ekskl.  

 moms overstiger 75.000 kr., og som er undergivet værdiforringelse, 2) fast ejendom, herunder til- og ombygning, 3) reparation og vedligeholdelse af fast ejendom til et samlet beløb af  

 mere end 75.000 kr. (ekskl. moms) Ved udtagning af sådanne investeringsgoder skal der ikke betales moms  

 efter § 8, stk. 2, men derimod foretages en regulering af den indgående moms  

 efter reglerne i §§ 43 og 44, se J.4.2.
Momsgrundlaget Momsgrundlaget ved udtagning af aktiver fastsættes efter reglerne i § 28,  

 stk. 1, jf. stk. 4. Momsgrundlaget er indkøbsprisen eller fremstillingsprisen  

 uden moms, men medregnet andre afgifter fra tidligere omsætningsled eller i  

 forbindelse med indførsel fra lande uden for EU, jf. § 27, stk. 2.
 Har virksomheden selv indført varen fra steder udenfor EU, fastsættes  

 værdien efter reglerne i § 32, se G.8.
 For aktiver, der er undergivet værdiforringelse, reduceres momsgrundlaget  

 med 20 pct. for hver påbegyndt regnskabsår efter anskaffelses- eller  

 fremstillingstidspunktet, jf. § 28, stk. 4.
D.7 Offentlige institutioners leverancer § 9 Offentlige virksomheder er som udgangspunkt momspligtige efter § 3, stk.  

 2, nr. 3, for så vidt de leverer varer og ydelser i konkurrence med  

 erhvervsvirksomheder.
 I medfør af § 9 er en lang række offentlige leverancer fra institutioner,  

 der er momspligtige efter § 3, stk. 2, nr. 3, dog ikke momspligtige.
 Det gælder:
1) leverancer mellem institutioner inden for samme ministerområde 2) leverancer mellem amtskommunale og kommunale institutioner under samme  

 amtskommune eller kommune 3) leverancer fra en institution, der drives i fællesskab af flere  

 amtskommuner eller kommuner, til de amtskommuner eller kommuner, der er  

 parthavere i institutionen.
 Bestemmelsen afgrænser momspligtens omfang for de offentlige  

 institutioner, der er momspligtige efter § 3, stk. 2, nr. 3, fordi de driver  

 konkurrence med erhvervsvirksomheder m.fl.
 Reglerne om, at der skal betales moms ved ethvert salg sikrer ikke fuldt  

 ud den ønskede konkurrenceneutralitet, når det drejer sig om offentlige  

 institutioners valg mellem selv at fremstille varer og ydelser eller købe dem  

 på det private marked.
Momsmæssig ligestilling kan etableres efter to forskellige ordninger,  

 enten ved at pålægge de offentlige institutioner at betale moms af varer og  

 ydelser til eget brug, eller ved at offentlige institutioner får refunderet  

 udgifterne til moms, der betales ved køb hos erhvervsvirksomheder.
I begge  

 tilfælde opnås, at momsen ikke spiller nogen rolle for valget mellem at  

 producere selv og at købe hos erhvervsvirksomheder.
Fra 1. januar 1985 er  

 valgt sidstnævnte ordning.
Kommunens udgifter til moms refunderes via den kommunale  

 momsudligningsordning, jf.
Indenrigsministeriets bekendtgørelse nr. 39 af 11.  

 januar 1995.
 Bestemmelsen vedrører ikke offentlige forsyningsvirksomheder, der er  

 momspligtige af samtlige leverancer.
Samme område Det er med bestemmelsen slået fast, at offentlige institutioner inden for  

 samme kommune eller amtskommune, kan udveksle varer eller ydelser, uden at  

 der skal betales moms.
Eksempelvis kan kommunens eller amtskommunens egne ansatte udføre  

 rengøringsarbejde m.v. på kommunens eller amtskommunens egne institutioner,  

 uden at der skal betales moms.
Tilsvarende gælder leverancer fra  

 institutioner, der drives i fællesskab af flere amtskommuner eller kommuner.
Parthaver Afgørelsen af, hvorvidt et amtskommunalt eller kommunalt samarbejde drives  

 i fællesskab, foretages på grundlag af et samlet, konkret skøn over, hvordan  

 virksomheden er etableret og drives.
Der er efter praksis lagt vægt på, om de pågældende kommuner i fællesskab  

 er økonomisk ansvarlige for etableringen og de fulde driftsudgifter, og om  

 hver enkelt kommune har del i ledelsen og hermed indflydelse på enhedens  

 drift, herunder budget- og personalepolitik.
Det er i den forbindelse  

 underordnet, om de tilknyttede kommuner fordeler enhedens driftsresultat  

 efter f.eks. indbyggerantal eller efter enhedens omsætning.
Amtsrådsforeningen eller Kommunernes Landsforening anses ikke for fælles  

 amtskommunale eller kommunale enheder.
Foreningerne skal derfor beregne moms  

 af konsulentydelser m.v., som de leverer til kommunerne og amtskommunerne.
D.8 Overførsel af varer til eget brug i andre EU-lande § 10 Efter bestemmelsen fastslås det, at virksomhedens overførsel af varer til  

 et andet EU-land til virksomhedens eget brug dér efter EU's regler  

 ligestilles med levering af varer mod vederlag.
Baggrunden herfor er, at  

 varerne skal beskattes i forbrugslandet.
Det er derfor i princippet uden  

 betydning, om varerne leveres til en anden person eller overføres til  

 virksomheden selv i et andet EU-land.
 Da bestemmelsen sidestiller virksomhedens eget brug af varer i andre  

 EU-lande med salg af varer til kunder i EU-landene, skal der udstedes faktura  

 med samme oplysninger, som ved et varesalg mellem to EU-lande.
 Værdien af de pågældende varer er virksomhedens almindelige pris ved salg  

 af de pågældende varer.
Findes en sådan salgspris ikke, skal virksomheden anvende en kalkuleret  

 salgspris.
Den kalkulerede salgspris skal indeholde samtlige de omkostninger  

 og den avance, der i almindelighed indgår i den momspligtige værdi for varer  

 af den pågældende art.
 Der skal ikke beregnes dansk moms, jf. § 34, stk. 1, nr. 4.
Midlertidig anvendelse Hvis en vare udelukkende sendes til et andet EU-land med henblik på en  

 midlertidig anvendelse dér, skal der dog ikke beregnes moms, hverken i  

 afsendelseslandet eller i modtagerlandet.
Heri ligger en forudsætning om, at  

 varen leveres tilbage umiddelbart efter endt anvendelse.
Det beror på et konkret skøn, om varen kun kan anses for midlertidig  

 anvendt.
Ved dette skøn kan der bl.a. lægges vægt på, om varen forbruges  

 eller forringes væsentligt, eller om det må anses for mest sandsynligt, at  

 varen forbliver i det andet EU-land.
EU's regler Bestemmelsen henviser til EU's regler om, hvornår en vare i øvrigt kan  

 anses for overført til et andet EU-land.
Efter 6. momsdirektiv, artikel 28a,  

 stk. 5, litra b, bliver en del transaktioner ikke anset for overførsel af  

 varer (goder). Som eksempler på varer, der omfattes af bestemmelsen kan  

 nævnes:
- varer, som sendes til et andet EU-land for dér at blive  

 installeret eller monteret af leverandøren eller for dennes regning - varer, der midlertidigt anvendes på en udstilling i et andet EU-land, - varer, der midlertidigt anvendes i forbindelse med reparationsarbejde i  

 et andet EU-land, - midlertidig anvendelse af en vare i en periode på højst 24 måneder på en  

 anden medlemsstats område, hvor indførselen af samme vare fra et tredjeland  

 med henblik på midlertidig anvendelse ville være omfattet af ordningen om  

 fuldstændig fritagelse for importafgifter ved midlertidig indførsel.
Der skal betales moms i forbrugslandet, når en vare ikke længere kan anses  

 for midlertidigt overført til et andet EU-land.
Momspligten indtræder på det  

 tidspunkt, hvor varen ikke længere kan anses for midlertidigt overført.
D.9 Erhvervelser § 11, stk. 2 § 11 fastlægger de situationer, hvor der skal beregnes moms i forbindelse  

 med erhvervelse af varer fra andre EU-lande.
Bestemmelsen omhandler kun  

 erhvervelse af varer.
 Ved erhvervelse af en vare forstås efter § 11, stk. 2, erhvervelse af  

 retten til som ejer at råde over en vare, som af sælgeren eller erhververen  

 eller for disses regning forsendes eller transporteres til erhververen fra et  

 andet EU-land.
 En erhvervelse kræver således:
1) at erhververen skal opnå retten til som ejer at råde over varen, se  

 D.2.1 2) at varen kommer frem til erhververen, hvilket betyder, at varen fysisk  

 kommer erhververen i hænde 3) varen skal komme fra et andet EU-land.
§ 11, stk. 1, nr. 1 Efter bestemmelsen skal der beregnes moms ved erhvervelser mod vederlag af  

 varer fra andre EU-lande, når sælgerens virksomhed er momsregistreret og  

 erhververen er en momspligtig person.
 Det samme gælder, når erhververen er en ikke momspligtig juridisk person,  

 der er registreringspligtig efter §§ 47 eller 48, eller som registreres efter  

 §§ 50 eller 51.
Når virksomheden skal beregne moms i forbindelse med erhvervelsen af den  

 pågældende vare, skal virksomheden selv beregne momsen af EU-varekøbet.
Det  

 samlede momstilsvar angives periodevis.
Momsregistrerede virksomheder kan  

 samtidig medregne momsen af den momspligtige erhvervelse til købsmomsen efter  

 lovens almindelige regler.
 Sælger virksomheden udelukkende momsfri ydelser, skal virksomheden også  

 beregne og angive momsen periodisk, men har ikke fradragsret for den  

 beregnede moms af erhvervelsen af EU-varerne.
 Vedrørende indførsel af varer fra tredjelande, se D.10.
 Køb og salg fra private m.v.
 Der skal ikke betales moms, hvis sælgeren fra det andet EU-land er en  

 mindre ikke-momsregistreret virksomhed eller en privatperson.
 Private her i landet skal heller ikke afregne moms af varer, som de køber  

 fra andre EU-lande.
Installations- og monteringsarbejde Der betales ikke moms, når varen af sælger installeres eller monteres her  

 i landet, idet sælger ikke skal registreres herfor.
Momspligten påhviler i  

 stedet varemodtager efter reglerne i § 46, stk. 1, nr. 2.
Brugte varer Tilsvarende skal der ikke betales moms, når varen er momsberigtiget efter  

 reglerne om brugtvaremoms i salgslandet, se R.2.
D.9.1 Nye transportmidler § 11, stk. 1, nr. 2 Det er endvidere bestemt, at der betales moms ved erhvervelse mod vederlag  

 af nye transportmidler fra andre EU-lande.
§ 11, stk. 4 Ved nye transportmidler i stk. 1, nr. 2, forstås:
1) Motordrevne landkøretøjer (motorkøretøjer, traktorer, motorredskaber og  

 knallerter) med en slagvolumen på over 48 ccm eller en effekt på over 7,2 kW,  

 når enten leveringen finder sted senest 6 måneder efter første ibrugtagning,  

 eller når køretøjet har kørt højst 6.000 km.
Der er tale om et nyt køretøj,  

 når blot den ene betingelse er opfyldt på leveringstidspunktet.
- Eksempelvis er der tale om et brugt transportmiddel, hvis leveringen af køretøjet finder sted efter 6 måneder og køretøjet har kørt over 6.000  

 km.
2) Både på over 7,5 m, når leveringen finder sted senest 3 måneder efter  

 første ibrugtagning, eller når den har sejlet højst 100 timer.
Der er tale om  

 et nyt transportmiddel, når båden opfylder blot den ene betingelse på  

 leveringstidspunktet.
3) Fly med en højest tilladt startvægt (take-off-Weight) på over 1.550 kg,  

 når leveringen finder sted senest 3 måneder efter første ibrugtagning, eller  

 når det har fløjet højst 40 timer.
Der er tale om et nyt transportmiddel,  

 hvis flyet blot opfylder den ene betingelse på lerveringstidspunktet.
 Vedrørende fortolkningen af nr. 2 har Told- og Skattestyrelsen på en  

 henvendelse fra en brancheforening svaret:
 1. En motorbåd skal rent fysisk have motoren i gang i 100 timer, dvs.  

 sejlet, før den kan anses for brugt.
 2. En sejlbåd skal rent fysisk have bevæget sig ved motor eller sejl, dvs.  

 sejlet, før den kan anses for brugt.
 3. Den tid, en båd ligger i havn, medregnes til brugstiden, men ikke til  

 sejltiden.
 4. En demonstrationsbåd anses først for brugt, når den har sejlet i 100  

 timer, jf. pkt. 1 og pkt. 2.
 5. Båden skal have sejlet 100 timer, når båden erhverves, dvs. når  

 ejendomsretten til båden overgår til køber, jf. dansk rets almindelige  

 regler.
6. En båd behøver ikke at have været solgt til en privat for at kunne  

 anses for brugt.
Et sådant kriterium indgår ikke i momsloven.
 7. Punkt 1 og punkt 2 gælder også for private.
 8. En båd, der har været anvendt til kapsejlads uden at have været i  

 privat eje, kan også sælges som brugt, hvis de to betingelser i § 11, stk. 4,  

 nr. 2, er opfyldt.
 9. Bevisbyrden for, at en båd opfylder betingelserne for at kunne betegnes  

 som brugt båd, påhviler de personer, der er involveret i handlen mellem de to  

 EU-lande.
- Hvis båden er ny, skal sælger anmelde salget til myndighederne.
Anmelder  

 han ikke salget, skal han kunne bevise, at båden ikke er omfattet af  

 definitionen af en ny båd.
 - Det kan være vanskeligt at skaffe bevis for specielt sejltiden, men i  

 mange større både er der installeret motorlog og/eller sumlog, som kan bruges  

 til at sandsynliggøre sejltiden.
 - Brugstiden kan sandsynliggøres ved at fremlægge kvittering for betaling  

 for hjælp til søsætning, kombineret med købsfaktura og lign.
D.9.2 Overførsel af varer fra andre EU-lande § 11, stk. 3 En virksomhed skal betale moms, når den her i landet modtager en vare, som  

 virksomheden har overført fra et andet EU-land.
 Med erhvervelse mod vederlag sidestilles således en momspligtig persons  

 benyttelse af en vare i sin virksomhed her i landet, når varen er overført  

 hertil fra et andet EU-land, hvor varen er fremstillet m.v., erhvervet eller  

 indført fra et sted uden for EU som led i den momspligtige persons virksomhed  

 i det andet EU-land.
Bestemmelsen omhandler således ikke salgssituationer, men alene de  

 tilfælde, hvor varerne flyttes fra et EU-land til et andet.
Ved at sidestille  

 overførsel med erhvervelse sikres det, at beskatningen sker i forbrugslandet.
D.9.3 Afgiftsoplag § 11 a Der betales moms af EU-varer, der efter at have været oplagt i Københavns Frihavn, på et frilager eller på et afgiftsoplag fraføres herfra.
Ved oplæggelse af varer i Københavns Frihavn eller på et frilager er såvel  

 leverancen ved oplæggelsen, senere leveringer samt ydelser, der foretages på  

 de oplagte varer, fritaget for moms.
Fritagelsen omfatter ydelser såsom  

 lagerleje samt ydelser, der fysisk foretages på oplaget, såsom f.eks.  

 nedfrysning eller andre ydelser til varernes bevarelse.
D.10 Indførsel § 12 § 12, stk. 1 Der betales moms (importmoms) af varer, der indføres her til landet fra  

 steder uden for EU, se G.8.
 § 12, stk 2, omhandler hvilke områder, der nærmere skal henføres til EU's  

 afgiftsområde, se B.2.
Efter momslovens § 61 afregnes importmomsen efter de regler, der gælder  

 for afregning af told.
Virksomheder, der erhvervsmæssigt importerer varer,  

 skal være registreret som importør hos Told Skat.
Toldordninger § 12, stk. 2 Når varen fra et tredjeland ved indførslen henføres under særlige  

 toldordninger, hvor der indrømmes fuldstændig toldfritagelse ved indførelsen,  

 indtræder momspligten først, når varen ikke længere er omfattet af en af  

 disse ordninger.
Det drejer sig om ordningen vedrørende fællesskabsforsendelse, aktiv  

 forædling og midlertidig indførsel m.v., hvor der indrømmes fuldstændig  

 toldfritagelse ved indførelsen.
Det samme gælder, når varen oplægges i Københavns Frihavn, på frilager eller på toldoplag med tilladelse til  

 afgiftsfri oplæggelse, se I.1.9.
D.11 Fritagelser Generelt § 13 fritager en række varer og ydelser for moms.
Fritagelserne er fastsat  

 i overensstemmelse med 6. momsdirektiv og svarer til direktivets artikel 13  

 om afgiftsfritagelser i indlandet.
Enkelte ydelser findes dog i direktivets  

 artikel 28, stk. 3, litra b, jf. direktivets bilag F. § 13 adskiller sig fra  

 § 34 ved, at der efter § 13 ikke er registreringspligt og ingen fradragsret  

 for købsmoms.
D.11.1 Sundhedssektoren § 13, stk. 1, nr. 1 Fritaget for moms er hospitalsbehandling og lægevirksomhed, herunder  

 kiropraktik, fysioterapi og anden egentlig sundhedspleje samt tandlæge- og  

 anden dentalvirksomhed.
Bestemmelsen fritager det meste af den offentlige og  

 private del af sundhedssektoren for moms.
 Ydelser, der er omfattet af bestemmelserne, kan karakteriseres som sket i  

 nær tilknytning til behandling af personer.
 Nedenfor gennemgås de nærmere betingelser for de aktiviteter, der er  

 omfattet af bestemmelsen.
Hospitalsbehandling og lægevirksomhed Ved hospitalsbehandling forstås levering af ydelser, der præsteres af  

 offentlige og private hospitaler.
Alle sådanne ydelser, præsteret af  

 hospitalet i forbindelse med behandlinger, er fritaget.
 Som typiske ydelser kan nævnes operationer, pleje, indlæggelse m.v.
 Levering af organer, blod og mælk fra mennesker er også fritaget for moms  

 efter bestemmelsen i § 13, stk. 1, nr. 1. Levering af blodderivater, der er  

 specialiserede præparater til patientbehandling, fremstillet ud fra blod  

 eller blodkomponenter, er momspligtige.
Med leverancer fra lægevirksomhed menes ydelser, der præsteres af  

 privatpraktiserende læger.
Omfattet er læger, der praktiserer og er honoreret  

 efter overenskomsten med den offentlige sygesikring, dvs. offentlig  

 anerkendte medicinalpersoner.
Behandlingen berettiger derfor også til tilskud  

 fra den offentlige sygesikring.
Hvis der i en lægeklinik er en arbejdsdeling mellem den administrative del  

 og den lægelige del af arbejdet, er den administrative del blevet anset som  

 momsfri af Momsnævnet, TfS 1995, 319. Begrundelsen for dette er, at  

 administrative ydelser i forbindelse med lægers udførelse af f.eks.  

 kosmetiske operationer bør træffes ud fra en helhedsbedømmelse.
Det afgørende  

 er, om de administrative serviceydelser naturligt fremtræder som en del af  

 den lægelige ydelse.
Se også TfS 1994, 81.
Øjenlæger og optikeres tilpasning af kontaktlinser til patienter og kunder  

 er momsfri. Øjenlægers salg af kontaktlinser kan ske momsfrit på den  

 betingelse, at kontaktlinserne videresælges uden fortjeneste.
Optikeres  

 synsprøver samt tilpasning af briller er derimod momspligtige.
 Tolkeydelser i tilknytning til hospitals- og lægevirksomhed anses som en  

 bi- eller hjælpeydelse, der er momspligtig efter lovens § 4, stk. 1.  

 Tolkeydelsen kan derfor ikke betragtes som en integreret del af social- eller  

 sundhedsforvaltningens momsfri virksomhed, TfS 1995, 425. Ydelsen anses  

 heller ikke for at være i nær tilknytning til hovedydelsen, dvs.  

 hospitalsbehandling og læge-virksomhed, hhv. social forsorg og bistand (§ 13,  

 stk. 1, nr. 1-2).
Anden egentlig sundhedspleje Bestemmelsen fritager også anden egentlig sundhedspleje.
Under denne  

 kategori falder kiropraktorer, fysioterapeuter, psykologer, og under visse  

 forudsætninger, alternative behandlere.
 De grundlæggende betingelser, der skal vurderes inden en ydelse kan opnå  

 fritagelse for moms som anden egentlig sundhedspleje, er følgende:
 1) Hvis behandlingen foretages af en autoriseret medicinalperson og i  

 henhold til den pågældendes autorisation, er den uden videre momsfri.
 2) Det samme gælder, hvis behandlingen berettiger til refusion efter den  

 offentlige sygesikringsordning.
 3) Hvis ingen af betingelserne efter de to ovenstående punkter er opfyldt,  

 tages der hensyn til, om behandlingen (eventuelt i forhold til en bestemt  

 patientgruppe) af Sundhedsstyrelsen anses for at høre under det  

 sundhedsmæssige område, f.eks. derved at behandlingen sker efter henvisning  

 fra læge eller hospital.
Momsnævnet har fundet, at den lægebehandling, samt den alternative  

 behandling under lægeligt tilsyn og behandling, der ydes på et kurcenter,  

 anses som momsfritaget som anden egentlig sundhedspleje.
Kurcenterets øvrige  

 behandlinger, ophold og forplejning er derimod ikke omfattet af fritagelsen,  

 TfS 1995, 834.
 Kiropraktik er fritaget, hvis behandlingen gives af en kiropraktor, der  

 har opnået autorisation af Sundhedsstyrelsen i henhold til lov nr. 415 af 6.  

 juni 1991 om kiropraktorer m. v.
Fysioterapi er fritaget, hvis behandlingen er tilskuds- eller  

 refusionsberettiget.
Det vil sige, at massage, der bliver udøvet på  

 motionscentre m.v., ikke er omfattet af bestemmelsen.
Specialuddannede  

 fysioterapeuters arbejdsydelser, der vedrører rideundervisning til  

 handicappede er også fritaget for moms.
 Fysioterapeuters fremstilling af aflastende indlægssåler anses ikke som  

 omfattet af momsfritagelsen, da indlægssålerne også fremstilles af  

 ortopædvirksomheder og skomagere.
Laboratorieundersøgelser er som udgangspunkt momspligtige.
Sker en  

 undersøgelse efter henvisning fra læge eller sygehus, vil undersøgelsen dog  

 være momsfri.
Behandlinger som f.eks. elektroterapibehandling, hypnose- og  

 samtaleterapibehandling er momspligtige, da disse behandlingsformer ikke er  

 tilskuds- eller refusionsberettigede efter sygesikringsordningen Homøopatiske behandlinger er ikke blevet anset for at være omfattet af  

 begrebet "anden sundhedspleje". Styrelsen lagde vægt på, at der  

 ikke var tale om en offentligt autoriseret behandlingsform, som var  

 tilskudsberettiget efter sygesikringslovgivningen, TfS 1995, 580.
Psykologer Psykologer og psykoanalytikere med akademisk kandidateksamen, som har  

 gennemgået en klinisk uddannelse i en offentlig stilling af mindst 1 års  

 varighed, er omfattet af § 13, stk. 1, nr. 1.
 Den psykologiske-pædagogiske kandidateksamen fra Danmarks lærerhøjskole  

 (cand.pæd.psyk.) ligestilles i denne forbindelse med den psykologiske  

 kandidateksamen ved universiteterne (cand.psyk.).
Der kan i visse tilfælde dispenseres fra kravet om klinisk uddannelse i  

 offentlig stilling, hvis det kan dokumenteres, at der af anden vej er opnået  

 tilsvarende kvalifikationer.
En sådan dispensation bliver normalt kun givet  

 efter høring af Sundhedsstyrelsen.
 Efter en sådan høring har Sundhedsstyrelsen bl.a. tilkendegivet, at  

 deltagelse i undervisning i "Indføring i psykoterapi - klinisk praksis  

 for ældre studerende" ved Københavns Universitets Institut for Klinisk  

 Psykologi ikke kan sidestilles med den 1-årige uddannelsesstilling.
Plejeservice Plejefunktioner på døgninstitutioner f.eks. hospitaler og plejehjem  

 udføres i visse tilfælde af rengøringsselskaber.
Egentlige plejefunktioner er  

 undtaget fra momspligten, hvorimod rengøringen er momspligtig.
Se nærmere  

 D.11.2.
Bedriftssundhedstjeneste Bedriftssundhedstjenester i sin helhed er momspligtige af deres ydelser.
 Efter Arbejdsministeriets bekendtgørelse nr. 323 af 19. maj 1993 består  

 bedriftssundhedstjenesternes virksomhed i at levere såvel ydelser vedrørende  

 rådgivning, konsulentbistand m.v. som ydelser, der må anses for at være  

 momsfritaget som anden egentlig sundhedspleje.
 Den egentlig sundhedspleje udført af autoriserede medicinalpersoner udgør  

 en meget begrænset del af tjenesteydelserne.
 Momsnævnet fandt derfor, at bedriftssundhedstjenesternes virksomhed i  

 henseende til momslovens regler indtil videre i sin helhed udgøres af  

 momspligtige konsulent- og rådgivningsydelser, TfS 1994, 776.
 Redningskorps er også momspligtige for virksomhed med redning og  

 brandslukning.
Alternative behandlere Alternativ behandling, herunder behandling udført af personer, som er  

 registreret som alternative behandlere af Landsforeningen til  

 Naturhelbredelsens Fremme (LNF), er som udgangspunkt momspligtige.
Under visse omstændigheder kan alternative behandlere fritages fra  

 momspligten.
Behandlingen skal i disse tilfælde foregå under lægeligt tilsyn.
De nærmere retningslinier for lægers benyttelse af medhjælp er fastsat af Sundhedsstyrelsen og offentliggjort i Ugeskrift for Læger den 5. marts  

 1990. Disse betingelser skal være opfyldt, for at lægen kan delegere opgaver  

 fra sit lægelige virksomhedsområde til en ikke-lægelig behandler (medhjælp).
 Betingelserne som lægen skal opfylde er følgende:
 1) Lægen skal i hvert enkelt tilfælde forud for behandlingen undersøge  

 patienten og tage stilling til hvilken behandling, der skal gives.
 2) Lægen skal i fornødent omfang kontrollere patientens tilstand efter  

 behandlingen.
3) Lægen skal sikre sig, at medhjælpen har den fornødne uddannelse i at  

 udføre behandlingen, og at denne nøje er instrueret om hvilken behandling,  

 der skal iværksættes i det konkrete tilfælde.
Dette forudsætter, at lægen  

 selv har et grundigt kendskab til behandlingen.
 4) Lægen skal sikre sig, at medhjælpen er bekendt med, og iagttager, de  

 hygiejniske foranstaltninger for den pågældende behandlingsmetode.
 5) Lægen skal sikre sig, at medhjælpen er bekendt med muligheden for at  

 tilvejebringe adækvat lægehjælp.
 - Ved anvendelse af medhjælp påtager lægen sig det fulde ansvar for  

 diagnostik, indikation for behandlingen, og at føre ordnede optegnelser over  

 behandlingen m.v.
Kombinerede behandlinger Vikarbureauer - plejepersonale Hvis momsfri behandlinger udføres sammen med momspligtige behandlinger,  

 sådan som det f.eks. er tilfældet på visse fod- og skønhedsklinikker, skal  

 ydelserne faktureres særskilt, sådan at de momsfrie ydelser kan udskilles fra  

 de momspligtige.
 Momsnævnet har truffet afgørelse om, at vikarbureauer, der stiller  

 plejepersonale til rådighed for hospitaler, ikke er omfattet af  

 momsfritagelsen.
Nævnet lagde vægt på, at bureauet ikke præsterede ydelser, der har  

 karakter af anden egentlig sundhedspleje, da bureauet alene leverer  

 arbejdskraft.
Sundhedsstyrelsens godkendelse af sådanne bureauer kan ikke  

 tillægges betydning, da denne godkendelse kun sikrer, at det er autoriserede  

 sygeplejersker, der forestår ansættelse og udlejning af sygepersonale, TfS  

 1997, 510.
Tandlæge- og anden dentalvirksomhed Fritaget er også ydelser leveret fra tandlæge- og anden dentalvirksomhed.
 Fritagelsen omfatter de ydelser, som tandlæger foretager i kraft af  

 udøvelsen af deres profession.
 Tandlæger, dentallaboratorier og praktiserende tandteknikere er fritaget  

 for at betale moms af afsætningen af aftagelige og faste tanderstatninger,  

 som de selv har fremstillet.
 Dette gælder også for fremstilling og afsætning af individuelle  

 apparaturer til ortodontiske, kæbeortopædiske og kæbekirurgiske behandlinger.
Told- og Skattestyrelsen har fra Sundhedsministeriet fået en udtalelse om Sundhedsministeriets definition af begrebet tandlægevirksomhed i relation  

 til spørgsmålet om momspligt.
 Efter tandlægelovens § 10 omfatter tandlægevirksomhed forebyggelse af  

 instrumentel og medikamentel art, diagnostik og behandling af anomalier,  

 læsioner og sygdomme i tænder, mund og kæbe.
Efter tandlægelovens § 13, stk. 1, er en tandlæge forpligtet til at udvise  

 omhu og uhildethed ved udfærdigelse af erklæringer, som tandlægen afgiver i  

 sin egenskab af tandlæge.
Efter § 13, stk. 2, er en tandlæge forpligtet til  

 på begæring af en offentlig myndighed at afgive attest til offentlig brug om  

 tandlægelige iagttagelser vedrørende en person, som tandlægen har undersøgt  

 eller behandlet.
 Sundhedsministeriet finder under henvisning til bemærkningerne til loven  

 samt under henvisning til, at Sundhedsvæsenets Patientklagenævn kan behandle  

 klager over denne del af tandlægers faglige virksomhed, at tandlægers  

 udfærdigelse af denne type erklæringer, attester m.v. er omfattet af  

 tandlægelovens § 13 og udgør en del af den tandlægefaglige virksomhed.
For så vidt angår tandlægers konsulentydelser til f.eks.  

 forsikringsselskaber i form af tandlægefaglige vurderinger af anmeldte  

 tandskader, er det Sundhedsministeriets opfattelse, at sådan virksomhed ikke er omfattet af  

 bestemmelserne i tandlægeloven og dermed heller ikke af Patientklagenævnets  

 virksomhed.
Tilsvarende gælder det f.eks. for virksomhed, som udøves af læger  

 ansat i Arbejdsskadestyrelsen eller den sagsbehandlende virksomhed, som  

 udøves af autoriserede sundhedspersoner i Sundhedsstyrelsen, at virksomheden  

 ikke er omfattet af de respektive autorisationslove og derfor heller ikke af  

 Sundhedsvæsenets Patientklagenævn og som følge heraf momspligtig.
D.11.2 Social forsorg og bistand § 13, stk. 1, nr. 2 Efter bestemmelsen momsfritages ydelser vedrørende social forsorg og  

 bistand, herunder ydelser, der præsteres af børne- og ungdomsinstitutioner  

 inden for ældreområdet.
Bestemmelsen tilsigter at holde den sociale sektor  

 uden for momspligten.
 Fritagelsen omfatter således bl.a. plejehjem, vuggestuer, børnehaver,  

 fritidshjem og offentlig hjemmehjælp.
Almennyttig karakter Ved vurderingen af, om ydelser kan henføres til den sociale sektor, ses  

 der bl.a. på, om ydelsen sker i nær tilknytning til social bistand og  

 sikring, og om den præsteres af et offentligt organ eller af andre organer,  

 der er anerkendt som foretagender af almennyttig karakter.
 Således omfatter fritagelsen også arbejdsløshedskasser, herberger,  

 beskyttede pensionater, dagcentre for pensionister samt andre såvel  

 offentlige som selvejende institutioner, der drives med fuld  

 underskudsdækning efter bistandsloven.
Desuden kan der som eksempel nævnes, at der er momsfrihed for Dansk Røde Kors modtagelsescentre for indkvartering af asylansøgere i tiden fra  

 ankomsten til Danmark til den endelige afgørelse af asylansøgningen  

 foreligger.
Varer og ydelser Efter bestemmelsen er levering af varer og ydelser i nær tilknytning til  

 social forsorg og bistand ligeledes fritaget for moms.
 Momsnævnet har truffet afgørelse om, at de ydelser, som en selvejende  

 institution leverer i tilknytning til behandling af en psykisk lidelse, er  

 fritaget for moms, som ydelser leveret i nær tilknytning til social forsorg  

 og bistand.
Ydelserne består af undersøgelser med henblik på vejledning til etablering  

 af undervisning/behandling, rådgivning/vejledning og kursusvirksomhed for  

 pårørende og fagfolk samt forskning.
Nævnet har i denne forbindelse lagt vægt  

 på, at kurserne er rettet mod forældre til børn og fagfolk, der direkte er  

 inddraget i behandlingen af børnene, TfS 1996, 230.
Endvidere er salg af mad og drikkevarer (servering) samt salg af  

 materialer, håndarbejde m.v. til symbolske priser (indkøbs- og  

 fremstillingspriser) til klienter og deres pårørende momsfritaget.
Dette  

 gælder dog ikke servering fra cafeteriaer o.lign. med almindelig adgang for  

 offentligheden.
 For så vidt angår spørgsmålet om, hvorvidt der skal betales moms af  

 indtægter, som fremkommer i forbindelse med ydelser af social karakter m.v.,  

 vil der bl.a. indgå en vurdering af, om en fritagelse fra momspligten vil  

 føre til konkurrenceforvridning overfor andre virksomheder.
 Almindeligt salg fra kiosker vil således altid være momspligtig, uanset om  

 salget fra kiosken sker fra en institution, der leverer ydelser vedrørende  

 social forsorg og bistand.
Plejehjemsydelser Momsnævnet tog i afgørelsen TfS 1995, 94 nærmere stilling til hvilke af en  

 række ydelser til plejehjemsbeboere, der er omfattet af fritagelsen.
 Momsnævnet fandt, at kommunens levering af leje af bolig samt el og varme  

 i tilslutning hertil mod betaling kan ske momsfrit.
Det samme gælder levering af kost og leje af linned.
Det er uden  

 betydning, at maden blev leveret under "cafeteria-lignende"  

 forhold.
Derimod skal der i givet fald betales moms ved levering af vask og  

 rengøring, herunder vinduespolering, idet nævnet ikke fandt, at disse ydes i nær  

 tilknytning til den sociale forsorg og bistand.
Når offentlige institutioner  

 leverer de nævnte ydelser, skal institutionerne betragtes som momspligtige  

 personer, da disse ydelser leveres i konkurrence med erhvervsvirksomheder,  

 jf. momslovens § 3, stk 2, nr. 3, se endvidere C.2.3.
Hjemmehjælpsydelser Hjemmehjælpsydelser i form af hjælp med personlig hygiejne, deltagelse i  

 udflugter, ferieture og lign. er fritaget for moms, mens ydelserne rengøring  

 og indkøb og lign. er momspligtige.
Afsættes både momspligtige og momsfrie  

 hjemmehjælpsydelser, skal der på fakturaen ske en opsplitning af ydelserne  

 med særskilt sammentælling, jf.Told Skat Nyt 1992.9.280.
Ungdomsklubber Ungdomsklubbers fællesaktiviteter som f.eks. landbrugs- og cafeteriadrift  

 anses ikke for at høre under social forsorg og bistand.
Tolkeydelser Momsnævnet fastslog i TfS 1995, 425, at levering af selvstændige  

 tolkeydelser er omfattet af momspligten.
Nævnet fandt ikke, at tolkeydelser  

 kunne anses for en integreret del af social- og sundhedssektorens momsfrie  

 virksomhed.
Nævnet udtalte, at der efter dets opfattelse er tale om levering  

 af bi- eller hjælpeydelser, der ikke er i "nær tilknytning" til  

 hovedydelserne.
D.11.3 Undervisnings- og kursusvirksomhed § 13, stk. 1, nr. 3 Forskellige former for undervisnings- og kursusvirksomhed er fritaget for  

 moms.
Det gælder efter § 13, stk. 1, nr. 3, 1. punktum:
- skoleundervisning - undervisning på videregående uddannelsesinstitutioner - faglig uddannelse, herunder omskoling, og anden undervisning, der har  

 karakter af skolemæssig eller faglig undervisning.
 Momsfritagelsen gælder både selve undervisningen og levering af varer og  

 ydelser i nær tilknytning hertil.
 Efter bestemmelsen er almindelig undervisning af børn og unge momsfri.
På samme måde er skole- og universitetsundervisning m.v. fritaget, fordi  

 undervisningen udføres af offentlige organer eller af organer, der er  

 godkendt af det offentlige.
Fritagelsen gælder f.eks. også  

 aftenskoleundervisning, hvor der undervises i traditionelle fag som sprog,  

 matematik, bogføring, håndarbejde, musik m.v.
 Told- og Skattestyrelsen har truffet afgørelse om, at uddannelsen til  

 trafikpilot - ab initiouddannelsen - i sin helhed kan anses for momsfri  

 faglig uddannelse.
 Afbryder eleven uddannelsen efter at have opnået A-certifikat, skal der  

 ske en efteropkrævning (regulering) af momsen, da erhvervelse af  

 A-certifikatet alene er momspligtig, TfS 1995, 808.
 Kurser, der er rettet mod købere af en virksomheds egne produkter, anses  

 ikke som faglig undervisning, men derimod som instruktion, og er derfor  

 momspligtige, TfS 1996, 680.
Undervisning i legemsøvelser Efter § 13, stk. 1, nr. 3, er undervisning, der har karakter af  

 skolemæssig eller faglig undervisning, samt levering af varer og ydelser i  

 nær tilknytning hertil fritaget for moms.
 Undervisning i legemsøvelser er altid momsfri efter denne bestemmelse.
 Fritagelsen omfatter undervisning i gymnastik samt beslægtede discipliner.
 Eksempler herpå er undervisning i aerobic og andre særlige  

 gymnastikformer, dans, afspænding, yoga, judosport og andre kampsporter.
 Undervisning i legemsøvelser er gymnastik i bred forstand med henblik på  

 en almen styrkelse af udøverens krop.
 Brug af redskaber eller maskiner udelukker ikke i sig selv, at der kan  

 være tale om undervisning i legemsøvelser, men for at der kan være tale om  

 momsfri undervisning i legemsøvelser, må der være et væsentligt element af  

 reel undervisning.
Undervisningen skal således forestås af en lærer/instruktør efter et forud  

 fastlagt program, og den skal endvidere have en vis intensitet.
Det er ikke  

 tilstrækkeligt, at den alene går ud på at instruere om brugen af forskellige  

 trænings- og motionsapparater.
Styrke- og motionstræning med motionsredskaber  

 i et motionscenter vil derfor normalt ikke være momsfritaget.
 For at afgøre, om der er tale om undervisning, lægges der bl.a. vægt på  

 følgende elementer:
- Er der en lærer/instruktør gennem hele timen ? - Er der tale om et egentligt hold ? - Har instruktøren andre opgaver samtidig ? - Bliver man ledt gennem hele programmet, eller kan man blot spørge om  

 hjælp ? Momsfritagelsen for undervisning i legemsøvelser er generel og omfatter  

 også den undervisning, der udbydes af private virksomheder på almindelige  

 forretningsmæssige vilkår.
Se i øvrigt TfS 1996,127.
 Momsnævnet har besluttet at ændre 2 tidligere afgørelser om momsfritagelse  

 for undervisning i faldteknik/faldskærmsudspring og i  

 klatring/bjergbestigning, Mn. 1300/90 og TfS 1994, 433.
Nævnet fandt, at de omhandlede sportsaktiviteter, der begge drives med  

 gevinst for øje, omfattes af momspligten, idet nævnet har fundet, at man  

 hidtil har fortolket undtagelsesbestemmelsen om undervisning i legemsøvelser  

 for bredt.
Nævnet fandt, at ovennævnte undervisning er momspligtig på linje  

 med undervisning i f.eks. golf, ridning og tennis, TfS 1996, 125.
Momsnævnet traf i ovennævnte afgørelse også afgørelse om, at aktiviteterne  

 i dykkerskoler er momspligtige.
Uddannelse af instruktører er imidlertid  

 momsfri, jf. ovenfor om uddannelse.
D.11.3.1 Momspligtige kurser De former for kurser, der er fritaget efter bestemmelsens 1. punktum, kan  

 dog jf. 2. punktum være momspligtige, hvis de leveres af en kursusvirksomhed, der drives med gevinst for øje, og kurserne primært er rettet mod  

 virksomheder og institutioner.
Det er kun virksomheder, der sælger kurser, f.eks. efter- og  

 videreuddannelseskurser, der er momspligtige.
Virksomheder, der leverer  

 egentlige kompetencegivende uddannelser, er momsfrie.
Begrundelsen herfor er,  

 at sådanne uddannelser anses for almindelig undervisning, jf. bestemmelsens  

 1. punktum.
Momsnævnet har truffet afgørelse om, at et uddannelsescenters levering af  

 kurser til arbejdsformidlingen, hvor deltagerkredsen er arbejdsledige, er  

 momspligtig.
Nævnet lagde ved sin afgørelse vægt på, at ordene "retter  

 sig mod" i lovbestemmelsen dækker kunden, dvs. den virksomhed eller  

 institution, der er aftager af kurset, TfS 1995, 426.
Gevinst for øje Den næste forudsætning for at statuere momspligt er, at virksomheden som  

 sådan drives med gevinst for øje, dvs. at virksomhedens primære formål er at  

 optjene en gevinst til ejere af virksomheden eller til andre aktiviteter end  

 undervisning.
 Institutioner, der opfylder en lovbestemt pligt til at sørge for kurser,  

 eller som afholder kurser for at opfylde en lovbestemt pligt til at sørge for  

 visse nærmere bestemte uddannelser, vil som udgangspunkt ikke være  

 momspligtige.
Deltagerkredsen Det enkelte kursus skal primært være rettet mod virksomheder og  

 institutioner for at være momspligtigt.
Er kunden en forening, herunder en  

 fagforening og lign., er kursusvirksomheden ikke momspligtig, medmindre  

 foreningen kan siges at være erhvervsdrivende.
Da kursusvirksomheden ofte ikke vil kende den faktiske deltagerkreds på  

 det tidspunkt, hvor kurset udbydes, må virksomheden selv foretage et skøn  

 over, om den endelige deltagerkreds vil være enkeltpersoner eller  

 virksomheder og institutioner.
Dette skøn skal kun tilsidesættes for allerede  

 afholdte kurser, hvis skønnet er foretaget på et åbenbart fejlagtigt  

 grundlag.
 Deltagerkredsen vil i den forbindelse være lig den personkreds, der er  

 købere af kurserne, dvs. dem faktura er udstedt til og som afholder  

 udgifterne, se TfS 1995, 426.
Underleverandører Momsnævnet har i TfS 1994, 775 truffet afgørelse om, at  

 undervisningsydelser, der leveres af underleverandører (f.eks. undervisere)  

 til brug for en kursusvirksomhed, der står som den egentlige kursusudbyder,  

 ikke er omfattet af bestemmelsen.
Det medfører, at underleverandørers ydelser  

 kan leveres momsfrit.
D.11.4 Foreninger § 13, stk. 1, nr. 4 Efter bestemmelsen omfatter momsfritagelsen foreningers og organisationers  

 levering af ydelser og varer i nær tilknytning hertil til deres medlemmer i  

 disses fælles interesse og mod et kontingent.
 Efter bestemmelsen er foreningers levering af varer og ydelser  

 momsfritaget, når følgende betingelser er opfyldt:
- leveringen har tilknytning til foreningens formål - foreningen opfylder et af de i bestemmelsen nævnte formål - foreningen ikke arbejder med gevinst for øje - leveringen er finansieret ved kontingent (og ikke særskilte betalinger) - afgiftsfritagelsen ikke fremkalder konkurrenceforvridning.
De formål, som foreningen m.v. efter bestemmelsen skal have for at blive  

 momsfritaget, er formål af politisk, fagforeningsmæssig, religiøs,  

 patriotisk, filosofisk eller filantropisk karakter, eller formål, som  

 vedrører borgerlige rettigheder.
Disse formål er efter bestemmelsen  

 udtømmende.
Erhvervsmæssig virksomhed § 3 Selv om en forening m.v. ikke er omfattet af en af de i bestemmelsen  

 nævnte formål, vil den ikke blive anset for momspligtig, i det omfang den  

 ikke leverer varer eller ydelser mod vederlag, se D.2.1.
 Således vil foreninger m.v., der generelt ikke skønnes at drive  

 erhvervsmæssig virksomhed for så vidt angår de kontingentfinansierede  

 aktiviteter, ikke skulle betale moms for disse aktiviteter, jf. § 3.
 Spørgsmålet om, hvorvidt en forening driver erhvervsmæssig virksomhed,  

 afgøres efter en konkret vurdering af foreningens vedtægter, service,  

 aktiviteternes art og omfang, regler for kontingentbetaling m.v., herunder om  

 andre end foreningen kunne have leveret tilsvarende ydelser.
Foreningsblade, fagblade Efter praksis er foreninger m.v. fritaget for at betale moms i forbindelse  

 med udgivelsen af foreningsblade, fagblade og lign., når bladene ikke  

 indeholder annoncer, og de afsættes til en pris, der ikke overstiger  

 omkostningerne ved fremstillingen.
Sådanne udgivelser anses ikke for  

 økonomisk virksomhed, jf. § 3.
Fællesantenneforeninger Fællesantenneforeninger anses for momspligtige.
Af de ydelser, der i en  

 fællesantenneforening anses for momspligtige, er bl.a. kontingenter betalt af  

 medlemmerne og indskud fra medlemmerne, hvis indskuddet er en betingelse for  

 medlemskab af foreningen.
I det omfang en fællesantenneforening opkræver KODA, COPY-DAN og andre  

 afgifter/gebyrer, er disse afgifter ligeledes momspligtige, medmindre  

 udlægsreglerne i momslovens § 27, stk. 3, nr. 3, følges.
Se nærmere G.1.3.2.
 Der skal ikke betales moms af levering af antenneydelser, når andelsbolig-  

 eller ejerlejlighedsforeningens funktion i denne forbindelse alene består i  

 at afholde og fordele de faktisk afholdte udgifter, se TfS 1996,128 (TSS).
D.11.5 Sportsaktiviteter og arrangementer § 13, stk. 1, nr. 5 Efter bestemmelsen er sportsaktiviteter og arrangementer, herunder  

 arrangementer, hvortil der er knyttet spil på totalisator eller på anden  

 lignende måde, fritaget for moms.
Totalisator Når der er momsfritagelse på sportsarrangementer, hvortil der er knyttet  

 spil på totalisator, skyldes det, at der for disse arrangementer allerede er  

 pålagt en særlig afgift af indskud på spil på totalisator.
Uden fritagelsen  

 ville der derved ske en dobbeltbeskatning.
 Den virksomhed, som totalisatorforstandere ved travbaner m.v. udfører, er  

 derfor fritaget fra momspligten som en del af momsfrit totalisatorspil.
 Fritagelsen gælder, uanset om der deltager professionelle i arrangementet.
Trav- og galopløb Momsnævnet har ændret sin tidligere afgørelse vedrørende en række ydelser  

 (f.eks registrering, udfærdigelse af certifikater m.m.) fra visse foreninger  

 i forbindelse med trav- og galopløb, således at disse nu anses for at være  

 momsfri.
Nævnet lagde ved sin revurdering af sagen vægt på, at foreningernes  

 overskud tjente til fremme af hestevæddeløbssporten i sin helhed, idet der i  

 altovervejende grad var tale om amatørsport, TfS 1996, 362.
Motorløb Fritagelsen omfatter ikke motorløb.
Således er entréindtægter ved  

 motorløb altid momspligtige, også selv om motorløbet alene sker med  

 deltagelse af amatører.
Racerbådsstævner sidestilles efter praksis med  

 motorløb.
 Amatørmotorklubber skal dog ikke beregne moms af sædvanlige startpenge,  

 der afkræves deltagerne, når løbene afholdes uden entréindtægt.
Professionel udøvelse Arrangementer, hvor der deltager professionelle sports- og idrætsudøvere,  

 er ikke fritaget for momspligten.
Det betyder, at der er momspligt for hele  

 arrangementet, blot der deltager en enkelt professionel.
Efter bestemmelsen kræves det ikke, at den/de professionelle modtager  

 særskilt vederlag for deltagelse i arrangementet.
Det er derimod afgørende,  

 om deltageren ud fra almindelige kriterier kan anses for professionel i  

 relation til sports- eller idrætsudøvelsen.
 En professionel sportsudøver er en person, der dyrker den pågældende sport  

 som sit erhverv.
 En sportsudøver får ikke status som professionel, blot fordi den  

 pågældende får stillet gratis tøj og sportsfaciliteter til rådighed eller får  

 udbetalt skattefri befordringsgodtgørelse eller modtager gaver.
En professionel sportsudøver må have en vis indtægt for at blive betragtet  

 som professionel.
En sportsudøver, der på fritidsbasis har mindre biindtægter  

 fra sportsudøvelse, anses således ikke for professionel.
Den omstændighed, at der udbetales tabt arbejdsfortjeneste, medfører ikke  

 i sig selv, at sportsudøveren anses for at være professionel, medmindre  

 udbetalingen antager karakter af at udgøre en væsentlig del af en normal  

 arbejdsindtægt.
Dette vil vejledende være tilfældet, hvis indtægter fra  

 sportsudøvelsen overstiger halvdelen af den gældende dagpengesats for  

 fuldtidsforsikrede.
 Ved bedømmelse af om en sportsudøver i momsmæssig forstand er  

 professionel, skal udbetalinger både fra spillerens klub samt fra  

 støtteforeninger, anpartsselskaber eller lignende, kontrolleret eller ejet af  

 "moderklubben", medregnes.
Den omstændighed, at en sportsudøver modtager sponsorbidrag eller  

 reklameindtægter i forbindelse med sin sport, indebærer ikke i sig selv, at  

 den pågældende anses som professionel.
Reklameindtægterne kan sammen med  

 andre indtægter fra sportsudøvelsen medføre, at sportsudøveren må anses som  

 professionel, hvis det samlede beløb overstiger ovennævnte beløb.
 Det bemærkes i øvrigt, at ethvert salg af reklameydelser er momspligtigt.
 Sportsudøvere skal derfor også registreres og betale moms af de  

 reklameindtægter, de selv modtager i forbindelse med sportsudøvelsen.
 Registreringen skal ske, når den årlige reklameomsætning overstiger kr.  

 20.000. Dette gælder, uanset om den pågældende kan anses som professionel  

 sportsudøver eller ej.
Spillende trænere En spillende træner anses ikke som professionel sportsudøver, hvis den  

 pågældende er ansat som træner.
Dette gælder også, selvom træneren samtidig  

 spiller med på holdet.
Det vil altid være en forudsætning, at den pågældende  

 rent faktisk står for træningen i klubben, og at trænerens aflønning står i  

 forhold til det antal timer og den arbejdsindsats, som den pågældende udfører  

 som træner.
Fodboldkampe Der er kun momspligt i forbindelse med fodboldkampe, når der deltager  

 professionelle på begge hold.
 Entréindtægter m.v.
 Som hovedregel er entréindtægter ved sportsarrangementer - dvs.  

 sportskampe og lignende - momsfrie.
 Sportsarrangementer, hvor der deltager professionelle sports- og  

 idrætsudøvere, er dog momspligtige.
Bestemmelsen betyder, at der skal betales moms af entréindtægten  

 ved sportsarrangementer, hvor der deltager professionelle.
Hvis der i et  

 arrangement foruden amatører blot deltager en enkelt professionel  

 sportsudøver, skal der således betales moms af entréen til det  

 pågældende arrangement.
 Skal der betales moms af entréindtægten, skal der også betales moms  

 af start- eller deltagergebyr og lign. ved sportsarrangementer.
 Særreglen om, at der kun skal betales moms, hvis der deltager  

 professionelle på begge hold, gælder kun for fodboldkampe.
 Dette betyder, at en amatørklub i f.eks. håndbold skal betale moms af  

 entréindtægten, hvis der på modstanderholdet deltager professionelle.  

 Det samme gælder for landskampe, som arrangeres af et specialforbund.
Deltager de professionelle sportsudøvere uden nogen form for vederlag  

 eller mulighed for at opnå vederlag, vil entréindtægten ved  

 arrangementet dog være momsfri.
Dette skal forstås som enkeltstående  

 tilfælde, f.eks. når en fodboldspiller spiller en opvisningskamp i sin  

 barndomsklub.
 Selv om der betales moms af et sportsarrangement, betyder det ikke, at der  

 automatisk skal betales moms af arrangørens andre sportsaktiviteter.
 Hvis disse aktiviteter er momsfrie, vil de fortsat være momsfrie, selv om  

 der f.eks. skal betales moms af entréen til klubbens førsteholdskampe.
Undervisning i legemsøvelser Der henvises til afsnit D.11.3.
Udlejning af sportsfaciliteter (fast ejendom) Efter reglerne om udlejning af fast ejendom (se D.11.8) har idrætsklubber  

 og andre mulighed for momsfrit at leje visse sportsfaciliteter som f.eks. en  

 svømmehal.
 Såfremt udlejeren er frivillig momsregistreret for udlejningen (se M.5),  

 tillægges lejebeløbet dog moms.
Ved udlejning af fast ejendom kan der i udlejningen kun indgå, hvad der  

 momsmæssigt normalt kan indgå i sådanne lejeforhold.
Det vil sige, at  

 driftsmidler og løsøregenstande, der i mindre omfang stilles til rådighed som  

 led i udlejningen, kan anses for at være integreret i udlejningen af den  

 faste ejendom og dermed momsfritaget.
 For at der kan være tale om momsfri udlejning af fast ejendom, og ikke et  

 momspligtigt entrébeløb, skal følgende betingelser desuden være  

 opfyldt:
 - Udlejningen skal foregå over et længerevarende tidsrum, f.eks. en sæson.  

 Udlejningen kan i den pågældende periode dog godt være punktvis, f.eks. hver  

 onsdag.
 - Der skal foreligge en fast skriftlig aftale, f.eks. i form af en  

 lejekontrakt.
 - Udlejningen skal omfatte hele sportshallen/-lokalet/-rummet/-anlægget.  

 Dvs. at lejeren skal have den fulde dispositionsret over det lejede.
 - Udlejningsbeløbet skal være aftalt på forhånd, og lejeren skal hæfte for  

 beløbet i henhold til aftalen.
Øvrige aktiviteter Det er alene sports- og idrætsarrangementer, der er fritaget for moms.  

 Såfremt arrangementet har islæt af underholdning eller forlystelse, er  

 arrangementet ikke omfattet af momsfritagelsen.
 Det beror på et konkret skøn, om aktiviteten kan anses for sport/idræt  

 eller underholdning/forlystelse.
 Ved vurderingen af, hvad der kan anses for sportsaktiviteter, kan der  

 bl.a. lægges vægt på, om den pågældende klub eller forening, hvori  

 aktiviteten udøves, er tilknyttet Dansk Idræts Forbund (DIF) eller Danske  

 Gymnastik- eller Idrætsforeninger (DGI) eller tilsvarende sports- eller  

 idrætsforbund.
 I TfS 1995, 275 traf Momsnævnet afgørelse om, at der ved afgørelsen af den  

 momsmæssige behandling af salg af adgang til at udøve sportsaktiviteter skal  

 lægges vægt på, om virksomheden drives erhvervsmæssigt.
 Dette indebærer, at erhvervsmæssigt salg af adgang til at udøve  

 sportsaktiviteter ikke er undtaget fra momspligten.
 Momsnævnet har truffet afgørelse om, hvad der efter nævnets opfattelse  

 normalt må forstås ved "erhvervsmæssigt salg af adgangen til at dyrke  

 sport" over for ikke erhvervsmæssigt salg.
Efter 6. momsdirektivs artikel 13, pkt.
A, stk. 1, litra m, fritager  

 medlemsstaterne "visse former for tjenesteydelser i nær tilknytning til  

 udøvelsen af sport eller fysisk træning, der præsteres af organer, som ikke  

 arbejder med gevinst for øje, til fordel for personer, der deltager i sport  

 eller fysisk træning". Det er således en forudsætning for  

 afgiftsfritagelse, at ydelsen præsteres af organer, som ikke arbejder med  

 gevinst for øje, TfS 1996, 126.
 Momsnævnet har ligeledes fundet, at udlejning af skabe til golfudstyr i  

 amatørsportsklubber er fritaget for moms, idet det anses for at være en  

 ydelse i nær tilknytning til sport eller fysisk træning, TfS 1996, 124.
Sponsorindtægter Sportsklubber og lign., som modtager sponsorindtægter fra en  

 erhvervsvirksomhed som betaling for, at foreningens medlemmer under  

 idrætsudøvelse bærer sportstøj med virksomhedens navn el.lign. skal betale  

 moms af indtægterne.
Transferindtægter Transfersummer er momspligtige ydelser.
Ved eksport/import følges de  

 almindelige regler for ydelser jf.
E.3.
Træning af heste I UfR1968, 872 Ø fandt landsretten ikke, at der forelå en momsfri  

 aktivitet i forbindelse med træning af heste til travløb.
D.11.6 Kulturelle aktiviteter § 13, stk. 1, nr. 6 Efter bestemmelsen er levering af varer og ydelser med nær tilknytning til  

 kulturelle aktiviteter, herunder biblioteker, museer, zoologiske haver og  

 lign., fritaget for moms.
 Bestemmelsen tilsigter at fritage store dele af det kulturelle område fra  

 momspligt, bortset fra den mere forlystelsesbetonede del af kulturlivet.
Fritagelsen omfatter også salg af varer, som sker i nær tilknytning til  

 afgiftsfritagne aktiviteter.
Biblioteker og museer m.fl. er således fritaget  

 for at betale moms af deres afsætning af kataloger, fotokopier m.v., hvis  

 salgsprisen ikke overstiger omkostningerne ved fremstillingen.
Momsfrie aktiviteter Ved vurderingen af, om adgangen til at deltage i et arrangement er  

 momsfri, fordi der er tale om en kulturel aktivitet, lægges der bl.a. vægt  

 på, om aktiviteten er af en sådan art, at den kan skønnes at have interesse  

 for en bredere kreds af borgere.
 Som eksempler på, at der efter en konkret vurdering har foreligget en  

 momsfri kulturel aktivitet, kan nævnes salg af museumskort og adgang til  

 f.eks. udstillinger, akvarieudstillinger og blomsterparker.
 Momsnævnet har i TfS 1997, 448 truffet afgørelse om, at entreindtægter,  

 som turistbesøgende betaler i forbindelse med rundvisning på en herregårds  

 museumsstuer og -sale, er momsfrie, uanset at der er mulighed for at købe  

 nogle af de udstillede møbler og kunstgenstande.
Momspligtige aktiviteter Fritagelsen omfatter ikke radio- og fjernsynsudsendelser, biograf- og  

 teaterforestillinger eller koncerter, uanset om det er jazz, rock eller  

 klassiske koncerter.
På samme måde er der ikke momsfritagelse for revy- og  

 varieteforestillinger, ligesom teatertrupper, der afsætter forestillinger til forskellige  

 arrangører, såsom foreninger, skoler, biblioteker m.fl. også er momspligtige.  

 Tilsvarende er der momspligt for den formidling, som impresarioer, bureauer  

 og lign. udfører.
 Endvidere er dyrskuer anset for momspligtige af entréindtægten ud  

 fra en betragtning om, at dyrskuer, uanset det kulturelle islæt, har karakter  

 af en varemesse.
 Som andre eksempler på momspligtige forlystelser kan nævnes opvisninger af  

 forskellig art, f.eks. opvisning i kunstskøjteløb og flyveopvisning.
 Desuden kan nævnes filmforevisning med ledsagende foredrag,  

 forlystelsesparker, herunder de såkaldte "vandlande", adgang til  

 karruseller, luftgynger, minigolf m.v., samt spilleforretninger med f.eks.  

 computerspil, enarmede tyveknægte og lykkehjul, se Højesterets dom UfR 970,  

 463.
D.11.7 Kunstnerisk virksomhed § 13, stk. 1, nr. 7 Fritaget for moms er vederlag opnået for forfatter- og komponistvirksomhed  

 samt anden kunstnerisk virksomhed i form af ydelser.
 Kunstneres salg af egne værker er reguleret i momslovens § 30, stk. 3, se  

 G.6.
 I modsætning til afgiftsfriheden for kulturelle aktiviteter m.v., jf. §  

 13, stk. 1, nr. 6, der omhandler momsfritagelse for arrangører m.v.,  

 omhandler § 13, stk. 1. nr. 7, momsfritagelse for de udøvende kunstnere.
 I praksis sidestilles journalistisk virksomhed efter omstændighederne med  

 forfattervirksomhed.
 Fritagelsen gælder både honorarer for skriftligt arbejde og honorarer for  

 foredragsvirksomhed.
 Hvis musikerne engageres til en koncert, vil musikerne være momsfritaget  

 for honoraret, mens arrangøren skal betale moms af entréindtægterne.
 En musiker er dog momspligtig af entreindtægterne, såfremt musikeren selv  

 står som arrangør.
 Efter praksis anses litterære oversættelser for kunstnerisk virksomhed.
 Derimod anses oversættelse af teknisk og kommercielt materiale for  

 almindelig momspligtig translatørvirksomhed.
 Ved afgrænsningen af spørgsmålet om momsfriheden for oversættelse af  

 faglitteratur lægges der i praksis vægt på, om oversættelsen er direkte,  

 eller om der er tale om en mere fri oversættelse, hvortil der kræves en vis  

 gendigtning af teksten.
 Er der tale om sådanne friere oversættelser, anses oversættelsen for at  

 være omfattet af momsfriheden.
D.11.8 Administration, udlejning og bortforpagtning af fast ejendom § 13,  

 stk. 1, nr. 8 Efter bestemmelsen er administration, udlejning og bortforpagtning af fast  

 ejendom fritaget for moms.
Fritagelsen omfatter levering af gas, vand,  

 elektricitet og varme som led i udlejningen eller bortforpagtningen.
 Levering af antenneydelser i udlejningsejendomme anses ligeledes for  

 omfattet af fritagelsesbestemmelsen, når leveringen sker i forbindelse med  

 udlej-ningen af den faste ejendom, TfS 1966,128 (TSS).
Fritagelsen omfatter dog ikke udlejning af værelser i hoteller og lign.,  

 udlejning af værelser i virksomheder, der udlejer for kortere tidsrum end 1  

 måned, udlejning af camping-, parkerings- og reklameplads, samt udlejning af opbevaringsbokse.
Administration Administration af fast ejendom er fritaget fra momspligten.
 Administration af fast ejendom bygger på en aftale mellem udlejer og  

 administrator om administration af den faste ejendom.
 Ejendomsad ministration er undergivet fri næring.
 Administrators vederlag er typisk aftalt som en procentdel af  

 lejeindtægten eller - navnlig for ejendomme med et større antal lejemål - som  

 et bestemt beløb pr. lejemål.
Administrators opgaver En administrator varetager typisk følgende opgaver:
a) Fører regnskab over ejendommens indtægter og udgifter herunder  

 indberetning til Grundejernes investeringsfond og udfærdiger eventuelt varme-  

 og skatteregnskab for ejendommen.
De sidstnævnte opgaver kan dog være  

 overdraget målerservicefirmaer, henholdsvis revisorer.
b) Står for den løbende udlejning, udfærdiger lejekontrakter, opkræver  

 leje, sørger for at rykke i tilfælde af manglende betaling og tager skridt  

 til fogedforretning, hvis påkrav ikke giver resultat.
Administrationsaftalen  

 omfatter normalt ikke egentlig formidling af udlejning, såsom  

 førstegangsudlejning af erhvervs- og boliglokaliteter i en nyopført ejendom.  

 Sådanne opgaver overlades normalt til en ejendomsmægler.  

 Formidlingsvirksomhed er reguleret i § 4, stk. 4, se D.3.3.
c) Drager omsorg for, at reparations- og vedligeholdelsesarbejder udføres  

 på ejendommen, samt for betaling heraf.
Administrator betaler også regninger  

 for skat, brændsel, vand, el m.v.
Administrator ansætter og afskediger samt  

 betaler vicevært, varmemester m.fl. samt træffer mere væsentlige  

 dispositioner vedrørende ejendommens renholdelse.
 d) Tager initiativ til drøftelse med ejeren om iværksættelse af  

 brandsikring, isolering m.v., når lovgivningen kræver sådanne arbejder  

 udført, eller når det er muligt af få offentlige tilskud til sådanne  

 arbejder, samt tager skridt til at drøfte eventuel modernisering m.v. af  

 ejendommen.
 e) Tager skridt til at beregne lejeforhøjelser (både til erhvervs- og  

 boligformål) samt varsler forhøjelserne over for lejerne.
 f) Forhandler med huslejenævn og andre offentlige myndigheder og fører -  

 for advokaters vedkommende - boligretssager m.v. for domstolene.
 g) Foretager omprioriteringer i det omfang ejendommens finansiering gør  

 det påkrævet.
 Det aftalte honorar for administrationen dækker normalt de mest  

 almindelige af de opgaver, der er nævnt under punkt a, b og c, hvorimod de  

 ekstraordinære opgaver under punkterne d, e og g samt fogedforretningerne  

 under punkt b og retssagerne under punkt f normalt honoreres særskilt, selv  

 om opgaverne i øvrigt er omfattet af administrationsaftalen mellem  

 administrator og ejer.
 Fritagelse for moms af administration af fast ejendom forudsætter dermed,  

 at der foreligger en aftale mellem parterne om, at administrator skal  

 varetage den løbende ejendomsadministration, og at aftalen i alt væsentligt  

 omfatter de opgaver, der er nævnt under punkt a, b og c.
 De opgaver, der herefter kan henføres til momsfri ejendomsadministration,  

 er begrænset til de under punkterne a-e anførte opgaver, som udføres af  

 administrator, når der foreligger en aftale om varetagelse af den løbende  

 administration af en ejendom.
 Dette gælder, uanset om ydelserne honoreres samlet eller særskilt.
 Det er dog en betingelse, at administrationsaftalen mellem parterne  

 hovedsageligt omfatter de opgaver, der er nævnt under punkt a-c.
 Opgaverne under punkt g er fritaget fra momspligt, da aktiviteten er  

 omfattet af momsfritagelsen for finansieringsvirksomhed, se D.11.11.
 De specielle opgaver under punkt f, der honoreres særskilt, f.eks.  

 fogedsager og retssager m.v., vil ikke være omfattet af fritagelsen.
Teknisk bistand Projekteringsarbejde og anden teknisk bistand i forbindelse med anlæg,  

 opførelse, ombygning, indretning, reparation og vedligeholdelse m.v. af  

 bygninger på fast ejendom anses efter praksis som momspligtigt.
Eksempelvis  

 er fyringskontrol - herunder målerpasning og udarbejdelse af varmeregnskab -  

 anset for en teknisk ydelse, der ikke er momsfri som ejendomsadministration,  

 når den ikke foretages af ejendomsadministrator.
 Tilsvarende gælder rådgivning og vejledning om gennemførelse af  

 energibesparende foranstaltninger.
Anden administration Administration af fast ejendom for ejerlejligheds- og  

 andelsboligforeninger er efter praksis momsfri, mens administration af en  

 grundejerforening anses for en momspligtig administrationsydelse, da ydelsen  

 ikke kan henføres til en konkret fast ejendom.
 Administration af nybyggeri, ombygnings- og moderniseringsarbejder  

 (bygherreadministration) er momspligtig.
 Almennyttige boligselskaber udfører i forbindelse med administration af  

 ejendomme tilknyttet afdelingen en række ydelser:
a) Restancegebyr, som særskilt opkræves hos lejere, der er i restance med  

 betaling af husleje.
Gebyret dækker de yderligere  

 administrationsomkostninger, der er forbundet med at skulle udfærdige  

 rykkerskrivelser m.v.
b) Flyttegebyr, som opkræves særskilt hos lejere, der fraflytter uden  

 kontraktmæssig opsigelsesvarsel.
Gebyret dækker de yderligere  

 administrationsomkostninger, der påløber, når en lejlighed af hensyn til  

 fraflytteren skal udlejes hurtigere end normalt.
c) Gebyr, der opkræves særskilt hos fraflyttende lejere i de tilfælde,  

 hvor det betalte depositum/indskud ikke kan dække istandsættelse eller  

 manglende lejebetaling osv.
Gebyret opkræves kun i den tid, hvor  

 underskudssaldoen afdrages og dækker de yderligere omkostninger, der påløber  

 som følge af administration af afdragsordningen.
 d) Honorar, der opkræves hos de enkelte afdelinger i boligselskabet, til  

 dækning af administrationsomkostninger i forbindelse med udlejning af  

 selskabslokaler og vaskerier.
 Disse ydelser er momsfri, når de udføres som led i varetagelsen af den  

 øvrige løbende administration for den pågældende ejendom.
Ejerforeninger giver i forbindelse med salg af ejerlejligheder  

 ejendomsmæglere m.v. en række nærmere specificerede oplysninger om udgifter, arbejder,  

 forsikringsforhold m.v. vedrørende lejlighederne.
Ejerforeningerne honoreres  

 særskilt for dette arbejde og skal betale moms heraf, da ydelsen ikke  

 vedrører den løbende administration af ejendommen.
Eventuel kopiering og  

 fremsendelse af bilag mod særskilt betaling i forbindelse med besvarelse af  

 de nævnte spørgsmål er ligeledes momspligtig.
Ydelser, der ikke kan fritages fra momspligten som ejendomsadministration  

 eller fritages som finansieringsvirksomhed (f.eks. låneforretninger og  

 omprioriteringer), er momspligtige.
Der skal således betales moms af f.eks.  

 vask mod betaling i et boligselskab, ligesom en ejerforening skal betale moms  

 af momspligtige ydelser i form af f.eks. reparationer, medmindre opgaverne er  

 af en sådan art, som normalt kan udføres af en vicevært.
Udlejning og bortforpagtning Det er efter bestemmelsen udgangspunktet, at al udlejning og  

 bortforpagtning af fast ejendom er fritaget for moms.
 Fritagelsen omfatter tillige levering af gas, vand, elektricitet og varme  

 som led i udlejningen eller bortforpagtningen.
 Fritagelsen gælder både beboelsesejendomme, herunder fritids- og  

 sommerhuse, og erhvervsejendomme.
Som fast ejendom anses såvel hele bygninger, som enkelte lokaler.
Til fast  

 ejendom hører også selve grundstykket samt træer, avl på roden, hegn, brønde,  

 anlæg og bygningstilbehør, så længe det er anbragt på grunden eller  

 bygningen.
 Heraf følger, at bortforpagtning af en landbrugsejendom med tilhørende  

 jorde er omfattet af momsfritagelsen.
 Driftsmidler og løsøregenstande, der i mindre omfang stilles til rådighed  

 som led i udlejning eller bortforpagtning af fast ejendom, anses normalt for  

 en integreret del af ejendommen, og er dermed fritaget fra momspligten.
Det er en betingelse for fritagelsen, at der ikke medfølger driftsmidler  

 og løsøregenstande ud over det normale, samt at der ikke i lejekontrakt eller  

 forpagtningskontrakt sker særskilt prisansættelse for brugsretten.
Ved  

 vurderingen ses der endvidere i et vist omfang på, om lejer/forpagter er  

 registreret, herunder om forholdet vil kunne omfattes af en frivillig  

 registrering.
Momsnævnet har truffet afgørelse om, at bowlingbaner ikke kan anses for en  

 integreret del af fast ejendom, idet udlejning af bowlingbaner indebærer, at  

 der i betydeligt omfang stilles driftsmidler og løsøregenstande (særligt  

 tilbehør) til rådighed for lejeren.
Nævnet fandt, at momslovens  

 udlejningsbegreb - på samme måde som ved fortolkningen af begrebet fast  

 ejendom i tilfælde, hvor ydelsen i det væsentlige består i udlejning af  

 driftsmidler og løsøre - vil være en biydelse i form af udlejning af (en del  

 af) en fast ejendom.
I de tilfælde, hvor en forpagtningskontrakt for en vis samlet periode både  

 omfatter fast ejendom, henholdsvis driftsmateriel og løsøre, og disse hver  

 for repræsenterer betydningsfulde dele af lejemålet, kan der foretages en  

 opdeling i momsfrie respektive momspligtige ydelser baseret på de konkrete  

 forhold.
Drejer det sig imidlertid om en udlejning, der tidsmæssigt er mere  

 opdelt, f.eks. leje af en bowlinghal hver onsdag, eller udlejningen kun  

 vedrører en del af bowlinghallen, kan der ikke foretages en opdeling i  

 momsfrie og momspligtige ydelser, TfS 1997, 248.
Frivillig registrering af udlejningsvirksomhed Virksomheder, der udlejer eller bortforpagter fast ejendom m.v., kan på  

 visse betingelser frivilligt registreres, jf. § 51, se M.5.1.
Udlejning af sommerhuse Udlejning af almindelige sommerhuse er fritaget fra momspligten som  

 udlejning af fast ejendom til boligformål uanset lejemålets varighed.
 Som sommerhuse anses:
- selvstændigt matrikulerede ejendomme med beboelsesmulighed for en  

 familie (normalt op til 8 personer) og med tilhørende grundareal, eller - 2 bygninger, der er beliggende på samme matrikel, og som er indrettet  

 som selvstændige boliger, f.eks. 2 sommerhuse eller 1 sommerhus og 1  

 parcelhus.
 Om sommerhusene ligger i land- eller byzone er momsmæssig set uden  

 betydning.
Andre ferieboliger Momsfriheden ved udlejning af ferieboliger er generelt betinget af, at  

 ferieboligen er selvstændigt matrikuleret.
 En ferieorganisations udlejning af ferieboliger i feriecentre, feriebyer  

 og lign. er momspligtig, da de enkelte ferieboliger ikke er selvstændigt  

 matrikulerede.
 Udlejning af ferielejligheder for kortere tidsrum end 1 måned (normalt på  

 ugebasis) er momspligtig, også selv om lejlighederne ligger i  

 sommerhusområder, og udlejningen derfor sker i konkurrence med momsfri  

 sommerhusudlejning.
Timeshare Der skal ikke betales moms af salg af en brugsret til en ferielejlighed i  

 form af timesharing, hvis der er tinglyst skøde for brugsperioden.
Hvis der  

 sker salg af en brugsret til en ferielejlighed, uden at der er tinglyst skøde  

 for brugsperioden, anses salget derimod for anden momspligtig udlejning af  

 værelser eller ferielejligheder.
Bondegårdsferie Virksomhed med "bondegårdsferie" (indlogering - med pension af  

 familier m.fl. i en landbrugsejendoms sædvanlige faciliteter) er momspligtig.
Indtil 1. januar 1996 kunne der gives tilladelse til at opgøre  

 momstilsvaret på grundlag af en forenklet opgørelsesmetode.
Efter den  

 forenklede opgørelse blev momstilsvaret beregnet efter visse nærmere  

 opregnede betingelser som 20 pct. af halvdelen af gæsteomsætningen, herunder  

 moms og eventuelle gebyrer til turistbureauer m.v.
Organisationers udlejning til medlemmer Erhvervsvirksomheder og faglige organisationer, som udlejer eller udlåner  

 ferieboliger - bortset fra sommerhuse - til medarbejdere eller medlemmer, er  

 principielt momspligtig, men i mange tilfælde vil der ikke være tale om  

 erhvervsmæssig virksomhed.
Vurderingen heraf sker på grundlag af en konkret  

 skøn, hvori bl.a. indgår, om udlejningsvirksomheden kan anses for drevet med  

 overskud for øje.
Hoteller Fritagelsen omfatter ikke udlejning af værelser i hoteller, gæstgiverier,  

 moteller og lign.
Det gælder uanset udlejningens varighed.
Kortvarig værelsesudlejning Efter bestemmelsen omfatter fritagelsen ikke virksomheder, der udlejer  

 værelser for kortere tidsrum end 1 måned.
Afgrænsningen mellem momsfri udlejning af fast ejendom og momspligtig  

 udlejning af værelser skal sikre, at al udlejning af værelser i hoteller og  

 lign. momsberigtiges.
Desuden sikres det, at anden udlejning af værelser m.v.  

 til personer, der tager midlertidigt ophold uden at skifte bopæl, f.eks. til  

 ophold under ferie m.v., bliver momspligtig, mens der så vidt muligt ikke  

 skal betales moms af udlejning af værelser og lejligheder, der bruges som  

 fast bolig for lejeren.
 Hoteller, der udlejer nogle af værelserne på langtidskontrakt (egentlig  

 bolig for lejeren), kan ikke fritages for at betale moms af denne udlejning,  

 når virksomheden i øvrigt - evt. kun i en del af året - driver almindelig  

 hotelvirksomhed.
 Derimod er det muligt at kombinere momspligtig udlejning af værelser (uden  

 servering) til turister i en villa med momsfri værelsesudlejning, TfS 1996,  

 848.
 Private husejere, der udlejer værelser på kortvarige lejemål, f.eks. til  

 turister, er ligeledes omfattet af momspligten.
 Campingpladser m.v.
Udlejning af campingplads, stationære telte og campinghytter er  

 momspligtig.
Det samme gælder udlejning af telte og flytbare træbarakker til  

 brug ved fester og lign.
Udlejning af parkerings- og garageplads Udlejning af parkerings- og garageplads til køretøjer er momspligtig.
 Det er uden betydning for pligten til at betale moms, om udlejningen  

 omfatter flere parkerings- eller garagepladser, ligesom lejemålets længde er  

 uden betydning.
Udlejning af garage- og parkeringsplads, der sker i forbindelse med  

 udlejning af bolig eller erhvervslokaler, er derimod momsfri, da udlejningen i disse  

 tilfælde anses for et integreret led i udlejning af fast ejendom, se UfR1989,  

 72H.
Parkerings- og garageplads kan ikke siges at være tilknyttet eller høre  

 til lejernes bolig eller erhvervslokaler, blot fordi de ligger på samme  

 boligområde.
Hvis der er en fastere tilknytning af parkeringspladser/garager  

 til lejernes bolig (ifølge vedtægt eller tinglyst servitut), hvorefter  

 udlejningen fortrinsvis skal ske til beboere i området, kan udlejningen dog  

 normalt ske momsfrit.
Udlejning af garage- og parkeringsplads til andre end lejere i den  

 ejendom, hvortil parkeringsfaciliteterne hører, er momspligtig.
Ejer- og  

 grundejerforeninger skal således betale moms af den udlejning, der sker til  

 personer m.v., der ikke er medlem af foreningen, mens foreningernes udlejning  

 til medlemmer er momsfri.
Højesteret har fundet, at en forhøjet parkeringsafgift, der opkræves som  

 betaling for uberettiget parkering i et privat ejet parkeringsanlæg, er  

 momspligtig, TfS 1996, 357 (H.D.) Momsfri udlejning af garage- og parkeringsplads til lejere (evt. ejere) af  

 bolig eller forretningslokaler sker normalt af den samme person, som udlejer  

 lejlighederne i en ejendom.
Fritagelsen er dog ikke ubetinget afhængig af, at  

 udlejer af lejligheder og parkeringsplads er den samme person.
Der lægges  

 også vægt på, at parkeringsfaciliteterne hører til det pågældende  

 ejendomskompleks.
Staldplads I TfS 1994, 746 anså Momsnævnet udlejning af staldplads for heste  

 (boksleje) for momsfri udlejning af fast ejendom.
I den konkrete sag var det  

 oplyst, at udlejer ikke deltog eller medvirkede i den daglige pasning,  

 fodring m.v. af de opstaldede heste.
 Styrelsen har efterfølgende truffet afgørelse om, at udlejning af  

 staldplads er momsfri, uanset om der i forbindelse med udlejningen leveres  

 momspligtige ydelser som f.eks. fodring og pasning af heste, TfS 1997, 671.
Reklameplads Udlejning af reklameplads på bygninger er momspligtig.
Opbevaringsbokse Der skal efter bestemmelsen betales moms i forbindelse med udlejning af  

 opbevaringsbokse.
Bestemmelsen har bl.a. betydning for udlejning af  

 bankbokse.
Stadepladser Udlejning af arealer til stadeplads til omrejsende tivoli eller dyrskuer,  

 markeder etc. kan ske momsfrit.
 Der skal således ikke betales moms af de beløb, som indlejede boder  

 betaler som leje til f.eks. en tivoliejer, ligesom tivoliejeren ikke skal  

 betale moms af de beløb, der betales for at benytte de arealer, hvor tivoliet  

 opstilles.
 Udlejning af torvestader til f.eks. frugt- og grønthandlere m.fl. anses  

 også for momsfri udlejning af fast ejendom.
Bådeplads Sejlklubbers udlejning af bådeplads, liggeplads på land, havne- og  

 beddingspladser er momspligtig, selvom udlejningen kun sker til foreningens  

 medlemmer.
 Der skal derfor betales moms af pladsleje, herunder evt. indskud eller  

 deposita, der opkræves ved udlejning til faste lejere, samt af havnepenge,  

 der opkræves ved gæstesejleres benyttelse af havnen.
Mobile bygninger Udlejning af flytbare, men mere permanente bygninger anses efter  

 omstændighederne for momsfri udlejning af fast ejendom.
 Der er således konkret meddelt momsfrihed for udlejning af en flytbar  

 mobilpavillon, der blev opstillet nøglefærdig med alle nødvendige  

 installationer, og til hvilken der blev krævet byggetilladelse fra de  

 kommunale myndigheder.
 Det må dog kræves, at bygningen opfylder de almindelig gældende  

 karakteristika for fast ejendom.
Jagt- og fiskeriret Udlejning af en jagt- og fiskeriret, der sker for perioder under én  

 måned, er altid momspligtig.
 Sker udlejning af en jagt- eller fiskeriret for en længere periode, kan  

 udlejningen ske momsfrit, når:
1. der mellem udlejer og lejer er aftalt en bestemt brugsret til den faste  

 ejendom, 2. udlejer ikke kan sælge samme brugsret til en anden person i samme  

 tidsrum, og 3. aftalen omfatter hele den faste ejendom eller særskilt afgrænsede og  

 identificerbare områder eller dele af den faste ejendom.
 Momsfriheden gælder, når alle 3 betingelser er opfyldt.
Udlejning af sportsfaciliteter Se afsnit D.11.5.
Køreteknisk anlæg Udlejning af et køreteknisk anlæg er anset som et momspligtigt salg af en  

 midlertidig brugsret, jf. Østre Landsrets dom af 26. marts 1992, se Told&Skat Nyt 1992, 805.
Udvindingsret Indtægter fra en udvindingsret ifølge aftale mellem f.eks. ejeren af en  

 landbrugsejendom og et grus- eller teglværk anses for momsfri udlejning af  

 fast ejendom, uanset om betalingen for udvindingsretten er gradueret efter de  

 udvundne materialers art, mængde og anvendelse m.v.
 Kursus-, selskabs- og mødelokaler m.v.
Udlejning af kursus-, selskabs- og mødelokaler og lign. i hoteller,  

 restaurationer, forsamlingshuse, beboerforeningers selskabslokaler, idrætshaller m.v.  

 anses for momsfri udlejning af fast ejendom, forudsat der ikke sker servering  

 i lokalerne.
Se også afsnit G.1.1 om servering af spise- og drikkevarer i  

 restauranter m.v.
Udlejningsformidling Formidlingsvirksomhed er reguleret i § 4, stk. 4, se D.3.3.
D.11.9 Levering af fast ejendom § 13, stk. 1, nr. 9 Bestemmelsen fritager handel med fast ejendom for moms.
 Som fast ejendom anses såvel bygninger som selve grundstykket samt træer,  

 avl på roden, hegn, brønde, anlæg og bygningstilbehør, så længe det er  

 anbragt på grunden eller bygningen.
 Som fast anbragt tilbehør anses sædvanligt bygningstilbehør, der må  

 antages at følge med ved salg af bygninger, herunder varmeanlæg til  

 almindelig rumopvarmning, olietanke til varmeanlæg, faste ventilatorer i  

 forbindelse med rumventilation og sprinkleranlæg.
Det er kun selve leveringen af den faste ejendom, der er fritaget.
Der  

 skal således betales moms af både de materialer og de arbejdsydelser, som  

 medgår ved opførelsen af bygninger.
Der skal også svares afgift af  

 formidlingsydelser i forbindelse med salg af fast ejendom, se D.3.3.
 Opfører en virksomhed byggeri for egen regning, skal virksomheden derfor  

 betale moms, jf. §§ 6 og 7, se D.5. Hvis byggeriet efterfølgende sælges, skal  

 der derimod efter bestemmelsen ikke betales moms.
Salg af timeshare lejligheder er omfattet af fritagelsen, når salget må  

 anses for at indebære en overdragelse af fast ejendom.
Det kræver, at salget  

 af brugsretten fremgår af tinglyst skøde.
D.11.10 Forsikringsvirksomhed m.v. § 13, stk. 1, nr. 10 Efter bestemmelsen er forsikrings- og genforsikringsvirksomhed, herunder  

 ydelser i forbindelse med sådan virksomhed, som udføres af forsikringsmæglere  

 og -formidlere, fritaget for moms.
 Forsikringsselskabernes ydelser består primært i tegning af forsikringer,  

 der med bestemmelsen er fritaget for moms.
 Forsikringsselskaber er endvidere fritaget for at betale moms ved salg af  

 varer, som de har overtaget fra forsikringstagerne i forbindelse med  

 udbetaling af skadeserstatning, forudsat salget sker til registrerede  

 virksomheder.
 Forsikringsselskabers tilbagesalg af stjålne effekter anses ikke for salg  

 af varer, men som en annullation af forsikringssagen, og der skal derfor  

 normalt ikke betales moms af vederlaget.
 Andre virksomheder end egentlige forsikringsvirksomheder, f.eks.  

 rejsebureauer og ejendomsmæglere, er momsfri for den provision, de modtager  

 fra forsikringsselskaber for tegning af forsikringer.
 Ved salg af campingpas og vandrerkort dækker en mindre del af betalingen  

 for en forsikringsordning, der kan henføres til fritagelsesbestemmelsen i §  

 13, stk. 1, nr. 10.
 Også den virksomhed, som Dansk Forening For International  

 Motorkøretøjsforsikring udfører inden for rammerne af den særlige europæiske  

 motorkøretøjsforsikring (grønkort-systemet), er omfattet af momsfritagelsen.
Østre Landsret har truffet afgørelse om, at virksomheder, der driver  

 forsikringsagentur og administrerer police- og skadesporteføljer, og som  

 indgår samarbejdsaftaler med andre forsikringsselskaber om mod vederlag i  

 form af provision at varetage police- og skadesadministrationen og  

 økonomifunktionen for disse, er momspligtige.
I den konkrete sag omfattede  

 samarbejdsaftalen ligeledes en aftale om at virksomheden mod  

 tegningsprovision kunne tegne forsikringer, TfS 1996, 118.
Forsikringsmæglervirksomhed Efter bestemmelsen er forsikringsmæglervirksomhed fritaget for moms.
Der  

 foreligger bl.a. forsikringsmæglervirksomhed i forbindelse med:
- anvisning af forsikring til forsikringsselskaber mod et vederlag, (der  

 beregnes som en procentdel af præmien) - undersøgelse af såvel dæknings- som placeringsmuligheder for klienter på  

 det internationale marked - gennemgang af bygningstegninger, eksisterende bygninger samt  

 fabriksanlæg for at bedømme brand-, vand- og tyveririsici - gennemgang af eksisterende policemasse for at påvise evt. mangler eller  

 overdækning.
Vurdering og taksation Fritagelsen for forsikringsvirksomhed omfatter ikke vurderings- og  

 taksationsydelser m.v., der udføres for forsikringsselskaber og andre.
 Som eksempler på vurderings- og taksationsydelser kan nævnes:
- den taksationsvirksomhed, som taksatorer udfører på freelancebasis for  

 forsikringsselskaber ved at besigtige og vurdere selskabernes egne  

 forsikringsskader, samt forsikringsselskabers afsætning af sådanne ydelser  

 til andre forsikringsselskaber - registrerings- og vurderingsforretninger for forsikringsselskaber til  

 brug ved fastsættelse af forsikringssummen i forbindelse med vurdering af  

 forsikringsskader - udarbejdelse af reparationsoverslag samt tilsyn med, at den endelige  

 reparationsregning kun omfatter erstatningsberettigede udgifter i henhold til  

 forsikringspolice - vurderinger for forsikringsselskaber af bl.a. fast ejendom i tilslutning  

 til, at selskabet har overtaget et misligholdt pantebrev, for hvilket  

 selskabet har påtaget sig en forpligtelse.
Forsikringsselskaber, forsikringsmæglere og andre, der afsætter  

 taksations- eller vurderingsydelser til f.eks. forsikringsselskaber eller  

 andre, er momspligtige for denne afsætning.
Det gælder også, selv om der  

 f.eks. er tale om vurdering af et forsikringskrav eller andre  

 vurderingsforretninger i tilknytning til momsfri forsikringsvirksomhed.
Dispachør Dispachørvirksomhed er ikke omfattet af momsfritagelsen.
 En dispachør optræder som uvildig mellemmand mellem reder,  

 forsikringsselskab, ladningsafsender og -modtager.
 En dispachørs opgaver består typisk i at beregne og fordele udgifter og  

 tab ved skader på skibe og deres ladning, fordele udgifter til bjergeløn,  

 samt beregne assuranceerstatning i søforsikring.
Konsulentvirksomhed Momsfritagelsen omfatter endvidere ikke advokaters udarbejdelse af  

 analyser, responsa og lign. for forsikringsselskaber om forsikringsforhold,  

 samt detektivers bistand til efterforskning i forsikringssager.
 På samme måde er aktuarers rådgivning af forsikringsteknisk art samt  

 værdimæssig vurdering af arbejdsgiveres pensionsforpligtelser over for  

 arbejdstagere, der udføres efter anmodning fra firmaer, advokater, revisorer  

 m.fl., ikke omfattet af momsfritagelsen.
 Tilsvarende er arbejde, der udføres for forsikringsselskaber til  

 konstatering af lækager på rørsystemer og lign., momspligtig.
Pensionskasser Administration af pensionskasser er ikke omfattet af momsfritagelsen.
Garantiforpligtelser Ordninger vedrørende garantiforpligtelser i forbindelse med salg af varer,  

 f.eks. rustbeskyttelse af biler, anses ikke for forsikringsvirksomhed, men  

 som almindelig garanti.
 Ydes garantien via en frivillig tillægsforsikring, anses denne efter  

 omstændighederne for momsfritaget.
 Momsnævnet traf i TfS 1994, 233 afgørelse om, at levering af en frivillig  

 tillægsforsikring, som tegnes og betales i forbindelse med salg af varer (tv-  

 og radioapparater m.v.), var fritaget for moms som forsikringsvirksomhed,  

 idet forretningerne alene mod provision formidler tegning af sådanne  

 forsikringer.
 Nævnet lagde ved afgørelsen vægt på, at forsikringsaftalen herved indgås  

 direkte mellem kunden og forsikringsselskabet, og at Forsikringstilsynet  

 finder, at tegning af de omhandlende tillægsforsikringer er  

 forsikringsvirksomhed i relation til lov om forsikringsvirksomhed.
 Momsnævnet har i en senere afgørelse fundet, at det er uden momsmæssig  

 betydning, at forsikringsaftalen ikke er fuldt afdækket i et  

 forsikringsselskab og dermed i strid med forsikringslovgivningen.
D.11.11 Finansielle aktiviteter § 13, stk. 1, nr. 11 Efter bestemmelsen er en række finansielle aktiviteter fritaget for moms.
 Det er således ikke finansielle virksomheder, f.eks. pengeinstitutter,  

 realkreditinstitutter, vekselerer m.v., der er fritaget, men alene en række  

 af de transaktioner, som typisk foretages af disse virksomheder.
 Derfor er fritagelsen ikke begrænset til virksomheder indenfor  

 finanssektoren, hvilket bl.a. har betydning for advokater og revisorer m.v.,  

 der er fritaget for de samme transaktioner som finanssektoren.
 I det omfang, der i en samlet levering af ydelser er både momspligtige  

 ydelser (f.eks. vurdering) og momsfritagne ydelser (f.eks.långivning), skal  

 der ske en opdeling af vederlaget i en momspligtig og en momsfri del.
 Bestemmelsen indebærer, at størstedelen af den finansielle sektors  

 aktiviteter fritages for moms.
Med gennemførelsen af § 13, stk. 1, nr. 11, bortfaldt enkelte midlertidige  

 afgørelser om momsfritagelse.
Pengeinstitutter vil således ikke længere være  

 momsfrie for deres bogførings- og revisionsarbejde for fiskerierhvervet,  

 herunder modtagelse af afregninger (kutterservice eller -bytning) samt  

 bogføring og administration i form af opkrævning hos og fakturering til  

 auktionskøbere-/ opkøbere, betaling af regninger eller fakturering/  

 udbetaling til auktionssælgere/leverandører.
Salg af en række administrative ydelser til eksterne pensionskasser blev  

 ikke betragtet som salg af finansielle ydelser.
Ydelserne er derfor  

 momspligtige, TsF 1995, 809.
 Momsnævnet har truffet afgørelse om, at finansierings-/indkøbsforeninger  

 ikke er omfattet af fritagelsesbestemmelsen i § 13, stk. 1, nr. 11, TfS 1995,  

 598.
 Den enkelte ydelse er kun fritaget for moms, hvis ydelsen er direkte  

 omfattet af fritagelsesbestemmelsen.
 Fritagelsen omhandler følgende finansielle aktiviteter:
 a) Långivning og formidling af lån samt långivers forvaltning af egne  

 udlån.
 b) Sikkerheds- og garantistillelse, herunder forhandlinger herom, samt  

 forvaltning af kreditgarantier ved den, der har ydet kreditten.
 c) Transaktioner, herunder forhandlinger, vedrørende anbringelse af  

 midler, kontokurantkonti, betalinger, overførsler, fordringer, checks og  

 andre handelsdokumenter, dog ikke inddrivelse af fordringer.
 d) Transaktioner, herunder forhandlinger, vedrørende valuta, pengesedler  

 og mønter, der anvendes som lovligt betalingsmiddel, bortset for  

 samlerobjekter.
 e) Transaktioner, herunder forhandlinger, med undtagelse af forvaring og  

 forvaltning, i forbindelse med værdipapirer, bortset fra varerepræsentativer  

 og dokumenter, der giver bestemte rettigheder, herunder brugsrettigheder,  

 over fast ejendom, samt andele og aktier, når besiddelsen heraf retligt eller  

 faktisk sikrer rettigheder som ejer eller bruger over fast ejendom.
 f) Forvaltning af investeringsforeninger.
 Se også TfS 1997, 375, der indeholder en oversigt over momspligtige og  

 momsfrie pengeinstitutydelser.
Långivning Fritagelsen efter litra a) gælder alle former for långivning og omfatter  

 foruden selve långivningen også den rådgivning, som långiver yder i  

 forbindelse med långivningen.
 Fritagelsen har virkning for betalingen for den ydelse, som långiver får.
 Derfor er stiftelsesprovisioner, gebyrer, provisioner og renter fritaget  

 for moms.
Fritagelsen gælder også formidling af lån.
Sådanne situationer forekommer  

 f.eks., hvis en bank, advokat eller ejendomsmægler mod gebyr formidler et lån  

 i en kreditforening.
Efter bestemmelsen omfatter momsfritagelsen långivers forvaltning af egne  

 udlån.
Gebyrer for kontoudtog er momsfri, når de opkræves i forbindelse med  

 forvaltning af egne udlån.
Momspligtig er derimod forvaltning præsteret af en anden virksomhed end  

 den, den der har ydet kreditten, dvs. af tredjemand.
Som eksempel kan nævnes  

 vederlag (gebyr) til et pengeinstitut m.v. for at forvalte et pantebrev, en  

 købekontrakt eller en vareveksel for en kunde.
 Hvis man f.eks. i et stormagasin har en konto med mulighed for køb op til  

 et bestemt beløb, må kontoen sidestilles med en kassekredit, og  

 administration af kontoen er derfor fritaget for moms.
 Drejer det sig imidlertid om salg af en vare på kredit, skal der opkræves  

 moms af det samlede vederlag (bortset fra renter), jf. momslovens § 27, stk.  

 1. Tilsvarende gælder efter § 27, stk. 2, hvor kreditkøbstillæg,  

 finansieringstillæg og lign. er omfattet af momsgrundlaget.
 Udstedelse af pantebreve og gældsbreve, som f.eks. foretages af  

 ejendomsmæglere og advokater, er omfattet af fritagelsesbestemmelsen.  

 Udstedelse af kreditkort mod gebyr er momsfri, fordi det anses for en del af  

 et kredit- eller lånemellemværende.
Sikkerheds- og garantistillelse Der skal efter litra b) ikke betales moms af vederlag for sikkerheds- og  

 garantistillelse.
Det gælder, uanset hvorledes vederlaget beregnes eller  

 benævnes.
 Som eksempel på sikkerheds- og garantistillelse kan nævnes kautioner  

 stillet af pengeinstitutter m.v., remburser og skadesløserklæringer.
Momsfriheden omfatter efter bestemmelsen også forhandlinger om sikkerheds-  

 og garantistillelse.
Advokaters og revisorers honorarer for medvirken i  

 forhandlinger om disse sikkerheds- og garantistillelser er således også  

 fritaget for moms.
Endvidere er forvaltning af kreditter og garantier ved den, der har ydet  

 kreditten fritaget for moms.
Omvendt er forvaltning af kreditter og  

 garantier, som andre har stillet, momspligtig.
 Forvaltning af pantebreve og købekontrakter m.v. er ikke fritaget, selv om  

 de er stillet til sikkerhed for den, som udfører forvaltningen hermed.
Overførsler og indlån Vederlag, f.eks. gebyrer, der opkræves for anbringelse af midler på  

 indlånskonti og kontokurantkonti, er efter litra c) fritaget for moms.
 Det samme gælder vederlag for betalinger og for overførsel af beløb fra en  

 konto til en anden, samt transaktioner med fordringer, checks og andre  

 handelsdokumenter som f.eks. veksler.
 Momsfriheden omhandler ikke blot de nævnte transaktioner, men også dertil  

 knyttede forhandlinger.
Vederlag for fremfinding af bilag, herunder returnering af checks og Dankort-notaer på kundens anmodning, samt fremfinding af kopier af f.eks.
 MasterCard-notaer og andre serviceydelser i tilknytning til kredit- og  

 betalingskort er også omfattet af fritagelsen.
 Efter bestemmelsen omfatter momsfritagelsen ikke inddrivelse af  

 fordringer.
 Inkassovirksomhed for tredjemand, herunder ejendomsvurderinger og  

 indstillinger til panthavere i forbindelse med tvangsauktioner, er dermed  

 momspligtig.
 Valuta m.v.
Efter litra d) er almindelig køb og salg af valuta fritaget for moms.
Det  

 samme gælder f.eks. vekselgebyrer og gebyrer for optælling af mønter m.v.
Fritagelsen vedrører alene penge og valuta, der anvendes som lovligt  

 betalingsmiddel.
Det kan i den sammenhæng nævnes, at telefonkort, dvs.  

 magnetkort, der for et givet beløb, som er påtrykt kortet, og som kan  

 anvendes til telefonsamtaler i dertil indrettede automater i Danmark,  

 betragtes som et betalingsmidler, TfS 1995, 389.
Samlerobjekter som sjældne mønter og sedler er ikke omfattet.
En  

 mønthandlers salg af mønter og sedler skal derfor momsberigtiges.
Det samme  

 gælder f.eks. posthuses og pengeinstitutters salg af jubilæumsmønter, der udgives i forbindelse med særlige mærkedage.
Værdipapirer Efter litra e) er transaktioner i forbindelse med værdipapirer fritaget  

 for moms.
Som eksempler på sådanne værdipapirer kan nævnes obligationer,  

 pantebreve og andre gældsbreve, aktier, andele i selskaber eller  

 sammenslutninger m.v.
 Handel med sådanne værdipapirer er momsfritaget, uanset hvorledes  

 betalingen erlægges.
Fritagelsen gælder derimod ikke handel med - varerepræsentativer som f.eks. købekontrakter og konnossementer - dokumenter, der giver bestemte rettigheder, herunder brugsrettigheder  

 over fast ejendom, f.eks. lejekontrakter, udgravningsrettigheder - andele og aktier, når besiddelsen heraf retligt eller faktisk sikrer  

 rettigheder som ejer over fast ejendom, f.eks. andelsbeviser i  

 andelslejligheder og aktielejligheder Vederlag for disse ydelser skal derfor momsberigtiges.
 Momsfritagelsen gælder også forhandlinger i forbindelse med værdipapirer.
 Det gælder vederlag for f.eks. vekselerers, pengeinstitutters, advokaters  

 og revisorers medvirken ved køb og salg af værdipapirer.
Af andre fritagne transaktioner kan nævnes værdiansættelse af aktier og  

 lign. samt navnenotering af fysiske aktier.
Momsfri er også udfærdigelse af  

 transportpåtegninger på aktiebreve samt udsendelse af nye aktiebreve.
Efter bestemmelsen er forvaring, dvs. opbevaring af værdipapirerne, ikke  

 fritaget for moms.
Momspligtig er også aktiebogsadminsitration.
Bestemmelsen fritager heller ikke forvaltning, dvs. den løbende  

 administration af værdipapirer, for moms.
Således er vederlag i form af  

 gebyrer m.v. for administration af værdipapirer momspligtige.
Investeringsforeninger Efter litra f) er forvaltning af investeringsforeninger fritaget for moms.
 Der forekommer 3 typer af investeringsforeninger:
- kontoførende investeringsforeninger - certifikatudstedende - udloddende investeringsforeninger - certifikatudstedende - akkumulerende investeringsforeninger.
 Honorar og vederlag for forvaltning af sådanne investeringsforeninger er  

 momsfritaget, uanset om forvaltningen forestås af et pengeinstitut eller af  

 et administrationsselskab.
 Forvaltning af investeringsforeninger indebærer bl.a. almindelig pleje af  

 investeringsporteføljen i henhold til investeringsforeningens formål.
 I investeringsforeningslovens § 1 er investeringsforeninger defineret som  

 foreninger, der henvender sig til større kredse af befolkningen, og som alene  

 har til formål at anbringe medlemmernes midler i værdipapirer.
 Investeringsforeningsloven vedrører alene kontoførende  

 investeringsforeninger, der ikke er selvstændige indkomstskattesubjekter, men  

 hvor beskatningen sker hos de enkelte medlemmer.
 Certifikatudstedende investeringsforeninger er selvstændige skattepligtige  

 foreninger i henhold til selskabsskattelovens § 1, stk. 1, nr. 6  

 (udloddende), og § 1, stk. 1, nr. 5 a (akkumulerende).
 Momsfritagelsen for vederlag for administration og pleje af værdipapirer  

 er betinget af, at værdipapirerne indgår i værdipapirbeholdningen i en  

 investeringsforening.
D.11.12 Lotterier o. lign. samt spil om penge § 13, stk. 1, nr. 12 Bestemmelsen svarer til 6. momsdirektivs artikel 13, punkt B, stk. 1,  

 litra f, hvorefter medlemsstaterne selv fastlægger de betingelser og  

 begrænsninger, der gælder for momsfritagelse for væddemål, lotterier og andre  

 former for hasardspil eller spil om penge.
 Lotterier o. lign.
 Bestemmelsen omfatter salg af lodsedler, tombola, amerikansk lotteri,  

 banko-spil, tipning, lotto, skrabespil, forskellige former for oddsspil m.v.,  

 herunder lotteri og tombola i forbindelse med fagmesser og  

 forbrugerudstillinger.
Gebyrer, der opkræves for fornyelse af lodsedler samt ved  

 gevinstudbetaling vedrørende Det Kongelige Klasselotteri, er tillige undtaget  

 fra momspligten.
Det samme gælder det vederlag, som totalisatorforstandere  

 ved travbaner m.v. modtager.
 Provision, som tipsforhandlere modtager fra Dansk Tipstjeneste A/S for at  

 ekspedere spillekuponer, er undtaget fra momspligten som en integreret del af  

 en momsfri lotterivirksomhed, hvilket tillige gælder den forhandlerafgift,  

 som Dansk Tipstjeneste A/S opkræver hos tipsforhandlere i forbindelse med  

 on-line-tipning.
Bestemmelsen omfatter ikke f.eks. omsætningen på basarer, byfester,  

 loppemarkeder og lign., herunder lykkehjul, fiskedamme, skydeboder,  

 roulettespil, spilleautomater og salgsboder, jf. bl.a.
Højesterets dom af 23.  

 april 1970, UfR 1970.463 H.
Hvis der for den pågældende aktivitet kræves tilladelse til bortlodning  

 efter Justitsministeriets cirkulære derom, er momsfriheden betinget af, at en  

 sådan tilladelse er opnået.
Tilladelser gives kun af politiet, hvis formålet  

 med aktiviteten er almennyttigt eller velgørende.
 Lotterier m.v., der udøves på almindelig erhvervsmæssig basis, f.eks. spil  

 i bingohaller, er momspligtige.
 Momspligtig er endvidere det gebyr, som tipsforhandlere får for at  

 edb-udskrive datatipskuponer.
Spil om penge Undtagelsen for spil om penge vedrører kun tilfælde, hvor gevinsten  

 udbetales i form af penge, f.eks. roulette, baccarat, black jack samt visse  

 spillemaskiner.
 De nævnte aktiviteter udøves oftest i spillekasinoer, der efter  

 Momsnævnets afgørelse nr. 1332/91 er momspligtige for visse aktiviteter i  

 tilknytning til spillet, f.eks. salg af mad og drikke, entréindtægter,  

 garderobe m.v.
Momsnævnet har truffet afgørelse om, at entréen er momsfritaget,  

 hvis entréen alene giver adgang til spillene undtaget fra moms.
Denne  

 betingelse har nævnet anset for opfyldt, selv om der i kasinoet nydes mad og  

 drikke indkøbt fra et serveringssted uden for kasinoet, herunder at spillere  

 af såkaldt "pit boys" under spillet får bragt servering fra dette  

 serveringssted.
 Nævnet har herved lagt vægt på, at baren i de omhandlede tilfælde lå inden  

 for det område, hvortil der krævedes entré.
 Andre former for spil, hvor gevinsten udbetales i form af gaver,  

 spillemærker o.lign. samt morskabsspil som f.eks. computerspil, er  

 momspligtige.
D.11.13 Post Danmarks tjenesteydelser § 13, stk. 1, nr. 13 Bestemmelsen svarer til 6. momsdirektivs artikel 13, punkt A, stk. 1,  

 litra a, hvorefter tjenesteydelser og hertil knyttede leveringer af goder,  

 præsteret af det offentlige postvæsen, bortset fra personbefordring og  

 telekommunikation, er momsfritaget.
Postydelser Efter bestemmelsen er Post Danmarks indsamling og omdeling af adresserede  

 brevforsendelser, adresserede pakker og dag-, uge- og månedsblade samt  

 tidsskrifter fritaget fra momspligten.
 Fritagelsen omfatter desuden Post Danmarks befordring af adresserede breve  

 og pakker, der sendes rekommanderet eller med angiven værdi.
Det er kun ydelser, der udføres af Post Danmark, der er omfattet af  

 momsfritagelsen.
Tilsvarende ydelser, der leveres af andre virksomheder, er  

 momspligtige.
Ydelser, som Post Danmark leverer, men som ikke direkte er nævnt i  

 bestemmelsen, er momspligtige.
Vederlag for udbringning af breve og pakker  

 med postopkrævning er således momspligtig.
 Momspligtige er endvidere f.eks. de forskellige former for  

 ekspeditionsarbejde, som privatbaner, brugsforeninger, boligselskaber m.fl.,  

 mod betaling udfører for postvæsenet, f.eks. postkassetømning, modtagelse,  

 sortering og afsendelse af såvel brev- som pakkepost, funktioner vedrørende  

 ind- og udbetalinger samt udlejning af postbokse.
 Der er med ordlyden i bestemmelsen fuld parallelitet mellem  

 momsfritagelsen og Post Danmarks befordringspligt i medfør af lov nr. 89. af  

 8. februar 1995 om postvirksomhed.
D.11.14 Levering af frimærker m.v. § 13, stk. 1, nr. 14 Bestemmelsen svarer til 6. momsdirektivs artikel 13, punkt B, stk. 1,  

 litra e.
Frimærker Bestemmelsen omfatter frimærker leveret til pålydende værdi, som kan  

 anvendes til frankering her i landet.
Salg af postfriske danske frimærker til pålydende værdi er således  

 momsfri, hvilket gælder såvel postvæsenets (posthusenes) som andres, f.eks.  

 kioskers og frimærkehandleres salg.
Det er uden betydning, om salget sker til  

 samlerbrug.
Momsnævnet har i sin afgørelse nr. 664/80 indtil videre fritaget den  

 provision, som kiosker m.fl. modtager for salg af julemærker og frimærker fra  

 momspligten.
Det er dog en betingelse, at overskuddet ved julemærkesalget  

 anvendes til humanitære og filantropiske formål, se D.11.18.
 Kiosker m.fl. kan indtil videre også undlade at betale moms af provision  

 ved salg af gangbare danske frimærker, og der skal ikke tages hensyn til  

 disse mindre provisionsindtægter ved opgørelse af fradragsretten.
 Salg af stemplede og udenlandske frimærker, herunder grønlandske og  

 færøske, samt salg til en pris, der ligger over eller under mærkets pålydende  

 værdi, betragtes som salg til samlerbrug og er ikke omfattet af bestemmelsen.
 Hvis salget sker til en pris, der overstiger mærkets pålydende værdi, skal  

 der betales moms af hele salgsprisen.
 Frimærkehandlere skal betale moms af de gebyrer, som de opkræver for at  

 foranledige, at kunder modtager førstedagskuverter.
 Ekspertundersøgelser bl.a. med henblik på at fastslå frimærkers ægthed er  

 momspligtig.
Stempelmærker og lignende mærker Salg af stempelmærker og lignende mærker er tillige fritaget fra  

 momspligten.
 Indgår værdien af stempelmærket m.v. i en momspligtig leverance, er denne  

 del af leverancen momsfri, hvis udlægsreglerne i § 27, stk. 3, nr. 3, er  

 opfyldt.
D.11.15 Personbefordring § 13, stk. 1, nr. 15 Efter bestemmelsen er personbefordring momsfritaget.
Fritagelsen omfatter  

 dog ikke anden erhvervsmæssig passagerkørsel med bus end rutekørsel.
 Fritagelsen omfatter som udgangspunkt transport af personer med alle  

 former for transportmidler bortset fra turistbuskørsel.
 Bestemmelsen omfatter som udgangspunkt kun transport af personer.
 Transport af personers medfølgende bagage er dog momsfri, hvis der ikke  

 opkræves særskilt betaling herfor.
Buskørsel En bus i relation til momsloven er et køretøj, der er indrettet til  

 befordring af mere end 9 personer inkl. føreren.
Et køretøj, som oprindelig er konstrueret og indrettet til at transportere  

 mere end 9 personer inkl. føreren, men som er godkendt til transport af  

 handicappede personer i kørestole, anses ikke for en bus på de ture, hvor  

 antallet af sæder i køretøjet af hensyn til personer i kørestole er ændret  

 til kun at kunne medføre højst 9 personer inkl. føreren.
Det er tilladt at  

 transportere andre personer samtidig, og der skal således ikke beregnes moms  

 ved kørsel på sådanne ture.
 Afgifter, der afkræves rutebilvognmænd m.fl. for at benytte  

 rutebilstationer (stadepladsafgift), anses for en integreret del af  

 personbefordring og er derfor undtaget fra momspligten.
 Hyrevognskørsel m.v.
Bestemmelsen omfatter også hyrevognskørsel med passagerer.
Kørsel med  

 varer er derimod ikke omfattet af bestemmelsen og er derfor momspligtig.
 Hyrevognmænd er således momspligtige for varekørsel for egen regning.
 Ligeledes er salg af reklameydelser i form af lysskilte og streamers  

 momspligtig, hvilket også gælder, hvis ydelsen leveres i underentreprise for  

 bestillingskontorer og taxasammenslutninger.
 Bestillingskontorers og taxasammenslutningers formidling af personkørsel  

 til tilsluttede hyrevognmænd anses for en integreret del af persontransport  

 og er således momsfri.
 Derimod er evt. administrationsydelser, som leveres af bestillingskontorer  

 m.v., omfattet af afgiftspligten.
 Bestillingskontorers formidling af varekørsel i hyrevogne er efter  

 ophævelsen af undtagelsesbestemmelsen i den tidligere lovs § 4, stk. 4,  

 blevet momspligtig pr. 1. juli 1994.
Momsnævnet har truffet afgørelse om, at der ikke skal betales moms af den  

 provision, som Post Danmark modtager for salg af billetter for DSB til  

 momsfri personbefordring, idet ydelsen anses for at være en integreret del af  

 personbefordringen.
Modtages der derimod provision for salg af biltransport,  

 anses denne for at være momspligtig, TfS 1996,363.
Ambulancekørsel Ambulancekørsel og sygetransport er ligeledes omfattet af bestemmelsen og  

 er således undtaget fra momspligten.
Færgeoverførsel Befordring med færge af passagerer og evt. ledsagende transportmidler,  

 såsom cykler, motorcykler, personbiler samt busser (også turistbusser) med  

 passagerer, til andre EU-lande eller til tredjelande er momsfritaget.
 Overfart af lastbiler, tomme busser m.v. betragtes dog som selvstændig  

 momspligtig varetransport.
Bestemmelsen omfatter ikke indenrigspersontransport, og færgeoverførsel af  

 biler betragtes derfor i den relation som momspligtig varetransport.
Hvis der  

 udstedes fællesbillet for bil og fører, skal der kun betales moms af den del  

 af billetprisen, der vedrører overførslen af bilen.
Se baggrunden for disse  

 sondringer sp/svar L 124 (bilag 77) samt i betænkningen til L 124,  

 folketingsåret 1993/94.
 Efter § 45, stk. 3, ydes der godtgørelse af moms, som  

 transportvirksomheder, f.eks. rederier og luftfartsselskaber, har betalt her  

 i landet i forbindelse med befordring til udlandet af personer med ledsagende  

 bagage og transportmidler (udenrigspersontransport). Der henvises herom  

 nærmere til afsnit K.1.3.
D.11.16 Rejsebureauvirksomhed m.v. § 13, stk. 1, nr. 16 Efter bestemmelsen er rejsebureauvirksomhed og turistkontorers oplysnings-  

 og informationsvirksomhed og lign. fritaget fra momspligten.
Rejsebureauvirksomhed Rejsebureauvirksomhed kan bestå af flere forskellige aktiviteter.
Nogle  

 virksomheder har således kun enkelte aktiviteter, medens andre har en række.  

 Momsnævnet har fastlagt det område, som kan fritages for moms.
 Rejsebureauvirksomhed skal således efter momsloven omfatte følgende eller  

 væsentlige dele heraf:
a) arrangement af selskabsrejser (grupper), b) arrangement af individuelle, færdigpakkede ture, herunder udflugter,  

 salg af billetter til underholdningsarrangementer m.v., c) reservation af ophold i hoteller, gæstgiverier, moteller og lign.,  

 herunder i ferielejligheder med tilknyttede hotelfaciliteter, samt  

 reservation af ophold i værelser for så vidt angår virksomheder, der udlejer  

 for kortere tidsrum end 1 måned, d) salg af billetter til transportydelser, e) agent- og mellemhandlervirksomhed i forbindelse med pkt. a-d, f) oplysningsvirksomhed i forbindelse med rejser.
 Virksomhed med værelsesudlejning er i sig selv momspligtig, jf. § 13, stk.  

 1, nr. 8, 2. pkt., og momsfri værelsesanvisning kan derfor kun finde sted,  

 hvis den sker som en integreret del af rejsebureauvirksomhed.
 Rejsebureauer, der til faste (netto) priser køber dispositionsretten til  

 hotelværelser og sælger/udlejer værelserne særskilt (uden forbindelse med et  

 pakkearrangement), skal betale moms af udlejningen.
 Indgår udlejningen derimod i et pakkearrangement, anses den for en  

 integreret del af den momsfrie rejsebureauvirksomhed.
 Vedrørende udlejning af ferieboliger m.v., f.eks. sommerhuse, henvises i  

 øvrigt nærmere til D.11.8 om administration, udlejning og bortforpagtning af  

 fast ejendom samt D.3.3 om formidlingsreglerne i § 4, stk. 4.
 Provision modtaget fra udlandet skal behandles efter reglerne i §§ 16-21  

 om leverancer - ydelser, se E.3.
 Såkaldte rejseklubber, dvs. klubber, som drives i tilknytning til  

 rejsebureauvirksomhed, hvor tidligere deltagere eller ansatte i bureauet  

 foreviser rejsefilm, holder foredrag osv., skal betale moms af såvel  

 medlemskontingent som salg af gæstebilletter til klubbens  

 medlemsarrangementer.
 Turistkontorers oplysnings- og informations- virksomhed og lign.
 Turistkontorers oplysnings- og informationsvirksomhed og lign. er  

 ligeledes fritaget fra momspligten.
 Vedrørende turistkontorers værelsesanvisning samt formidling af udlejning  

 af ferieboliger, f.eks. sommerhuse, henvises til D.11.8 om administration,  

 udlejning og bortforpagtning af fast ejendom samt D.3.3 om  

 formidlingsreglerne i § 4, stk. 4.
 Turistkontorer skal betale moms ved evt. udlejning af cykler og lign.,  

 også selv om udlejningen sker som led i et arrangement med færdigpakkede  

 cykelture.
 Turistforeninger m.v. er også momspligtige for salg af varer og ydelser  

 ved de sommerfester, loppemarkeder og lign., som de arrangerer til fordel for  

 foreningens almindelige oplysningsvirksomhed.
 Foreningerne skal endvidere betale moms af annonceindtægter i  

 turistbrochurer samt af kampagneandele i form af anparter, som er solgt til  

 erhvervsvirksomheder, der ønsker at støtte et turist- og/eller  

 eksportfremstød inden for et givent område.
 Sponsorfinansieret udlån af film er momspligtig, medens sponsorbidrag fra  

 turistkontorer kan holdes uden for momspligten.
D.11.17 Bedemandsvirksomhed § 13, stk. 1, nr. 17 Efter bestemmelsen er ydelser i direkte tilknytning til bisættelser  

 momsfritaget.
Bestemmelsen tager sigte på ydelser leveret af bedemænd m.fl.
Som ydelser, der anses leveret i direkte tilknytning til bisættelser,  

 betragtes udlejning af gravsted og kapel, erhvervelse og fornyelse af retten  

 til et gravsted, ligbrænding, gravning og tilkastning af grav, nedsætning af  

 urne, flytning af kister og urner, ligbæring, ligvognskørsel, klokkeringning  

 samt orgelspil og anden musik og sang i kapellet.
Endvidere er ordning af  

 papirer og assistance i forbindelse med bisættelse omfattet af bestemmelsen.
 Bestemmelsen omfatter kun tjenesteydelser, og der skal således betales  

 moms i forbindelse med levering af varer m.v. i tilknytning til bisættelser,  

 f.eks. kiste, ligklæder, lys i kirken, blomster til udsmykning, trykte sange  

 og lign.
 Der skal endvidere betales moms af betaling for anlæg, tilplantning,  

 vedligeholdelse og grandækning af gravsteder.
D.11.18 Velgørende arrangementer § 13, stk. 1, nr. 18 Efter bestemmelsen er levering af varer og ydelser i forbindelse med  

 velgørende arrangementer samt foreningers m.fl. indsamling og salg af brugte  

 varer af ringe værdi på visse betingelser fritaget fra momspligten.
Den  

 tilsvarende bestemmelse findes i 6. momsdirektiv i artikel 13, punkt A, stk.  

 1, litra o.
Fritagelsens meddelelse og omfang Levering af varer og ydelser i forbindelse med velgørende arrangementer er  

 som nævnt på visse betingelser fritaget fra momspligten.
 Momsfritagelse meddeles efter forudgående ansøgning til Told Skat.  

 Ansøg-ningen indsendes til den told- og skatteregion, hvor foreningen er  

 hjemmehørende.
 Der er mulighed for, at flere foreninger m.v. kan opnå momsfritagelse for  

 et fælles arrangement, hvis alle foreningerne m.v. hver for sig opfylder  

 bestemmelsens betingelser.
Momsfritagelsen medfører, at der ikke skal betales moms af indtægterne fra  

 arrangementet.
Tilsvarende er der ikke fradrag for moms af de indkøb, der  

 sker i forbindelse med arrangementet.
For at kunne opnå momsfritagelse er der en række betingelser, der skal  

 være opfyldt.
Disse betingelser er omtalt i det følgende.
Overskuddets anvendelse Det er en betingelse, at leveringen af varer og ydelser sker i forbindelse  

 med et velgørende arrangement.
Velgørende arrangementer er i bestemmelsen  

 defineret som arrangementer af kortere varighed, hvis overskud fuldt ud  

 anvendes til velgørende eller på anden måde almennyttige formål.
 Ved vurderingen af, om betingelsen er opfyldt, sker der i hvert enkelt  

 tilfælde en vurdering af den planlagte brug af det forventede overskud.
 Der findes en righoldig praksis på området, og alene visse hovedlinier  

 heri gengives i det følgende.
 Som eksempler på velgørende eller på anden måde almennyttige formål kan  

 nævnes sygdomsbekæmpelse, forebyggende børne- og ungdomsforsorg,  

 u-landshjælp, kirkeligt arbejde samt amatøridrætsarbejde.
Der kan også gives momsfritagelse for arrangementer til fordel for  

 opførelse og drift af kirker, idrætshaller, spejderhytter og fritidscentre  

 for børn og unge, herunder f.eks. drift af kommunalt ejede fritidscentre,  

 hvor kommunen betaler lønudgifterne, medens udgifterne til inventar m.v. helt  

 eller delvis betales via overskuddet fra arrangementerne.
Også arrangementer,  

 hvor overskuddet går til musikforeninger, anses almindeligvis som  

 almennyttige, TfS 1996, 681.
Det er en forudsætning for momsfritagelse, at overskuddet skal komme en  

 videre kreds af personer til gode.
Som eksempel på et arrangement, der ikke  

 opfylder denne betingelse, kan nævnes et arrangement til fordel for en  

 skoleklasse, der skal bruge overskuddet til hel eller delvis finansiering af  

 en rejse.
Betingelsen om, at overskuddet fuldt ud skal anvendes til velgørende  

 formål m.v. skal forstås bogstaveligt.
Anvendes blot en mindre del af  

 overskuddet til andre formål, er momsfritagelse udelukket.
Fordeles  

 overskuddet mellem flere foreninger m.v., er fritagelse udelukket, hvis blot  

 én af foreningerne ikke eller kun delvis anvender sin overskudsandel  

 til velgørende formål m.v.
Arrangementer kan således ikke opdeles i en  

 momspligtig og en momsfri del.
 Arrangøren skal for hvert enkelt arrangement føre et regnskab, der  

 dokumenterer, at hele overskuddet er anvendt til velgørende formål m.v.
 Hvis overskuddet skal anvendes til konkrete formål, f.eks. opførelse af en  

 idrætshal eller doneres til Kræftens Bekæmpelse, skal det dokumenteres, at  

 overskuddet er udbetalt til dette formål.
Kravet om, at overskuddet skal være udbetalt/anvendt til konkrete formål,  

 kan fraviges, hvis beløbet indsættes på en spærret eller båndlagt konto i et  

 pengeinstitut eller indgår i en fond, sådan at beløbet inkl. renter er  

 klausuleret til brug for et bestemt velgørende formål m.v.
Som eksempel på et  

 sådant tilfælde kan nævnes beløb, der skal anvendes til planlagt byggeri af  

 en idrætshal.
Arrangøren skal efter anmodning indsende regnskabet til Told Skat vedlagt  

 evt. lejlighedstilladelse fra politiet.
Regnskabet skal opbevares i 5 år  

 efter udløbet af det regnskabsår, hvori arrangementet er afholdt.
Salg for arrangørens regning og risiko Det er en betingelse for momsfritagelse, at leveringen af varer og ydelser  

 sker for arrangørens regning og risiko.
Dette indebærer, at der ikke kan gives momsfritagelse for egentlig  

 erhvervsvirksomhed i tilslutning til et momsfritaget arrangement.
Deltager en  

 restauratør f.eks. med udskænkning i et arrangement mod betaling af en vis  

 leje til arrangøren, skal restauratøren betale moms af salget efter de  

 almindelige regler.
Betingelsen indebærer, at den pågældende forening m.v. formelt og reelt  

 skal stå som arrangør af arrangementet.
Det er tillige en betingelse, at al  

 annoncering skal ske i arrangørens navn, at arrangøren betaler for optræden,  

 leje af lokaler m.v., at denne betaling ikke er fastsat til en procentdel af  

 entréindtægten, og at billetsalg som hovedregel skal forestås af  

 personer fra foreningen m.v., jf.
Skatteministeriet, Departementets afgørelse  

 nr. 960/86.
Arrangørens momsmæssige status Er arrangøren i forvejen momsregistreret, kan der som hovedregel ikke  

 gives momsfritagelse for salg af tilsvarende varer og ydelser.
Reglen betyder f.eks., at et teater, der skænker overskuddet til et  

 velgørende formål m.v., ikke kan momsfritages.
Køber en velgørende forening  

 derimod forestillingen og sælger billetterne, kan der opnås momsfritagelse.
 Teatret skal dog betale moms af sit vederlag efter de almindelige regler.
Der kan dog i visse tilfælde gives momsfritagelse for et velgørende  

 arrangement, selv om arrangøren er momsregistreret.
Det er tilfældet, når en  

 restauratør og en velgørende forening i fællesskab står for at være arrangør  

 efter restaurationsloven, jf.
Told Skat Nyt 1993. 22.1011.
 Restauratørens evt. salg af drikkevarer vil dog være momspligtigt efter de  

 almindelige regler.
 Momspligtige arrangører kan ikke opnå lejlighedsvise tilladelser til  

 momsfrihed for salg af tilsvarende varer og ydelser.
Arrangementets varighed Skatteministeren er bemyndiget til at fastsætte nærmere regler for  

 meddelelse af momsfritagelse, hvilket ministeren har gjort i § 1 i  

 momsbekendtgørelsen.
 I bekendtgørelsen er der således fastsat nærmere regler for varigheden af  

 de velgørende arrangementer.
 Efter bekendtgørelsens § 1 kan der gives tilladelse til afgiftsfritagelse  

 til følgende arrangementer:
 1) Et månedligt arrangement af op til 3 dages varighed.
 2) Et årligt arrangement af op til 14 dages varighed, eller 2  

 arrangementer af op til 8 dages varighed.
 3) Ensartede, sammenhængende arrangementer, der afholdes én gang  

 årligt over enkelte dage, i flere på hinanden følgende uger eller måneder,  

 med en samlet varighed på ikke over 14 dage.
Reglerne medfører, at der ikke - uanset brugen af overskuddet - kan gives  

 fritagelse for løbende salg, f.eks. fra permanente butikker, loppemarkeder,  

 bogsalg o.lign., jf. dog pkt.
D.11.19 om genbrugsbutikker.
Reglerne er indsat for at forhindre konkurrenceforvridning over for lokale  

 handlende m.fl.
En landsdækkende forening med et antal lokalforeninger kan  

 derfor godt fritages for flere arrangementer end nævnt ovenfor, hvorimod den  

 enkelte lokalforening kun kan fritages i det nævnte omfang.
Kun den tid, hvor de momspligtige aktiviteter foregår, regnes med ved  

 beregningen af varigheden.
Ved f.eks. udgivelse og salg af en bog, er det  

 derfor kun den periode, hvor bogen reelt udbydes til salg, der skal  

 medregnes.
Andet salg i velgørende øjemed Salg af julemærker og lign. der sker som led i en indsamling, som en  

 velgørende organisation har anmeldt til politiet efter Justitsministeriets  

 regler om offentlige indsamlinger, kan ske momsfrit.
Betingelsen om  

 anmeldelse til politiet er i enkelte tilfælde fraveget i praksis.
Salg af varer i andre tilfælde kan som udgangspunkt ikke anses for momsfri  

 indsamlingsvirksomhed, når varen sælges til priser, der er langt højere end  

 varens reelle værdi.
Der skal derfor, medmindre salget sker ved et velgørende arrangement, der opfylder de i § 13, stk. 1, nr. 18, nævnte betingelser,  

 altid betales moms ved salg af f.eks. julekort, juleplatter og  

 jubilæumsplatter.
Gangbare danske og udenlandske mønter, der sælges til velgørende formål,  

 er fritaget for moms, hvis de sælges til pålydende værdi tillagt det beløb,  

 der går til velgørende formål.
Sælger/distributør har dog lov til at beregne  

 sig en andel af salgsprisen til dækning af udgifterne ved salget, såsom  

 annoncering og porto.
Endvidere er f.eks. salg, men ikke indførsel, af udenlandsk fremstillede  

 medaljer af ædelmetal momsfritaget.
Salget skete gennem pengeinstitutter, der  

 medvirkede vederlagsfrit.
Indsamling og salg af brugte varer af ringe værdi Indsamling og salg af brugte varer af ringe værdi, der foretages af  

 velgørende foreninger m.fl., fritages ligeledes for moms efter forudgående  

 ansøgning til Told Skat.
 Det er en betingelse for meddelelse af momsfritagelse, at salget  

 udelukkende sker til registrerede virksomheder, og at den velgørende forening  

 m.fl. ikke i øvrigt driver registreringspligtig virksomhed.
Ved vurderingen heraf ses bort fra evt. lejlighedsvis registrering for  

 enkeltstående arrangementer og fra evt. registrering for salg af  

 reklameydelser, f.eks. ved udgivelse af et foreningsblad, samt fra registrering for  

 cafeteria/ kioskvirksomhed.
Fritagelsen omfatter f.eks. salg af aviser, flasker, metal m.v.
Fritagelse  

 kan ske, selv om salget sker løbende.
D.11.19 Genbrugsbutikker med almennyttige formål § 13, stk. 1, nr. 19 Efter bestemmelsen er salg af varer fra genbrugsbutikker, hvis overskud  

 anvendes fuldt ud til velgørende eller på anden måde almennyttige formål,  

 fritaget for moms.
Det er en betingelse, at butikken kun sælger brugte varer, der er modtaget  

 vederlagsfrit.
I det omfang genbrugsbutikken sælger brugte varer, som  

 butikken har indkøbt med henblik på videresalg, skal der betales moms.
Det er  

 endvidere en betingelse, at butikken kun beskæftiger ulønnet, frivillig  

 arbejdskraft.
 Bestemmelsen giver kun momsfritagelse, hvis overskuddet fuldt ud anvendes  

 til velgørende eller almennyttige formål.
 Det er et konkret skøn, om formålet kan anses for velgørende eller  

 almennyttigt.
 Som eksempler på velgørende eller på anden måde almennyttige formål kan  

 nævnes sygdomsbekæmpelse, forebyggende børne- og ungdomsforsorg,  

 u-landshjælp, kirkeligt arbejde samt amatøridrætsarbejde.
Desuden kan som eksempler nævnes opførelse og drift af kirker,  

 idrætshaller, spejderhytter og fritidscentre for børn og unge.
 Det er en forudsætning for momsfritagelse, at overskuddet skal komme en  

 videre kreds af personer til gode.
 Begrebet velgørende og almennyttige formål er nærmere beskrevet i  

 forbindelse med velgørende arrangementer, se D.11.18.
Betingelsen om, at overskuddet fuldt ud skal anvendes til velgørende  

 formål m.v., skal forstås bogstaveligt.
Anvendes blot en mindre del af  

 overskuddet til andre formål, er momsfritagelse udelukket.
 Fordeles overskuddet mellem flere foreninger m.v., er fritagelse  

 udelukket, hvis blot én af foreningerne ikke eller kun delvis anvender  

 sin overskudsandel til velgørende formål m.v.
D.11.20 Selvstændige grupper af personer § 13, stk. 1, nr. 20 Efter bestemmelsen skal der ikke betales moms af ydelser præsteret af  

 selvstændige grupper af personer, der udøver en virksomhed, som er fritaget  

 for moms, eller for hvilken de ikke er momspligtige.
 Ydelserne skal være præsteret med henblik på at yde deres medlemmer de for  

 udøvelsen af deres virksomhed direkte nødvendige tjenesteydelser.
 Det er en forudsætning, at det enkelte medlems betaling for disse ydelser  

 svarer helt til medlemmets andel i de fælles udgifter, og at momsfritagelsen  

 ikke vil kunne fremkalde konkurrencefordrejning.
Efter bestemmelsen er det en betingelse for momsfritagelse, at 1) medlemmerne hver især skal være fritaget for moms, 2) ydelserne skal være direkte nødvendige for medlemmernes virksomhed, 3) medlemmernes betaling skal svare nøjagtigt til deres andel af  

 udgifterne, og at 4) fritagelsen ikke må fremkalde konkurrencefordrejning.
 Betingelserne indebærer, at det kun i meget begrænset omfang vil være  

 muligt at opnå momsfritagelse efter bestemmelsen.
 Bestemmelsen er indført med virkning fra 1. juli 1994, og der er hidtil  

 ikke eksempler på, at virksomheder er blevet momsfritaget efter bestemmelsen.
Nødvendighed Den omstændighed, at ydelserne skal være direkte nødvendige for  

 medlemmernes virksomhed, forudsætter, at der skal være tale om ydelser, der,  

 selv om de ikke kan betragtes som en integreret del af medlemmernes  

 momsfritagne aktiviteter og fritages som sådan, ikke desto mindre må  

 betragtes som en uundværlig og uadskillelig del af denne specielle aktivitet.
Betaling Medlemmernes betaling må ikke overstige egen omkostningsrefusion.
Hvert  

 enkelt medlem skal refundere netop dets andel af de fælles udgifter.
Der må  

 således ikke ske en omkostningsudligning mellem medlemmerne, og der må ikke  

 oparbejdes hverken underskud eller overskud i forbindelse med aktiviteterne.
Konkurrencefordrejning Fritagelsen må ikke kunne fremkalde konkurrencefordrejning.  

 Konkurrencefordrejning foreligger, når en momsfritagelse påvirker de gældende  

 konkurrencevilkår på markedet til skade for andre virksomheder, der udøver  

 tilsvarende aktiviteter.
 Det er tilfældet, hvis det enkelte medlem i kraft af samarbejdet kan få  

 leveret ydelser uden moms, som andre uafhængige virksomheder udbyder med  

 moms.
Ikke alene aktuelle konkurrenceforhold må i den forbindelse tages i  

 betragtning.
En fritagelse må således ikke kunne være en hindring for  

 etablering af konkurrerende virksomheder.
Er der tvivl om , hvorvidt en  

 momsfritagelse vil kunne skabe konkurrencefordrejning på et senere tidspunkt,  

 kan en fritagelse efter bestemmelsen gøres tidsbegrænset.
Hensynet til lige konkurrencevilkår indebærer, at aktiviteter, der normalt  

 er forbundet med erhvervsvirksomhed, ikke vil kunne fritages efter  

 bestemmelsen.
Det betyder f.eks., at ydelser som almindelig administration og  

 edb-behandling for medlemmerne ikke vil kunne fritages.
 Momsnævnet traf i TfS 1997, 309 afgørelse om, at en forening, der leverede  

 vurderingsydelser til medlemsvirksomhederne, ikke kunne fritages under  

 henvisning til, at en fritagelse reelt ville afskære al konkurrence.
 Afgørelsen er indbragt for domstolene.
D.12 Salg af virksomhedens driftsmidler m.m. § 13, stk. 2 Der skal ikke betales moms ved levering af varer, der udelukkende har  

 været anvendt i forbindelse med virksomhed, der er fritaget for moms efter  

 stk. 1, eller af varer, hvis anskaffelse eller anvendelse har været undtaget  

 fra retten til fradrag efter momslovens kapitel 9.
 Bestemmelsen indebærer, at salg af driftsmidler, der udelukkende har været  

 brugt i forbindelse med momsfritagne aktiviteter, i momsmæssig henseende  

 betragtes som privat salg, hvoraf der ikke skal betales afgift.
 Der skal heller ikke betales moms ved levering af varer, der har været  

 anvendt i forbindelse med momspligtig virksomhed, men hvor der ikke har været  

 fradragsret ved indkøb m.v. af de pågældende varer.
 Om udtagning og salg af varer, der har været anvendt i driften i  

 momspligtige virksomheder, se D.6.
