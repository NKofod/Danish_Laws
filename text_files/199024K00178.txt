Nr BTL 178 Betænkning over Forslag til lov om anlæg af fast forbindelse over Øresund  

  

 Nr L 178 1990-91, 2. samling Afgivet af Trafikudvalget Afgivet: 19910529 Udvalget har behandlet lovforslaget i en række møder og har herunder stillet spørgsmål til trafikministeren og miljøministeren, som disse har besvaret skriftligt, ligesom udvalget har modtaget en række supplerende undersøgelsesrapporter, herunder om støj- og luftforurening.
 Udvalget har endvidere sammen med Miljø- og Planlægningsudvalget haft et  

 møde med trafikministeren og miljøministeren og embedsmænd fra  

 Trafikministeriet, Miljøministeriet, DSB, Vejdirektoratet, Miljøstyrelsen,  

 Danmarks Miljøundersøgelse, Planstyrelsen, Skov- og Naturstyrelsen samt  

 Danmarks Geologiske Undersøgelse, hvor der er besvaret miljømæssige, tekniske  

 og økonomiske spørgsmål vedrørende Øresundsforbindelsen og de danske  

 landanlæg.
 Udvalget har endvidere modtaget skriftlige og/eller mundtlige henvendelser  

 fra:
ADENC, Barcelona, Alstrup, Torben, Birkerød, AM-88, Bojesen, Otto, Rungsted Kyst, BUND, Bygningsbevaringsforeningen i Tårnby Kommune, Danmarks Motorbåds Union, Dansk Fiskeriforening, Den Finske Forening til Naturbeskyttelse, Det Grønne Kontaktudvalg på vegne af ca. 30 organisationer i hele  

 Østersøen, Det Grønne Kontor i Grenå, Dragør kommune, DMU - danske fritidssejlere Københavnskredsen, Foreningen af Rådgivende Ingeniører, Frandsen, Karl-Erik, Kastrup, Greenpeace, Grundejerforeningen Kastrup Høj, Grundejerforeningen Ny Kastrup, Grundejerforeningen Præstevænget, Grundejerforeningen Sydstranden, Grundejerforeningen Ved Lufthavnen, Haveforeningen Ny Kongens Enghave, Hasle Kommune, Hvidovre Kommune, Innovation-Strategy-Management, Jesper Glahn A/S, Jagtorganisationernes Fællesudvalg, Københavns Amtsmuseumsråd, Landsforeningen for Bygnings- og Landskabskultur, Lund, Henrik A., Søborg, Nielsen, E.
Milling, civiling., Vedbæk, NOAH, Rørgruppen, Tårnby, Specialarbejderforbundet for Kastrup og Omegn, Sundby Lokalråd, Syd-Vest Lokalråd, The Ecologist, England, Tunnelgruppen »Bornholm«, Tårnby Kommune, Verdensnaturfonden og Øresundsudvalget.
Et flertal (Socialdemokratiets, Det Konservative Folkepartis,  

 Venstres og Centrum-Demokraternes medlemmer af udvalget) konstaterer, at  

 lovforslaget er i overensstemmelse med den politiske aftale af 29. april 1991  

 om fast forbindelse over Øresund.
Lovforslaget danner grundlag for en  

 ratifikation af den dansk-svenske regeringsaftale af 23. marts 1991  

 umiddelbart efter lovforslagets vedtagelse.
 Forinden en endelig stillingtagen til lovforslaget vil flertallet foretage  

 en nærmere vurdering af henvendelserne til udvalget og en detaljeret  

 besigtigelse og gennemgang i marken af landanlæggenes linjeføring, herunder  

 placering af stationen ved Kastrup Lufthavn, samt af de i lovforslaget  

 omhandlede miljøforanstaltninger på Amager og Sjælland.
 Flertallet understreger, jf. dagsorden D 12 af 19. marts 1991 (se  

 Folketingstidende 1990-91 (2. samling), forhandlingerne, sp. 3407), at der  

 skal sikres en miljøforsvarlig løsning vedrørende det samlede anlæg, idet den  

 detaljerede udformning heraf som anført i lovforslaget nødvendiggør  

 gennemførelse af en række yderligere undersøgelser.
 Flertallet lægger vægt på, at der opstilles en kvalitetsmålsætning for  

 anlæggenes miljøeffekter i Østersøen, Øresund og på land, samt et  

 overvågnings- og kontrolprogram, således at der løbende foretages en  

 miljøovervågning af anlægget.
 Flertallet har noteret sig, at der på grundlag af den opstillede  

 kvalitetsmålsætning for Østersøen og Øresund skal foretages en vurdering af  

 og stillingtagen til spørgsmålet vedrørende kompensationsafgravninger.
 Flertallet lægger vægt på, at der i den endelige udformning og etablering  

 af anlægget findes løsninger, der i videst muligt omfang bevarer de  

 rekreative kvaliteter.
 Flertallet indstiller med disse bemærkninger, at lovforslaget uændret  

 danner grundlag for den fortsatte behandling, idet flertallet ønsker at  

 påpege det nødvendige i, at behandlingen af lovforslaget fortsætter i  

 udvalget efter 2. behandling, således at der afgives tillægsbetænkning herom.
 Flertallet har anmodet om at få optrykt ministerens kommentarer til en  

 rapport fra Center for Alternativ Samfundsanalyse (CASA):  

 Øresundsforbindelser, maj 91, og dette centers analyse af de økonomiske  

 oplysninger vedrørende Øresundsbroen, jf. bilag 2.
Et mindretal (Socialistisk Folkepartis medlemmer af udvalget)  

 indstiller principalt lovforslaget til vedtagelse med det under nr. 1  

 stillede ændringsforslag.
Subsidiært indstiller mindretallet lovforslaget til  

forkastelse ved 3. behandling, men ønsker at få vedtaget de under nr.  

 2-4 stillede ændringsforslag.
 Et andet mindretal (Fremskridtspartiets medlemmer af udvalget) vil  

 redegøre for sin stilling ved 2. behandling.
 Et tredje mindretal (Det Radikale Venstres medlem af udvalget) er  

 tilhænger af en fast forbindelse mellem Danmark og Sverige, men mindretallet  

 kan ikke tilslutte sig aftalen af 23. marts 1991 mellem den danske og svenske  

 regering.
 Mindretallet har i sit forslag til folketingsbeslutning om  

 beslutningsforslaget for etablering af en fast forbindelse over Øresund (B  

 41) i indeværende folketingssamling stillet krav om et beslutningsgrundlag,  

 der omfatter de trafikale, miljømæssige og økonomiske konsekvenser af  

 henholdsvis en jernbaneløsning og en kombineret vej- og jernbaneforbindelse.  

 Et sådant beslutningsgrundlag foreligger ikke.
Aftaleparterne påstår, at aftalerne er økonomisk og miljømæssigt  

 bæredygtige.
Mindretallet finder ikke, at dette er dokumenteret.
 Mindretallet finder, at de seneste års udvikling i Europa helt afgørende  

 har ændret forudsætningen for Europas og dermed Nordens fremtid.
Mindretallet finder derfor, at også forudsætningerne for en fast  

 forbindelse totalt er ændret, hvilket giver anledning til en lang række  

 spørgsmål.
Hvilken betydning har Tysklands genforening for transportbehovet  

 og valg af ruter mellem Norden, Tyskland og EF? Hvad betyder udviklingen med  

 hensyn til hurtiggående færger mellem Sverige og Polen/Tyskland? Hvordan skal  

 en eventuel fast Femer-forbindelse vurderes etc.? Mest af alt finder mindretallet, at hele diskussionen om en  

 vejforbindelses betydning for udviklingen er overdrevet, hvis vel og mærke  

 takstpolitikken fastholdes.
 Hvis ikke den gør det, er der til gengæld en lang række trafikale og  

 miljømæssige problemer, der slet ikke er taget højde for.
 Under henvisning til ovenstående vil mindretallet undlade at stemme for  

 samtlige ændringsforslag, idet mindretallet dog understreger, at der med  

 hensyn til vandgennemstrømningen ikke vil være tvivl om, at en boret  

 jernbanetunnel er den bedste.
Et fjerde mindretal (Kristeligt Folkepartis medlem af udvalget)  

 indstiller principalt lovforslaget til vedtagelse med det under nr. 1  

 stillede ændringsforslag.
Subsidiært indstiller mindretallet lovforslaget til  

forkastelse ved 3. behandling, men ønsker at få vedtaget de under nr.  

 2 og 4 stillede ændringsforslag.
 Mindretallet udtaler i den forbindelse, at der er behov for en fast  

 forbindelse over Øresund, idet dette vil fremme det nordiske samarbejde.
Af hensyn til miljøet mener Kristeligt Folkeparti, at den faste  

 forbindelse skal anlægges som en boret jernbanetunnel.
Der skal lægges mere  

 vægt på togtrafikken.
I CASA's rapport: Øresundsforbindelser, maj 91, anføres, at en  

 jernbaneforbindelse med biltog er billigere og mere rentabel end den  

 foreslåede kombinerede vej- og jernbaneforbindelse.
Endvidere er der  

 redegjort for en række forhold vedrørende havmiljøet, fuglelivet og  

 luftforureningen.
 Efter Kristeligt Folkepartis opfattelse bør disse oplysninger undersøges  

 nærmere, inden Folketinget tager endelig beslutning om den faste forbindelse.
Ændringsforslag Af et mindretal (SF og KRF):
 Principalt:
Til § 1 1) Paragraffen affattes således:
»§ 1. Trafikministeren bemyndiges til at indlede  

 forhandlinger med den svenske regering om en Øresundsforbindelse udført som  

 en boret jernbaneforbindelse for biltog og indgå aftale herom.« Subsidiært:
Til § 2 2) Efter stk. 1 indsættes som nyt stykke:
»Stk. 2. Byggeriet af den faste forbindelse må ikke  

 påbegyndes, før Østersølandene har meddelt, at de er indforstået med, at  

 byggeriet igangsættes.« Til § 8 Af et mindretal (SF):
 3) Paragraffen udgår.
Til § 18 Af et mindretal (SF og KRF):
 4) Efter stk. 1 indsættes som nyt stykke:
»Stk. 2. Der skal optages forhandlinger med de relevante  

 personaleorganisationer med henblik på indgåelse af aftaler, som sikrer  

 færgefarternes opretholdelse indtil åbningstidspunktet for den faste  

 forbindelse og sikrer de tjenestemandsansatte, overenskomstansatte og  

 færgeforpagterens faste personale genansættelse i DSB, omskoling eller  

 særlige aftrædelsesordninger i lighed med de aftaler, der er indgået i  

 forbindelse med indstilling af DSB's overfarter ved byggeriet af  

 Storebæltsbroen.« Bemærkninger Til nr. 1 En fast forbindelse som den foreslåede vil ifølge beregninger foretaget af  

 Center for Alternativ Samfundsanalyse (CASA) andrage 8,5 mia. kr.
Ifølge CASA  

 vil en boret tunnel med biltog ved et forrentningskrav på 5 pct. (som der  

 også regnes med i anlægs-loven) kunne give tilstrækkeligt overskud til også  

 at dække udgifterne til landanlæggene.
En boret tunnel vil tillige ikke give anledning til miljømæssige  

 konsekvenser for Øresund eller Østersøen ud over et mindre problem med  

 genanvendelse eller deponering af det udgravede materiale fra tunnelen.
I  

 forhold til vandmiljøet er en tunnelløsning derfor klart at foretrække.
Med hensyn til placering af en togtunnel, herunder af en bilterminal, kan  

 der anvises egnede arealer på Amager og i Høje Tåstrup.
Endelig stillingtagen  

 hertil vil først finde sted efter yderligere undersøgelser.
 Der henvises i øvrigt i det hele til CASA's rapport: Øresundsforbindelser,  

 maj 1991, side 1-10, der er optrykt som bilag 1 til betænkningen.
 Såfremt ændringsforslaget vedtages, vil der blive stillet en række  

 ændringsforslag til lovforslagets 3. behandling.
Til nr. 2 Baggrunden for den foreslåede ændring er at undgå at komme i en lignende  

 situation, som Danmark er i i dag på grund af Finlands sagsanlæg ved Den  

 Internationale Domstol i Haag, hvor det nu skal afgøres, om Danmark har lov  

 til at bygge den Storebæltsbro, som et flertal i Folketinget har vedtaget.  

 Dommen kan få stor betydning for hele Storebæltsbyggeriet.
Til nr. 3 For at få den reelle pris frem på Ørsundsbyggeriet bør statsgarantien  

 fjernes, da garantien medfører, at priserne bliver højere, idet investorerne  

 altid er sikret deres penge, uanset hvad den endelige pris bliver på  

 Øresundsbyggeriet.
Som eksempel kan det jo allerede nu ses, at prisen på  

 Storebæltsbyggeriet er blevet væsentlig større end beregnet ved vedtagelsen  

 af anlægsloven.
Til nr. 4 Det må være rimeligt at sikre dem, der på grund af Øresundsbyggeriet ikke  

 kan fortsætte deres nuværende arbejde, mest muligt.
Det drejer sig om ganske  

 mange mennesker.
 Der er lavet en beregning på grundlag af DSB's Rederidivisions styrkeliste  

 p.t. med følgende forudsætninger:
- Helsingør-Helsingborg-overfarten reduceres til 1/4 af 1992-niveauet, - Dampskibsselskabet Øresund (DSØ) reduceres til 1/4 af det nuværende  

 personale, men opretholdes delvis af udflugtsaktiviteter og turaktiviteter, - Kastrup-Malmø-overfarten lukkes (svævebådene med SAS-passagerer), - Dragør-Limhamn-overfarten lukkes, - DanLink-ruten lukkes (København-Helsingborg-overfarten), - DSB's centrale rederidivision (administrationen) indskrænkes til 2/3.
Der vil herefter blive overflødiggjort ca. 370 personer i DSB's  

 Rederidivision fordelt på ca. 220 tjenestemænd og 150 overenskomstansatte.
I  

 disse tal er ikke medregnet de ansatte i DSB-færgerestauranter,  

 servicepersonalet i DSØ, og servicepersonalet på Dragør-Limhamn-overfarten.
På grund af de store personalereduktioner og -omflytninger i anledning af  

 byggeriet af den faste forbindelse over Storebælt umiddelbart forud for en  

 Øresundsforbindelse vil der være meget få muligheder for interne  

 omplaceringer i DSB af søfartspersonale.
Totalt set vil der blive  

 overflødiggjort ca. 1/3 af samtlige de til den tid ansatte i DSB-søfarten.
Tove Lindbo Larsen (S) Hans Erenbjerg (S) Søren Hansen (S) J.
K.  

 Hansen (S) fmd.
Helge Mortensen (S) Kaj Poulsen (S) Løvig Simonsen (S)  

 Tommy Dinesen (SF) Arne Melchior (CD) Aagaard (KF) Agnete Laustsen (KF) Svend  

 Heiselberg (V) Helge Sander (V) Ernst B.
Schmidt (FP) nfmd.
Ole Donner  

 (FP) Bilgrav-Nielsen (RV) Inger Stilling Pedersen (KRF) Bilag 1 Side 1-10 fra Center for Alternativ Samfundsanalyses (CASA) rapport:
Øresundsforbindelser, maj 1991 Sammenfatning Aftalen - såvel mellem partierne K, V, S og CD som mellem den danske og  

 den svenske regering - om etablering af en fast forbindelse over Øresund er  

 blevet til under to forudsætninger:
1) at der kun foreligger to realistiske alternativer, nemlig en kombineret  

 bil- og togforbindelse i form af en bro og så fortsat færgefart 2) at den kombinerede forbindelse medfører en nettoforbedring af miljøet i  

 hovedstaden.
CASA påviser i nærværende projekt, at ingen af disse forudsætninger  

 holder.
Metoden har været at tage udgangspunkt i det omfattende  

 bilagsmateriale, der ligger til grund for rapporten »Miljø Øresund  

 1991«, samt tidligere rapporter om faste Øresunds-forbindelser.
Der findes et tredje alternativ, nemlig en boret tunnel til tog med  

 mulighed for biloverførsel.
Dette er blevet afvist ud fra økonomiske  

 argumenter, men ved nærmere granskning viser det sig, at det, der er blevet  

 afvist konkret, er en ren togtunnel uden mulighed for at overføre biler.
Det  

 blev nemlig afvist af de svenske jernbaner med det argument, at en tunnel  

 skulle finansieres af jernbanerne alene, uden mulighed for at lade bilisterne  

 deltage i betalingen.
Men denne mulighed eksisterer netop ved en  

 biltogsløsning.
Økonomien i en sådan tunnel vil blive betydelig bedre, fordi  

 anlægsinvesteringen er væsentligt lavere.
Tunnel inklusiv biltog (rullende  

 materiel) og terminal på dansk side vil koste skønsmæssigt 8,5 mia. kr., hvor  

 broen fra kyst til kyst skønnes at ville koste 11,6 mia. kr.
 Ved et forrentningskrav på 5 procent (som der regnes med i anlægsloven)  

 vil en boret tunnel med biltog i modsætning til KM 4.2 løsningen, kunne give  

 tilstrækkeligt overskud til også at dække udgifterne til landanlæggene.
Biltoget er teknisk og økonomisk muligt I kapitel 1 påvises, at det er teknisk og økonomisk muligt at anlægge en  

 boret togtunnel under Øresund.
Denne tunnel kan også anvendes til biltog.
En  

 biltogsterminal er tidligere af DSB beregnet at fylde 38 ha, men det var med  

 en påtænkt placering på et sted med rigelig plads.
Terminalen vil  

 sandsynligvis kunne presses sammen til 25-30 ha.
Den kan placeres på en del  

 af det areal (250 ha) syd for Bellacentret, som allerede er udlagt til  

 byzone, og som i øjeblikket diskuteres anvendt til en Ørestad.
En anden  

 mulighed vil være af flytte terminalen vestpå til det sted, hvor den  

 projekterede jernbane skal krydse den nuværende Amagermotorvej.
Hvad angår  

 arealbehovet kan man til sammenligning se på, at den sparede motorvej gennem  

 Tårnby ville optage ca. 23 ha.
Det vil være muligt at fortsætte den borede tunnel under land helt til  

 terminalen ved Bellacenteret.
Dermed vil den slet ikke få negative  

 miljøeffekter for beboerne i Tårnby.
En billigere og simplere løsning vil  

 være »cut and cover« metoden.
Dvs. at man graver en rende til  

 banelinjen og til sidst overdækker denne.
I så fald skal der tillige ske  

 ekspropriationer, men i langt mindre omfang end ved den kombinerede  

 forbindelse, hvor man skal lægge en bred trafikkorridor med både bane og  

 motorvej gennem Tårnby.
Samtidig vil det være uhyre vanskeligt at overdække  

 motorvejen, fordi der skal sikres god ventilation på grund af  

 biludstødningen.
Dette er ikke nødvendigt til tog, hvilket kan ses af, at man  

 vil lade togene køre gennem en 8 km lang tunnel under Storebælt.
En stor del  

 af togene vil være eltog.
En togtunnel vil give en væsentlig tidsbesparelse i forhold til fortsat  

 færgefart.
En enkel biltogsløsning med biltog i een etage kan udformes med en  

 kapacitet på ca. 20.000 biler pr. døgn, eller 7,3 mio. biler pr. år, selv om  

 der tages hensyn til perioder med spidslast.
Dette er mere end der opereres  

 med i prognoserne helt frem til år 2025. Kapaciteten vil kunne udvides  

 yderligere ved indsættelse af to-etages tog.
Endelig kan der peges på  

 muligheden for en aflastningsterminal i Høje Tåstrup.
De økonomiske  

 beregninger viser, at både privatøkonomisk og samfundsøkonomisk vil der være  

 klare fordele ved denne løsning.
Danmark er bagefter det øvrige Europa med indførelse af biltog.
En  

 biltogsforbindelse under Øresund vil svare godt til den trafikpolitiske  

 udvikling i Europa.
Den vil sammen med biltogsforbindelser under den Engelske  

 Kanal og gennem Alperne kunne medvirke til at fremme togtrafikken frem for  

 biltrafikken i overensstemmelse med tankerne bag Brundtlandrapporten.
 De økonomiske forudsætninger for den kombinerede løsning har været  

 genstand for heftig debat, og allerede inden regeringsaftalen var på plads,  

 var prisen på broen steget med 3.9 mia. kr. i forhold til det man regnede med  

 i de tidligere rapporter fra Øresundsudvalget.
Dermed blev det nødvendigt med et større antal biler for at få en  

 acceptabel økonomi.
Herved opstod den situation, at man forventede højere  

 trafikmængder over broen ved vurderingen af økonomien i projektet end det man  

 i »Miljø Øresund 1991« forudsatte ved beregning af konsekvenserne  

 for luftforureningen.
Først midt i maj 1991 er der fremkommet reviderede  

 beregninger af luftforureningen, hvor højere trafiktal er indregnet.
I kapitel 2 er der foretaget en ny beregning af økonomien i  

 broforbindelsen, der viser at det daglige antal køretøjer der passerer broen  

 skal op på knap 12.000 (i stedet for de tidligere forudsatte knap 7.000  

 køretøjer) for at opnå den forventede forrentning af projektet.
Altså en  

 trafikforøgelse på over 70 pct.
I tilfælde af økonomiske problemer vil der fremover være flere muligheder  

 for at øge indtægterne ved at øge trafikmængderne.
Dette dokumenteres blandt  

 andet af det svenske analyseinstitut Transek, der har beregnet at potentialet  

 for trafik over en fast Øresundsforbindelse vil være over 30.000 biler i  

 døgnet, hvis priserne for overfarten sænkes til under 40 kr.
Dette vil  

 samtidig give en forøget indtjening på ca. 30 pct. til broselskabet.
Luftforurening På den baggrund vurderer CASA i rapportens kapitel 5 hvad de nye  

 trafikforudsætninger vil betyde for luftforureningen i hovedstaden.  

 Konklusionen er at i forhold til fortsat færgefart vil et scenarie hvor der  

 indregnes 12.000 køretøjer ikke entydigt betyde en miljømæssig fordel for  

 hovedstadsregionen.
Således viser de nævnte beregninger fra maj 1991 en let  

 stigning i udslip af kvælstofoxider, som er en af de vigtigste  

 forureningskomponenter fra trafik, ved den kombinerede forbindelse  

 sammenlignet med fortsat færgefart.
For en del andre faktorer er der fortsat  

 en forbedring.
Men man kunne opnå de samme luftforureningsmæssige  

 forbedringer ved i stedet at stille rimelige krav til færgefartens emissioner  

 af luftforurenende stoffer, idet der i dag overhovedet ingen krav er.
Hvis der af økonomiske årsager (eller andre grunde) skulle ske en  

 yderligere vækst i vejtrafikken over broen, vil broforbindelsen medføre en  

 forværring af luftforureningssituationen i hovedstadsregionen.
Lokalt langs  

 trafikårerne, der leder til broen, vil der kunne mærkes en betydelig  

 forværring.
Men det må også forventes, at der i tilfælde af lavere takster  

 vil ske en kraftig vækst i pendlings-, indkøbs- og fornøjelsesture, hvilket  

 vil bringe en betydelig ekstra trafikmængde ind i de centrale byområder.
Heller ikke de allernyeste officielle beregninger af  

 luftforureningskonsekvenserne ved KM 4.2 løsningen, som er offentliggjort i  

 forbindelse med fremsættelse af anlægsloven, ændrer konklusionen.
Kort kan  

 CASA's indvendinger opsummeres som følger:
- Prognoserne for antallet af køretøjer over broen holder ikke, hvis  

 prisen for passagen sænkes.
I anlægsloven forudsættes overfartsprisen til at  

 være på niveau med dagens færgetakster.
 - Den forudsatte kørselsdistance for den nyskabte personbilstrafik på 48  

 km for hver passage af broen er formodentlig lavt sat.
 - De forudsatte emissionsfaktorer for færger er for højt sat, idet der  

 ikke engang forudsættes anvendt dagens teknik.
Endelig kan det konkluderes, at en biltogsløsning i en boret tunnel  

 luftforureningsmæssigt vil være mindre belastende for  

 luftforureningssituationen i hovedstadsregionen.
Formentlig vil denne løsning  

 medføre en vis omlægning af landevejstrafik til banetransport, hvilket vil  

 være i tråd med intentionerne i regeringens transporthandlingsplan og på  

 længere sigt bane vejen for et bæredygtigt transportsystem.
Havmiljøet I debatten om Øresundsforbindelsen har det været fremhævet, at  

 miljøkonsekvenserne for Øresund og Østersøen skulle undersøges grundigt ved  

 anlæg af en fast forbindelse.
En boret tunnel vil ikke give anledning til  

 miljømæssige konsekvenser for Ørsund eller Østersøen udover et mindre problem  

 med genanvendelse eller deponering af det udgravede materiale fra tunnelen.
I  

 forhold til vandmiljøet, er en tunnelløsning derfor klart at foretrække.
Broforbindelsen og sænketunnel vil betyde et kæmpemæssigt gravearbejde  

 over en længere årrække i Øresund.
Gravearbejdet vil ophvirvle sediment fra  

 havbunden, der spredes over et stort areal i Øresund.
Der er fare for, at  

 dette vil forhindre silden i at vandre gennem Øresund.
Derfor peger man i  

 »Miljø Øresund 91« på, at der ikke skal arbejdes på hele  

 linjeføringen samtidig i sildens gyde- og vandreperioder.
Erfaringen fra  

 Storebælt viser imidlertid, at der ved tværgående strømme vil ske  

 sedimentspredning over hele tværsnitsarealet.
 Efter endt arbejde vil bropillerne fortsat spærre noget for  

 vandgennemstrømningen, hvilket vil give en række konsekvenser for Østersøens  

 miljø. Man har derfor foreslået nogle kompensationsafgravninger og peger  

 specielt på, at en fladeafgravning af 9,3 mio. m3 vil skabe en  

 »nul-løsning« i forhold til vandgennemstrømningen og sikre såvel  

 salt- som iltindhold i Østersøen.
 Hvad angår de undersøgelser, der er foretaget for at beregne omfanget af  

 de nødvendige kompensationsafgravninger, påvises det, at grundlaget for  

 beregningerne ikke er tilstrækkelige til at sige, hvorvidt der vil kunne  

 opnås en »nul-løsning«.
Tværtimod vil der ved afgravning af de 9,3 mio. m3 alligevel ske en  

 reduktion på 1,5 pct. af vandgennemstrømningen.
Det vil således ikke føre til  

 den tilstræbte »nul-løsning«, og der findes ikke undersøgelser, der  

 kan fastlægge, hvor meget der skal graves af for at sikre denne nulløsning.  

 Samtidig har man ikke taget hensyn til periodiske pludselige  

 saltvandsindbrud, som har stor betydning for saltholdigheden i Østersøens  

 bundlag.
Der er uenighed mellem forskerne om Øresunds relative betydning på  

 dette område i forhold til bælterne.
 De afgravninger, man vil foretage, kan få uoverskuelige konsekvenser for  

 Øresund, mens hvis man undlader afgravning vil det til gengæld få  

 katastrofale konsekvenser for Østersøen.
De hindringer for vandgennemstrømningen, som skabes af bropiller,  

 sænketunnel og kunstig ø, vil udover en samlet reduktion af  

 vandgennemstrømningen også medføre en forøget gennemstrømningshastighed.  

 Dette kan tænkes at føre til ændring af strømforholdene omkring  

 Middelgrunden, som ellers ligger et stykke væk fra linjeføringen.
Her findes  

 et stort affaldsdepot, hvor der bl.a. gennem årene er deponeret stærkt  

 kviksølvholdigt affald fra Københavns havn.
Det er beregnet, at der ligger 16  

 t kviksølv i depotet ved Middelgrunden.
Der er fare for at den forøgede  

 strømhastighed ved nordgående strøm vil føre til, at der sker erosion af  

 depotet, hvor det ellers antages, at slammet i dag ligger beskyttet af andet  

 affald.
Dermed vil der kunne ske en spredning af kviksølvet, hvilket vil  

 kunne føre til en miljøkatastrofe i området.
En anden effekt af den øgede strømhastighed kan være øget hyppighed af  

 oversvømmelser ved Dragør.
Sådanne er allerede forekommet et antal gange.
Det kan desuden forventes, at den kunstige halvø ved sænketunnelens start  

 ved Kastrup vil føre til bugtdannelse, som vil reducere vandudskiftningen ved  

 Amager Strand.
Dermed vil denne få karakter af tilgroningskyst, og badevandet  

 vil forringes.
Endelig analyseres virkninger på Amagers grundvand af såvel kombineret  

 forbindelse med biltogstunnel.
Begge vil have alvorlig indvirkning på  

 grundvandsressourcerne, der dog har begrænset størrelse.
Der er ikke fundet  

 belæg for en påstand om, at en boret tunnel skulle have mere alvorlige  

 virkninger for grundvandet end den kombinerede forbindelse.
Tværtimod tyder  

 CASA's undersøgelser på, at virkningerne ved en boret tunnel kan begrænses  

 mere, fordi den kan gøres tæt på strækningen mellem Bellacenteret og Kastrup  

 station, således at det i bedste fald kun bliver nødvendigt at lave  

 grundvandssænkning ved Kastrup station, hvor det ved den kombinerede  

 forbindelse skal gøres langs hele linjeføringen.
Virkninger for fuglelivet I rapportens kapitel 4 har Ornis Consult vurderet konsekvenserne for  

 fuglelivet på Saltholm og i det EF beskyttelsesområde der vil berøres af  

 anlæg af den kombinerede forbindelse over Øresund med  

 kompensationsafgravninger.
Konklusionen er:
- anlægsaktiviteterne, herunder etableringen af en rampe-ø, vil gennemløbe  

 områder af betydning som fødesøgningsområde for vandfugle.
Dette giver i  

 anlægsfasen direkte og kraftige forstyrrelser.
På længere sigt forringes  

 fuglenes fødesøgningsmuligheder omkring øen, - selve fødekilderne for fuglene, bl.a. muslingebanker og bundvegetationen  

 omkring øen, vil blive berørt af anlægsaktiviteterne.
Dette kan i værste fald  

 betyde at grundlaget for øens rastende fugle og ynglende bestande af bl.a.  

 edderfugl ødelægges.
Indvirkningen efter selve anlægsfasen er behæftet med  

 risiko for varige skader på muslingebanker og ålegræsbælter, hvilket for  

 evigt vil forringe fuglenes vilkår omkring Saltholm, - etableringen af rampe-øen vil øge risikoen for predatorer, især rotter,  

 på Saltholm.
Indvandringen vil være yderst vanskelig at kontrollere, og selv  

 få succesfulde rotter vil udgøre en meget stor risiko for Saltholms  

 ynglefugle, der tæller adskillige fuglearter der er truet på europæisk plan, - Saltholm er en unik repræsentant for en naturtype, der er sjælden i  

 Østdanmark og truet på landsplan.
Der findes intet kompensationsområde i  

 Øresundsområdet, hvis Saltholms værdi for fuglene forringes eller ødelægges.
 Dertil kommer en vurdering af de officielle konsekvensundersøgelser der er  

 resumeret i »Miljø Øresund 1991«, hvor det konkluderes at:
 - den nuværende konsekvensanalyse for fuglelivet er baseret på et  

 utilstrækkeligt grundlag, hvorved risikoen for varig ødelæggelse af et unikt  

 naturområde er uacceptabel høj.
Sammenfattende dokumenterer CASA således for alle ovennævnte  

 miljøforhold, at den kombinerede forbindelse til bil og tog ikke vil give  

 hovedstadsregionen en miljømæssig nettofordel.
Derimod vil en boret  

 jernbanetunnel give nogle klare miljømæssige fordele fremfor fortsat  

 færgefart.
Sidstnævnte kom Øresundsudvalget også frem til i 1989.
Boret tunnel under Øresund 1.1. Togtunnel i tidligere forslag og betænkninger Togtunnelen har været medtaget i tidligere dansk/svenske betænkninger og  

 forslag om fast forbindelse mellem Danmark og Sverige.
Specielt i »Faste  

 Øresundsforbindelser«, 1989 (50), spiller jernbanbetunnelen en stor  

 rolle.
I en betænkning fra 1987 fra fællesudvalget peges entydigt på en  

 kombineret motorvejs- og jernbaneforbindelse.
Men i 1989 står muligheden  

 åben: en jernbanetunnel eller en bro med motorvej og bane.
Den borede  

 jernbanetunnel vurderes miljømæssigt som klart den bedste løsning med hensyn  

 til næsten alle forureningskomponenter.
 Senere i 1989 og i 1990 udmeldte de svenske jernbaner (SJ), at de ikke  

 ville være i stand til at afbetale den svenske del af en jernbanetunnel med  

 kun jernbanedrift (SJ, 1989):
»SJ kan endast stå før en liten del av konstnaden før en fast  

 førbindelse.
SJ har således ej ekonomisk møjlighet att stå før den svenska  

 delen av kostnaden før en jærnvægstunnel.
I alternativet med en kombinerad  

 bil-jærnvægsførbindelse måste i det nærmaste hele kostnaden bæres av  

 biltrafiken.« Disse synspunkter bygger dog på forudsætninger om, at man ville investere  

 i højeffektive storfærger mellem Sverige og Tyskland, som dermed ville  

 undergrave en eventuel togtunnels godsunderlag.
Herudover var der ikke regnet  

 med mulighed for biltogsudnyttelse i tunnelen med de driftindtægter, som  

 kunne komme heraf.
Færgeprojekterne er aldrig realiseret og  

 biltogsudnyttelsen er i høj grad realistisk og nyttig.
1.2 Forslag til placering af en togtunnel, herunder af en bilterminal I den hidtidige planlægning og debat om en fast forbindelse til Sverige  

 har det været hævdet, at det ville give anledning til store problemer at få  

 placeret en bilterminal i Storkøbenhavnsområdet.
 I dette afsnit afdækkes biltogets udbredelse i Europa, og der ses på,  

 hvilke muligheder der er for placering af en terminal.
Danmark »The missing link« i det europæiske biltogsnet Der findes i dag et udbredt net af biltogsterminaler og -forbindelser i  

 Europa.
Både nabolandene Sverige og Tyskland har terminaler næsten ved den  

 danske grænse (i Malmø og i Hamburg). I alt er der 51 biltogsterminaler i  

 Europa i dag, heraf er 5 nyåbnede med den nye sommerkøreplan 1991.  

 Terminalernes placering fremgår af figur 1.
I Sverige køres der biltog i 6-7 sommermåneder om året.
Der er dog ikke  

 daglige afgange i perioden.
Der køres fra Malmø til både Kiruna og Luleå og  

 fra Gøteborg til både Kiruna og Luleå.
I Tyskland er der et vidt forgrenet net, som betjenes hele året rundt og  

 med afgange hver dag.
Der er også forbindelser til de fleste større byer i  

 Europa.
Figur 1. Biltogsterminaler i Europa sommer 1991. (Deutsche Bundesbahn  

 1991 samt oplysninger fra de svenske jernbaner) I Danmark er der ikke mulighed for at medtage biler fra terminaler i  

 landet.
Det er dog forudsat, at der kan indsættes 1-2 biltog i døgnet over  

 Øresundsforbindelsen, når den åbner i 1999.
Arealbehov for en bilterminal I DSB's projekt for biltogsterminaler ved Storebælt fra januar 1985 var  

 der udlagt 38 ha til terminaler ved hver landside.
Disse udlæg planlagdes  

 under indtryk af rigelige arealressourcer.
I Storkøbenhavn er arealknapheden større, og arealerne for eksempel på  

 Amager er følsomme for de påvirkninger, som et stort anlægsarbejde som en  

 biltogsterminal vil give.
Der vil derfor være interesse for at rationalisere  

 udnyttelsen af en terminal, så den ikke fylder mere end højst nødvendigt.  

 Dette vil også være muligt, idet blandt andet opmarchbåsene kan placeres på  

 nogle af jernbanens spildarealer.
Endelig vil dele af baneanlægget kunne  

 graves ned og overdækkes.
Et terminalanlæg med samme kapacitet som  

 Storebæltsterminalerne og med et arealforbrug på 25-30 ha er ikke  

 urealistisk.
Placeringsmuligheder for en bilterminal Der er flere muligheder for placering af biltogsterminaler i  

 Storkøbenhavn.
Her skal peges på arealerne enten syd for Bella Center eller  

 på sydsiden af den projekterede jernbane (se figur 2) som de mest egnede, når  

 trafikale hensyn, miljøhensyn, økonomi med videre tages i betragtning.
 Som hovedalternativ foreslås den danske biltogsterminal placeret  

 sydvest for Bella Center eller på sydsiden af den projekterede jernbane, se  

 figur 2.
Bella Center-arealerne er ikke den eneste mulighed.
Der kan være interesse  

 for alternative og supplerende muligheder, således at der bliver flere  

 biltogsterminaler i Storkøbenhavn.
Derved vil det kunne undgås, at alle  

 biler, som skal benytte terminalen, skal køre til Amager.
Fra vestegnen kan  

 det være hensigtsmæssigt at få opsamlet bilerne for eksempel i Høje Tåstrup.
Imidlertid vil flere terminalanlæg betyde, at frekvensen for biltog (antal  

 biltog pr. time) vil blive mindre ved de enkelte terminaler.
Dette kan være  

 uheldigt for trafikanternes ventetider.
Desuden er tilkørselsforholdene med  

 de allerede etablerede vejforbindelser til Amager syd- og vestfra forholdsvis  

 gode.
 Det foreslås derfor, at der kun etableres supplerende terminaler, hvis der  

 bliver tale om meget store trafikstrømme, hvorved der både kan opretholdes en  

 høj frekvens for terminalen ved Bella Center og samtidig køres biltog fra  

 andre terminaler.
Høje Tåstrup er en anden oplagt mulighed for en biltogsterminal.
DSB har  

 jævnligt haft planer om etablering af en biltogsterminal i forbindelse med en  

 ny godsterminal i Høje Tåstrup.
De arealmæssige reservationer ligger klar i  

 kommuneplanen for Høje Tåstrup (40 ha).
1.3. Anlægsøkonomi Anlægsøkonomien for en biltogstunnel er beregnet af E.
Milling Nielsen  

 for CASA og tager udgangspunkt i tunnelpriserne for Storebælt.
Her koster 8  

 km boret jernbanetunnel ca. 3,1 mia. kr. (licitationspris).
 Erfaringerne fra den borede tunnel under den Engelske Kanal og Storebælt  

 viser, at startudgifterne er meget høje (indretning af arbejdsplads,  

 elementfabrik, indkøb af boremaskiner, indkøring m.m.).
Hvis man forsigtigt skønner, at startudgiften til tunnelen under Storbælt  

 er ca. 700 mio. kr., heraf 500 mio. kr. til indkøb af 4 boremaskiner a 125  

 mio. kr., bliver udgiften til selve borearbejdet 3,1 mia. kr. - 0,7 mia. kr.  

 = 2,4 mia. kr.
Det vil sige 300 mio. kr. pr. kilometer for den 8 km lange  

 tunnel.
Hvis man regner med samme priser for en 18 km lang Øresundstunnel, bliver  

 anlægssummen 700 mio. kr. + 18 km a 300 mio. kr. = 6,1 mia. kr.
Investeringen  

 i biltogsterminaler og rullende materiel vil ifølge DSB være ca. 1,5 mia. kr.  

 i dagens priser.
Det vil sige i alt ca. 7,6 mia. kr.
De mange forsinkelser med borearbejdet ved Storebæltsforbindelsen antyder,  

 at disse priser kan være for lavt sat.
Omvendt kan den kalkfyldte undergrund  

 være et mere egnet materiale at bore i, hvilket kan gøre arbejdet billigere.  

 Som sikkerhedsmargen tillægges anlægsprisen i det følgende godt 10 pct. og  

 bliver således i runde tal 8,5 mia. kr.
 Med hensyn til driftsøkonomien henvises til rapportens kapitel 2 (afsnit  

 2.3), hvor der foretages en sammenligning mellem økonomien ved en  

 broforbindelse og en biltogsforbindelse.
1.4. Kapacitet Jernbanen Ifølge DSB er mindste togfølge (interval) for almindelige tog 2,5 min.  

 med de eksisterende signal- og sikringsanlæg. (S-banen har dog en togfølge  

 der kun er på 2 min. i myldretiden). Det betyder, at der kan afsendes 24 tog  

 pr. time i hver retning (24 x 2,5 minut = 60 min.). Afsendes 12 biltog pr.  

 time, bliver der altså plads til 12 almindelige tog pr. time.
Det kan forudses at fremtiden vil bringe signal- og sikringsanlæg, der  

 tillader kortere intervaller mellem togene.
Beregningerne i denne rapport er  

 derfor holdt på den sikre side ved, at regne med en togfølge på 2,5 min., når  

 en tunnel kan indvies (omkring år 2000).
Biltoget Biltogsterminalerne udformes som terminalerne i DSB's projekt fra januar  

 1985 til en biltogsforbindelse (med biltog i een etage) over Storebælt, se  

 figur 3. Heraf fremgår, at der hvert 10. minut kan afsendes et personbiltog,  

 hvilket giver 3.960 meter bilplads pr. time.
Med samme interval kan afsendes  

 lastbiltog, hvilket giver 1.920 meter bilplads pr. time.
Der kan dermed i alt  

 afsendes 12 biltog pr. time.
Den samlede bilplads pr. time bliver altså 3.960  

 meter + 1.920 meter = 5.880 meter.
Figur 2. Kortet viser mulige placeringer på Amager af en  

 biltogsterminal Bilag 2 To af udvalgets spørgsmål til trafikministeren og dennes besvarelse heraf Spørgsmål 12:
 Udvalget anmoder om en analyse af de økonomiske oplysninger i vedlagte  

 tidsskrift fra CASA nr. 3, 1991, vedrørende Øresundsbroen.
 Svar:
 CASA konkluderer i tidsskrift nr. 3 om Øresundsforbindelsen, at en  

 jernbanetunnel med biltog er billigere og mere rentabel end den i  

 lovforslaget indeholdte kombinerede vej- og baneforbindelse, og at en  

 biltogsforbindelse vil kunne brugerfinansieres.
CASA's udgangspunkt er, at en jernbanetunnel med biltogsterminaler vil  

 koste 8,5 mia. kr.
CASA henviser her til beregninger foretaget af ingeniør E.  

 Milling Nielsen fra A/S Storebæltsforbindelsen.
Jeg skal først bemærke, at A/S Storebæltsforbindelsen over for mig har  

 oplyst, at man ikke har kendskab til ingeniør E.
Milling Nielsen, og at de  

 omtalte beregninger ikke hidrører fra selskabet.
 En biltogsløsning mellem København og Malmø blev grundigt undersøgt i  

 Øresundsrapporten fra 1978. Denne undersøgelse viste, at biltogsløsningen  

 havde en ringere rentabilitet end en kombineret vej- og baneforbindelse  

 mellem København og Malmø og også ringere end en løsning med en  

 vejforbindelse mellem København og Malmø og en bane mellem Helsingør og  

 Helsingborg.
Siden er biltogsløsningen ikke blevet undersøgt nærmere på Øresund.
Men en  

 boret jernbanetunnel blev undersøgt i 1989-rapporten om Øresundsforbindelsen.
 Med udgangspunkt i beregningerne i 1989-rapporten og i de seneste  

 erfaringer fra tunnelbyggeriet på Storebælt og Kanalen kan der opstilles  

 følgende anlægsoverslag i 1990-prisniveau:
Omkostningerne ved anlæg af en boret jernbanetunnel fra kyst til kyst er  

 vurderet til 8,0 mia. kr.
Beløbet omfatter en dobbeltsporet jernbane og en  

 mindre servicetunnel, men ikke en jernbane forberedt til biltog, som kræver  

 en større tunneldiameter.
En forøgelse af tunneldiametrene fra 7,2 til 7,7 m  

 vil give meromkostninger på 1,5 mia. kr.
Hertil kommer de nødvendige terminalanlæg og biltogsmateriel.  

 Omkostningerne til terminalanlæg og biltogsmateriel kan skønnes ud fra  

 erfaringerne fra Kanaltunnelen.
Disse erfaringer er nyere og bygger på et  

 projekt, der er under gennemførelse, og må derfor betragtes som mere  

 realistiske end den gamle Storebæltsrapport, som CASA henviser til.
Med  

 korrektion for, at der vil være tale om et meget mindre anlæg ved Øresund end  

 ved Kanaltunnelen, vurderes terminalanlægget ved Øresund at koste 5 mia. kr.  

 og biltogsmateriellet 3,5 mia. kr.
Heri er det ikke taget i betragtning, at  

 hvis terminalen etableres syd for Bellacentret, som foreslået af CASA, ville  

 dette indebære tab af byggemulighederne på Ørestadsarealerne, idet dette  

 projekt i givet fald vanskeligt ville kunne realiseres.
Etableres terminalen  

 i stedet på det fredede Vestamager, måtte fredningen i givet fald ophæves.
 Biltogsforbindelsen vil således for kyst-kystanlægget inkl. terminaler og  

 biltogsmateriel koste 18,0 mia. kr. mod 11,7 mia. kr. for den kombinerede  

 forbindelses kyst-kystanlæg.
Hertil kommer, at de danske landanlæg vil blive dyrere.
Banestrækningen  

 fra Kastrup til Vestamager vil næppe have kapacitet nok både til den  

 forudsatte person- og godstrafik og til biltogene.
Der kan derfor blive behov  

 for at etablere ekstra spor over Amager.
Dette vil give større indgreb  

 igennem Tårnby og vil betyde væsentlige fordyrelser af landanlægget i forhold  

 til det i lovforslaget indeholdte anlæg.
Forudsættes det, at Tårnbymotorvejen, der i lovforslaget er vurderet at  

 koste 0,6 mia. kr., kun føres til biltogsterminalen og ikke videre gennem  

 Tårnby, vil dette naturligvis gøre anlægget smallere gennem Tårnby, men der  

 vil næppe kunne opnås større besparelser, fordi gennemførelsen af  

 jernbaneanlægget vil blive dyrere, når vej og bane ikke bygges samlet.
Hertil  

 kommer, at vejtrafikken fortsat skal benytte de eksisterende veje på Amager,  

 således at der ikke kan opnås en reduktion af støjgener på Amager.
 Forudsættes det, at en boret tunnel med nødvendig kapacitetsforøgelse i  

 stedet videreføres helt til Vestamager, vil landanlægget blive i  

 størrelsesordenen 6 mia. kr. dyrere end det i lovforslaget forudsatte anlæg.  

 Hertil kommer, at stationen i Kastrup vil blive meget dybt liggende og derfor  

 overordentlig vanskelig at etablere.
 Som det fremgår, vil en biltogsløsning således være væsentlig dyrere end  

 en kombineret forbindelse.
Der er ikke udarbejdet egentlige prognoser for trafikken med biltog.  

 Trafikgrundlaget må dog alt andet lige blive mindre end den trafik, der  

 forudses ved den kombinerede forbindelse.
Når terminaltiderne tages i  

 betragtning, vil turen med biltog tage længere tid for bilerne end ved at  

 køre over selv på en vej.
Færgeforbindelsen mellem Helsingør og Helsingborg  

 vil derfor konkurrencemæssigt stå sig bedre over for en biltogsforbindelse  

 end over for en kombineret forbindelse.
 CASA regner da også med tre forskellige prognoser, heraf er de to lavere  

 end prognosen for den kombinerede forbindelse, og den tredje svarer efter det  

 oplyste stort set til denne.
 Selv om der regnes med CASA's høje prognose eller det samme for den  

 kombinerede forbindelse, hvilket må betragtes som meget højt, vil indtægterne  

 ikke kunne forrente og afskrive en anlægssum på 18,0 mia. kr.
Kyst-kystanlægget vil således ikke kunne brugerfinansieres og da heller  

 ikke kunne give et overskud, som kunne bidrage til finansieringen af  

 landanlæggene.
Hertil kommer, at også landanlæggene vil blive dyrere end  

 forudsat i lovforslaget.
 CASA fremsætter også i sit informationsbrev nr. 3 kritik af den anvendte  

 kalkulationsrente.
Lovforslagets økonomiske oplysninger er baseret på et skøn over  

 Øresundsselskabets låneomkostninger.
Der er forudsat statsgaranti for  

 låneoptagelsen.
Aktieselskabets låneomkostninger er vanskelige at prognosticere.
De  

 skønnede låneomkostninger er baseret på den seneste tids realrente i  

 OECD-landene, der typisk ligger på 4-5 pct., samt den danske realrente, som  

 de seneste 30 år gennemsnitligt også har ligget på dette niveau.
Der er altså  

 ikke tale om et forrentningskrav, men et skøn over selskabets  

 driftsomkostninger, hvorfor procenten er lavere end den anbefalede  

 samfundsøkonomiske forrentning.
Hvis en samfundsøkonomisk analyse skulle laves, ville det fortsat være med  

 udgangspunkt i et realt forrentningskrav på 7 pct., jf. »Vejledning i  

 Samfundsøkonomisk projektvurdering«, Finansministeriet,  

 Budgetdepartementet, 1990. I en sådan vurdering tages der hensyn til  

 afkastmulighederne ved alternative investeringer i andre erhverv, og der  

 medregnes en række samfundsmæssige fordele ved tidsbesparelser og sparet  

 færgefart m.m.
Endvidere indregnes beskæftigelses- og indkomstvirkninger samt  

 de afledede effekter af øget vækst og lokalisering i Øresundsregionen.
 CASA hævder endelig, at DSB vil tabe en indtægt på 200 mio. kr. om året på  

 Helsingør-Helsingborg-overfarten og antyder, at dette ikke skulle være  

 medtaget i ministeriets beregninger.
I CASA's hovedrapport »Øresundsforbindelser.
Maj 1991« er  

 skønnet dog kun angivet til 145 mio. kr.
Ingen af disse skøn er rigtige.
DSB har opgjort tabet til 100 mio. kr.,  

 idet det også må tages i betragtning, at det vil være muligt at reducere  

 sejladsen og dermed driftsomkostningerne i takt med trafikken.
 Denne effekt er selvsagt taget i betragtning ved opgørelsen af  

 Øresundsforbindelsens økonomiske konsekvenser for DSB.
 Spørgsmål 24:
 Udvalget anmoder om et kortfattet resume og ministerens vurderinger af de  

 i CASA's rapport: Øresundsforbindelser, maj 91, givne forhold, jf. bilag 46.
 Svar:
 I rapporten anføres, at en jernbaneforbindelse med biltog er billigere og  

 mere rentabel end den i lovforslaget indeholdte kombinerede vej- og  

 jernbaneforbindelse.
 Endvidere er redegjort for en række forhold vedrørende havmiljøet,  

 fuglelivet og luftforureningen.
 Rapporten indeholder i indledningen en sammenfatning.
 For så vidt angår spørgsmålet om en boret jernbanetunnel for biltog  

 henvises til besvarelsen af spørgsmål 12. Det fremgår heraf, at en  

 biltogsløsning vil være væsentlig dyrere end en kombineret forbindelse,  

 hvorfor Øresundsforbindelsen ikke vil kunne brugerfinansieres og således  

 heller ikke vil kunne givet et overskud, som kunne bidrage til finansiering  

 af landanlæggene.
 Vedrørende havmiljøet anføres på p. 47-48, at der ikke er dokumentation  

 for projektets miljømæssige forsvarlighed, idet dette begrundes med en række  

 nærmere anførte forhold.
 For så vidt angår spørgsmålet om designperiode for modelberegningerne har  

 Miljøstyrelsen efter drøftelser med Danmarks Miljøundersøgelser og  

 konsulentfirmaet COWI-consult oplyst følgende:
»Gennem hele kapitlet om konsekvenserne for vandmiljøet peges på, at  

 den valgte designperiode for opstilling af modellerne til brug for  

 beregningerne i nærområdet og mellemfeltet, ikke er repræsentativ for  

 forholdene i Øresund, og at dette skulle give anledning til en række  

 fejlslutninger.
Der kan hertil knyttes følgende bemærkninger:
For at kunne gennemføre modelberegningerne i Øresund skal man have data  

 for vind og vandstand for den tidsperiode, der ønskes simuleret.
Når en  

 tidsperiode er valgt, og man kender de nødvendige datainput til modellen,  

 foreligger der en »designperiode«.
Designperioden refererer således  

 til bestemte forhold i en given periode.
Beregningen af strømmodstanden og afgravningsmængderne i Øresund foregår  

 uafhængigt af den valgte designperiode.
Beregningen sker ud fra kendskab til  

 friktionen, tværsnitarealet, bredden og længden af undersøgelsesområdet samt  

 en række fysiske konstanter.
 Med den fastlagte designperiode samt kendskab til bundtopografien i  

 Øresund før og efter etablering af den faste forbindelse er den resulterende  

 vandføring og strømhastighed i Øresund modelberegnet.
De beregnede vandføringer fra Øresundsmodellen indgår ikke i  

 Østersømodellen.
Her indgår strømmodstanden i Øresund før og efter  

 etableringen af Øresundsforbindelsen som randbetingelse.
Herved bliver  

 modelberegningerne for Østersøen helt uafhængige af den fastlagte  

 designperiode.
Valget af en designperiode for Øresundsmodellerne med flere stille  

 perioder end normalt giver således ikke specielt gunstige betingelser på  

 Østersøen som hævdet i CASA-rapporten, men alene de mest kritiske forhold for  

 kvaliteten af vandmiljøet i Øresund.
Dette gælder også effekterne af  

 sedimentspredningen, idet der sker en større koncentration af sedimentet i  

 lokalområdet ved lave strømhastigheder med formentlig større effekter til  

 følge.
I det videre arbejde med belysning af anlæggets betydning for  

 strømforholdene i Øresund vil et bredere spektrum af strømsituationer blive  

 belyst.' Med hensyn til spørgsmålet om spildmængder ved gravearbejdet henvises til  

 bemærkningerne til lovforslaget og besvarelsen af spørgsmål 4.
Rapporten påpeger endvidere en risiko for spredning af klappet  

 kviksølvholdigt sediment ved Middelgrunden som følge af en forøgelse af  

 strømmen på grund af forbindelsen.
Herom har Miljøstyrelsen efter drøftelser  

 med Danmarks Miljøundersøgelser og konsulentfirmaet COWI-consult oplyst  

 følgende:
»Dette anser vi dog for at være forkert af følgende årsag: kviksølv  

 bindes hovedsagelig til små partikler af overvejende organisk stof, hvilke  

 flyttes ved strømhastigheder på 5-15 cm/s (afhængigt af bundfaunaen).  

 Strømhastigheden er i forvejen ca. 20-30 cm/s, eller mere end det nødvendige  

 for at transportere partiklerne.
Broen vil ikke forøge strømhastigheden ved  

 Middelgrunden, og broen vil derfor ikke forøge muligheden for flytningen af  

 de kviksølvholdige partikler.
At en flytning allerede forekommer, indikeres  

 af høje kviksølvkoncentrationer i dele af Øresund.
I CASA-rapporten anses Middelgrunden for at være et sedimentationsområde.  

 På baggrund af et kort over overfladesedimenter i den danske del af Øresund  

 udgivet af Skov~ og Naturstyrelsen tyder alt på, at området er et naturligt  

 erosionsområde.
Dette er i overensstemmelse med, at et lavvandet område som  

 Middelgrunden typisk vil være meget bølgepåvirket.« Det anføres videre i rapporten, at grundvandsressourcer vil blive  

 permanent ødelagt med det skitserede projekt.
 Danmarks Geologiske Undersøgelse har herom udtalt følgende:
 »Den nuværende vandindvinding foregår ca. 1 km syd for forbindelsen.  

 Ud fra sænkningstragten af grundvandspejlet omkring indvindingsboringerne  

 ses, at arealerne syd for indvindingsfeltet bidrager til vandforsyningen.
 Disse områder skønnes kun i ringe omfang at blive påvirket af  

 grundvandssænkningen omkring anlægget, som det er beskrevet i Miljø Øresund  

 1991 rapporten - så selv om det ikke skulle vise sig muligt at kombinere  

 grundvandssænkningen med grundvandsindvinding, så vil der stadig kunne  

 udvindes vand fra Tårnbyområdet efter etablering af forbindelsen.
 På initiativ af DSB/VD planlægger Geoteknisk Institut og DGU at foretage  

 en nøjere analyse af grundvandsforholdene på Amager og virkningerne af  

 anlægsarbejdet herpå.
Vedrørende mulige sætninger af bygninger - så omfatter dette udelukkende  

 den del af lufthavnsområdet, der ligger på opfyldte arealer.
Der er så vidt  

 oplyst ikke brugt træpæle i dette område.« Med hensyn til afsnittet i CASA-rapporten om fuglelivet henvises til  

 vedlagte notat af 27. maj 1991 fra Skov- og Naturstyrelsen.
Vedrørende forskellene i vurderingen af luftforureningen skyldes dette  

 primært, at CASA finder de forudsatte emissionsfaktorer vedrørende færger for  

 højt sat i den rapport om luftforurening, der er tilsendt udvalget.
CASA har  

 fremhævet, at der med udgangspunkt i det teknologisk mulige må forudsættes  

 langt mere vidtgående reduktion af færgernes emissioner.
Dette må tilbagevises.
Der er netop forudsat reduktioner i emissionen af  

 såvel SO2, NOx og partikler fra færger med 50 pct. eller derover, og der er i  

 øvrigt også forudsat reduktion af CO2-emissioner på 10 pct.
 Det skal ikke afvises, at sådanne teknologiske muligheder vil kunne  

 foreligge med virkning for år 2010, men så længe omkostningerne og de  

 tekniske vanskeligheder, der vil være forbundet hermed, ikke er kendte, vil  

 det ikke være realistisk at forudsætte en sådan rensning, medmindre der blev  

 gjort tilsvarende vidtgående forudsætninger for biltrafikken.
 Til beregning af biltrafikkens emissioner er der således alene taget  

 udgangspunkt i, hvad der er vedtaget eller er opnået enighed om gennem  

 internationale forhandlinger, uden at de teknologiske muligheder dermed  

 overhovedet er udtømte.
Konklusionen er, at CASA-rapportens forudsætninger vedrørende emissioner  

 af SO2 og NOx ikke forekommer tilstrækkelig realistiske eller afbalancerede  

 og derfor ikke giver anledning til at anfægte de hidtidige vurderinger.' Skov- og Naturstyrelsen Landskabskontoret Den 27. maj 1991 Notat vedrørende CASA's rapport Øresundsforbindelser, kapitel 4 om  

 fuglelivet Skov- og Naturstyrelsen kan i det alt væsentlige tilslutte sig  

 CASA-rapportens beskrivelse af Saltholms og de omkringliggende vandområders  

 betydning for de ynglende og rastende fugle.
Saltholm er et af de bedst  

 undersøgte fugleområder i Danmark.
 Styrelsen er endvidere enig i, at der knytter sig en vis usikkerhed til  

 anlægsarbejdernes effekt på fødegrundlaget for de ynglende og rastende fugle.
 Styrelsen må imidlertid understrege, at vurderingen i »Miljø Øresund  

 1991« står fast, hvorefter de varige effekter på fuglelivet af  

 anlægsarbejder m.v. skønnes at være meget begrænsede og i det væsentlige  

 knytter sig til forekomsten af rastende, fældende svaner.
 Den i CASA-rapporten påpegede usikkerhed og utilstrækkelige viden på visse  

 punkter er styrelsen enig i, men de knytter sig i det alt væsentlige til den  

 faste forbindelses midlertidige konsekvenser for fuglelivet, især bestanden  

 af ynglende edderfugle og forekomsten af rastende og fouragende troldænder.
 Forudsætningen for, at effekten på fuglelivet begrænses, er, som nævnt i  

 »Miljø Øresund 1991«, at grave- og anlægsarbejderne udføres på en  

 måde, der begrænser opslemning og sedimentation mest muligt, jf. også  

 bemærkningerne til anlægsloven.
Med hensyn til risikoen for indvandring af rotter er Skov- og  

 Naturstyrelsen ikke enig i konklusionerne i CASA-rapporten.
Med den kunstige  

 ø's placering ca. 1.000 m fra Saltholm i stedet for den i »Miljø Øresund  

 1991« forudsatte afstand på 500 m og med den forudsatte etablering af  

 bekæmpelsessystemer skønner styrelsen, at risikoen for indvandring af rotter  

 må vurderes som uvæsentlig.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i en række møder og har herunder stillet spørgsmål til trafikministeren og miljøministeren, som disse har besvaret dels skriftligt, dels i samråd.
Nogle af udvalgets bilag er optrykt som bilag til tillægsbetænkningen.
Udvalget har før og under arbejdet med lovforslaget modtaget en række  

 rapporter og notater om forskellige aspekter vedrørende anlæg af  

 Øresundsforbindelsen og tilslutningsanlæggene på land.
Senest har udvalget  

 modtaget et notat af 26. juni 1991 udarbejdet af DSB, Vejdirektoratet,  

 Miljøministeriet og uafhængige rådgivere med en beskrivelse af en række  

 forslag til forskellige udformninger af den faste forbindelse, ligesom  

 notatet indeholder en vurdering af specielt anlægsudgifterne vedrørende de  

 forskellige forslag.
Udvalget har endvidere modtaget et notat af 28. juni  

 1991 fra et møde mellem to forslagsstillere til en sænketunnelløsning og  

 embedsmænd fra Trafikministeriet og Miljøministeriet samt uafhængige  

 rådgivere.
Notaterne er optrykt som bilag til tillægsbetænkningen.
 Udvalget har endvidere modtaget skriftlige og/eller mundtlige henvendelser  

 fra:
Bella Center, Bojesen, Otto og Henrik A.
Lund, Brontosaurus, Prag, Bund fur Umwelt und Naturschutz, Tyskland, BUNDjugend, Tyskland, Bygningsbevaringsforeningen i Tårnby Kommune, Center for alternativ Samfundsanalyse, CASA, Coalition for Environment and Development, Finland, Danmarks Fiskeindustri- og Eksportforening, Danmarks Naturfredningsforening, Dansk Fiskeriforening, Dansk Ornitologisk Forening, Dragør Kommune, DSB, Planlægningskontoret, Ejerforeningen Højgården, Giersing Rose, Greenpeace, Grundejerforeningen Tårnvang, Grundejerforeningerne Nyvang, Fælledbo, Dæmningen og Kalvebod, Grune Liga, Berlin, HT, Innovation-Strategy-Management, Jacobsen, Uffe, Valby, Koalitionen Ren Østersø, Københavns Amt, Københavns Magistrat, overborgmesteren, N/H Ny Rosenhøj, Nielsen, E.
Milling, Vedbæk, Olsen, Erling, Kastrup, Parcelforeningen Våren, 1949, Ribe Amtsråd, Riksaktionen Stoppa Bron, Sverige, Ringkøbing, Viborg og Århus Amter, Socialdemokratiets 9. kreds, Amagerbro, Socialdemokratiets 14. kreds, Specialarbejderforbundet for Kastrup og Omegn, SiD, Sundby Lokalråd, Taster Wine A/S, Tårnby Sogns Menighedsråd, Verkehrsclub Deutschland, Ortsgruppe Fehmarn og Wutkewicz, Karl Heinz, Sibesse.
 Udvalget har foretaget en nærmere vurdering af henvendelserne og har den  

 12. og 13. juni 1991 besigtiget den foreslåede linjeføring for landanlæggene.  

 Udvalget har efterfølgende modtaget notater af 21. juni 1991 om en mulig  

 justering af linjeføringen for godsshunten fra Kalvebod til Vigerslev og  

 notat af 24. juni 1991 vedrørende linjeføringen af Øresundsforbindelsen på  

 Vestamager.
Under udvalgets besøg i Københavns Lufthavn blev der redegjort for  

 drøftelserne mellem Københavns Lufthavn A/S, DSB og SAS om udformningen af  

 stationen ved lufthavnen.
Trafikministeren har i brev til udvalget den 5.  

 juli 1991 anmodet om udvalgets tilslutning til, at den udformning af  

 lufthavnsstationen, som de nævnte parter er enige om, og den dermed  

 sammenbyggede terminal danner grundlag for den videre planlægning og  

 projektering af såvel Øresundsforbindelsens lufthavnsstation som udbygningen  

 af lufthavnsterminalen.
Det er oplyst, at dette vil nødvendiggøre en ændring  

 af lov nr. 271 af 16. juni 1980 om udbygning af Københavns Lufthavn, Kastrup.
 Et flertal (Socialdemokratiets, Det Konservative Folkepartis,  

 Venstres og Centrum-Demokraternes medlemmer af udvalget) ønsker som nævnt i  

 udvalgets betænkning af 29. maj 1991 at understrege, at der skal sikres en  

 miljøforsvarlig løsning for det samlede anlæg, således at skadelige  

 virkninger på vandmiljøet forebygges.
 Flertallet lægger vægt på, at der opstilles en kvalitetsmålsætning for  

 anlæggenes miljøeffekter i Østersøen, Øresund og på land samt et  

 overvågnings- og kontrolprogram, således at der løbende foretages en  

 miljøovervågning af anlægget.
Kyst til kyst-anlægget Flertallet har noteret sig, at der, før der tages stilling til  

 spørgsmålet om kompensationsafgravninger, må foretages en række undersøgelser  

 og vurderinger.
Dels skal mulighederne for at forbedre anlæggets  

 miljøegenskaber nærmere undersøges, herunder udformningen af den kunstige ø,  

 dels skal anlæggets betydning for hydrografien i Østersøen endnu en gang  

 beregnes, herunder især konsekvenserne vedrørende de store naturlige  

 saltvandsindbrud, og de økologiske konsekvenser heraf nærmere vurderes.
Først  

 når dette grundlag foreligger, vil det være hensigtsmæssigt at vurdere, om  

 der bør foretages kompensationsafgravninger.
Det er med lovforslaget sikret,  

 at Folketinget bliver orienteret, inden der træffes beslutning om, hvorvidt  

 og i givet fald i hvilket omfang der skal foretages  

 kompensationsafgravninger.
 Flertallet ønsker som nævnt at forebygge eventuelle skadelige virkninger  

 på Østersøens vandmiljø.
I den forbindelse har flertallet noteret sig den svenske rigsdags  

 beslutning.
Flertallet understreger, at der i fællesskab mellem Danmark og  

 Sverige arbejdes for de bedste løsninger.
Flertallet har endvidere noteret sig, at der, inden der igangsættes  

 gravearbejde i Øresund, skal etableres et system til måling af  

 vandgennemstrømningen.
Herved kan der i forbindelse med den praktiske  

 gennemførelse af arbejdet løbende sikres det nødvendige datagrundlag til  

 beregninger af eventuelle nødvendige justeringer, for at den valgte  

 målsætning for vandgennemstrømningen kan opfyldes.
 Flertallet er enige om, at lovforslagets projekt er et godt projekt.  

 Såfremt kommende tekniske, økonomiske og miljømæssige undersøgelser skulle  

 vise, at det er hensigtsmæssigt ved udbudet at give mulighed for andre  

 projektforslag for en kombineret jernbane- og vejforbindelse, kan dette ske,  

 hvis der opnås enighed herom mellem den danske og svenske regering.
De danske landanlæg Flertallet har noteret sig, at der ved udformningen af de danske  

 landanlæg er afsat betydelige beløb til miljømæssige foranstaltninger,  

 således at udformningen med den nuværende viden sikrer en miljømæssigt  

 forsvarlig løsning på land.
 Flertallet lægger vægt på, at der som led i den politiske aftale af 29.  

 april 1991 er afsat en særlig miljøpulje på 300 mio. kr., som skal bruges,  

 hvis der under den videre projektering viser sig behov for yderligere  

 foranstaltninger for at sikre en miljømæssigt forsvarlig løsning.
Flertallet kan tilslutte sig, at den af trafikministeren foreslåede  

 udformning af lufthavnsstationen og den dermed sammenbyggede terminal danner  

 grundlag for den videre planlægning og projektering af såvel  

 Øresundsforbindelsens lufthavnsstation som udbygningen af  

 lufthavnsterminalen, som forudsættes muliggjort ved en ændring af lov nr. 271  

 af 16. juni 1980 om udbygning af Københavns Lufthavn, Kastrup.
Flertallet  

 noterer sig, at omkostningerne ved den foreslåede udformning af stationen kan  

 holdes inden for den i lovforslaget forudsatte økonomiske ramme for  

 landanlægget.
Flertallet konstaterer, at de danske landanlæg og specielt  

 jernbaneforbindelsen efter lovforslaget skal fremskyndes i det omfang, der er  

 økonomisk grundlag herfor.
For at sikre, at dette bliver teknisk muligt,  

 forudsætter flertallet, at DSB og Vejdirektoratet i fortsættelse af det i  

 forbindelse med tilvejebringelse af lovforslaget udførte planlægnings- og  

 projekteringsarbejde viderefører de nødvendige forundersøgelser og  

 projekteringsarbejder, idet omkostningerne herved forudsættes dækket af det  

 selskab, der skal forestå udførelsen af landanlæggene.
 Flertallet har generelt ikke bemærkninger til den i lovforslaget angivne  

 linjeføring og udformning af landanlæggene, idet flertallet har noteret sig,  

 at den videre planlægning og projektering sker under inddragelse af de  

 kommunale myndigheder, hvorfor mindre justeringer kan blive aktuelle af  

 hensyn til de berørte områder.
Flertallet har ved besigtigelsen indgående drøftet mulighederne for at  

 føre godsbanelinien i en sydligere linjeføring ved havebyen Mozart, således  

 at færrest mulig af de haveboliger, som gennem mange år har været benyttet  

 til helårsbeboelse, berøres af anlægget.
Flertallet forudsætter, at en sådan  

 løsning findes i samarbejde med Københavns Kommune.
 Flertallet har noteret sig, at Københavns Kommune er indstillet på at  

 undersøge mulighederne for tilvejebringelse af egnede erstatningsarealer for  

 de haver, der beslaglægges af anlægget.
 Flertallet har noteret sig, at der vil blive foretaget en undersøgelse af  

 mulighederne for i samme område at tilvejebringe erstatning for de  

 bådpladser, der nedlægges i Fiskerihavnen som følge af anlægget.
Flertallet har endvidere noteret sig, at det ved en justering af  

 motorvejens linjeføring på Vestamager vil være muligt at opretholde  

 skyttecentret, om end med en delvis ændret udformning.
Flertallet kan  

 tilslutte sig, at der tilstræbes en løsning, der sikrer en opretholdelse af  

 skyttecentret.
Flertallet er opmærksom på, at de ændrede strømningsforhold som følge af  

 anlægsarbejdet kan indebære risiko for en forringet badevandskvalitet,  

 specielt nord for Kastrup.
Flertallet lægger vægt på, at der i forbindelse  

 med den detaljerede udformning af anlægget foretages en vurdering af, om der  

 for bygherrens regning skal ske en udvidelse af Amager Strandpark i Øresund,  

 således at de rekreative kvaliteter forbedres.
 Flertallet finder, at der i anlægsperioden bør tages videst muligt hensyn  

 til omgivelserne med henblik på at mindske miljøgener, herunder støjgener.  

 Flertallet har i den forbindelse noteret sig, at jordarbejderne, som  

 gennemføres først, vil sikre, at der tidligst muligt etableres støjvolde, og  

 at anlægsarbejdet og jordtransporter kan foregå i det nedgravede område, samt  

 at det vil blive tilstræbt at gennemføre byggeriet af de danske landanlæg så  

 hurtigt som muligt for at mindske generne.
Flertallet finder, at de nødvendige ekspropriationer, der skal gennemføres  

 i henhold til lovforslagets § 16, bør tilstræbes fremskyndet mest muligt,  

 ligesom bygherren vil kunne overtage ejendommene uden ekspropriation, hvis  

 ejere har en særlig grund til at ønske deres ejendom overtaget.
For så vidt  

 angår haveforeninger finder flertallet, at der i relation til beboelse bør  

 overvejes en forligsmæssig ordning, jf. besvarelsen af udvalgets spørgsmål 7.
Andre spørgsmål Flertallet lægger endvidere vægt på, at der drages omsorg for, at  

 overførsel af cykler vil kunne ske gennem særlige transportordninger.
 Etablering af Øresundsforbindelsen indebærer nedlæggelse af visse af DSB's  

 overfarter over Øresund, herunder DanLink-ruten, hvilket kan give anledning  

 til særlige problemer, hvad angår dels fastholdelsen af personale indtil  

 driftsophør, dels viderebeskæftigelse/fratrædelsesordninger for personalet  

 herefter.
 Som i relation til Storebæltsforbindelsen vil håndteringen af disse  

 problemstillinger kunne kræve, at DSB bemyndiges til at indgå særlige aftaler  

 med de ansattes organisationer.
 Flertallet indstiller med disse bemærkninger, og idet der i øvrigt  

 henvises til flertallets bemærkninger i betænkningen afgivet af udvalget den  

 29. maj 1991, lovforslaget til vedtagelse uændret.
 Et mindretal (Socialistisk Folkepartis og Det Radikale Venstres  

 medlemmer af udvalget) har stillet ændringsforslag og vil redegøre for sin  

 stilling til lovforslaget ved 3. behandling efter afstemningen om  

 ændringsforslagene.
Mindretallet udtaler, at sommerens diskussioner om den faste  

 Øresundsforbindelse klart har vist, at der er behov for en langt mere  

 dybtgående folkelig debat, inden lovforslaget vedtages.
Den måde, som  

 flertallet tromler lovforslaget igennem på, er med til at fremme  

 politikerleden i samfundet og er dermed skadelig for den demokratiske  

 udvikling.
 Mindretallet konstaterer imidlertid, at der er et stort flertal for nu at  

 vedtage den faste forbindelse, og mindretallet har derfor stillet  

 ændringsforslag, som indebærer, at mange af de skadelige virkninger ved  

 vedtagelsen af lovforslaget afbødes, således at i det mindste forskellige  

 løsningsmodeller kan fastholdes i den videre debat og komme til en reel  

 vurdering ved den endelige vedtagelse af projektets udformning.
 Mindretallet finder, at sommerens debat og diskussion har klargjort  

 problemstillingerne, men ikke givet svar på spørgsmålene:
- hvad vil en fast forbindelse betyde for udviklingen af regionen, - hvad vil de forskellige faste forbindelser koste, - hvilken indflydelse vil de have på miljøet, og - hvad er de lokale trafikale og miljømæssige konsekvenser? Mindretallet finder fortsat ikke, at det på noget tidspunkt er klargjort,  

 at den planlagte faste forbindelse skaber den vækst og udvikling, som  

 flertallet postulerer.
Mindretallet er tilhænger af en fast forbindelse under  

 forudsætning af, at de miljømæssige konsekvenser som et minimum er fuldt ud  

 neutrale i forhold til dagens situation.
Mindretallet finder, at den faste forbindelse burde indgå i en mere  

 overordnet vurdering af de investeringsbehov, som samfundet står over for,  

 herunder hvilke følgeinvesteringer der er nødvendige.
Mindretallet deler  

 således ikke flertallets opfattelse af, at der er penge nok i samfundet.  

 Etableringen af den faste forbindelse risikerer at skubbe andre projekter til  

 side, og dette burde have været inddraget stærkere i debatten.
Når det drejer sig om selve prisen på det af regeringen og  

 forligspartierne foreslåede anlæg, har sommerens debat tydeligt afsløret, at  

 regeringen og forligspartierne er på tynd is.
Hovedtendensen i de økonomiske  

 betragtninger, der er lagt frem fra flertallet, er, at lovforslagets  

 løsningsmodel vurderes optimistisk, mens alternativerne vurderes  

 pessimistisk.
Adskillige udsagn fra teknikere og eksperter sætter så store  

 spørgsmålstegn ved regeringens økonomiske overslag, at den eneste anstændige  

 fremgangsmåde ville være at udbyde alle de foreslåede forslag i licitation.  

 Kun herigennem kan der sikres reelle valgmuligheder for Folketinget.
Når det drejer sig om de miljømæssige konsekvenser, er situationen  

 klarere, idet der ikke er nogen tvivl om, at en boret tunnelforbindelse er  

 klart den miljømæssigt mest forsvarlige af hensyn til såvel Øresund som  

 Østersøen.
Derfor bør denne forbindelse inddrages i licitationen.
Det aftalte projekt er ikke baseret på tankegangen om en bæredygtig  

 udvikling i forhold til miljøet.
Det er utilgiveligt i 1991, hvor der er  

 tilstrækkelig viden i Folketinget om miljøets sårbarhed, hvilket sættes i  

 relief af, at et meget stort flertal i foråret 1991 vedtog en ny miljølov,  

 hvor »forsigtighedsprincippet« blev indført i miljølovgivningen.  

 Princippet betyder, at usikkerheden skal komme miljøet til gode.
I det  

 foreslåede motorvejsprojekt over Øresund er tankegangen i dette princip helt  

 forsvundet.
Det er ekstra alvorligt, da netop Danmark i internationale  

 forhandlinger helt rigtigt kæmper for at indføre  

 »forsigtighedsprincippet« - også i Østersøkommissionen.
Efter  

 mindretallets opfattelse overtræder flertallet helt åbenlyst  

 forsigtighedstankegangen og vælger »beskidt teknologi«, selv om  

 »renere teknologi« står til rådighed.
Sammen med den betydelige usikkerhed om økonomien i projektet, bl.a. når  

 motorvejen står færdig, lægger flertallet op til, at der fortsat skal herske  

 en afgørende usikkerhed om vandmiljøet i Østersøen og Øresund.
Det burde være  

 en selvfølge, at Danmark vil følge sin høje internationale miljøprofil op ved  

 at tilslutte sig kravet om en nulløsning for Østersøen, både når det gælder  

 saltindhold og iltindhold, men desværre står Folketinget og befolkningen i  

 den situation, at konsekvenserne for Øresund overhovedet ikke er klarlagt.  

 Der ligger ingen oplysninger om, hvorvidt der skal afgraves i Øresund, og  

 hvor meget der i givet fald skal afgraves.
Dette er både miljømæssigt og  

 demokratisk helt uacceptabelt.
Mindretallet stiller sig meget skeptisk over for flertallets betragtninger  

 over antallet af biler, der skal køre over motorvejen.
Det virker mere  

 logisk, at der til sin tid vil blive anvendt en pris, der fører til, at langt  

 flere biler end angivet vil køre over broen.
Dermed vil dimensioneringen af  

 broen også passe betydelig bedre.
I den situation vil den lange række af  

 forskellige miljøproblemer, som øget biltrafik medfører, indfinde sig.
Det er  

 i den sammenhæng beklageligt, at flertallet ikke forstår, at den valgte  

 løsning går direkte imod den særlige mulighed, som en biltogsløsning ville  

 give Danmark for at satse på gods på skinner, hvilket er fremtidens  

 transportløsning for gods.
 En lang række forhold er ikke tilstrækkeligt belyst, jf. henvendelsen fra  

 Danmarks Naturfredningsforening, der er optrykt som bilag, ligesom der stadig  

 kan være problemer i forhold til EF, bl.a. i forhold til  

 fuglebeskyttelsesdirektivet.
 Regeringen har tidligere tilkendegivet, at den ville informere alle  

 Østersølande fuldstændigt, herunder fremsende det danske lovforslag.  

 Mindretallet kan konstatere, at løftet ikke er blevet holdt, hvorved  

 Østersølandene ikke har haft rimelige muligheder for at vurdere lovforslaget.  

 Det finder mindretallet stærkt kritisabelt.
Mindretallet skal sluttelig påpege Dansk Cyklistforbunds ønsker om, at der  

 bliver sørget for tilstrækkelig togkapacitet til transport af cyklister  

 mellem Malmø og København.
Billetprisen for person og cykel må ikke overstige  

 de nuværende færgetakster, og afgangene bør være mindst lige så hyppige, som  

 de er nu med færgerne.
 Et flertal inden for mindretallet (Socialistisk Folkepartis medlem af  

 udvalget) finder desuden, at flertallet i spørgsmålet om linjeføring burde  

 vise forståelse for de berørte beboeres ønsker om fuld erstatning for gener,  

 herunder støj, nedsættelse af salgsværdien for områdets ejendomme og  

 lignende, eftersom beboerne er uden skyld i såvel byggeriet som  

 linjeføringen.
 Det er Socialistisk Folkepartis opfattelse, at specielt bebyggelserne  

 »Vinkelhusene« og »Højgården« bør afskærmes mod trafikken  

 ved en overdækning af linjeføringens trafik.
 I linjeføringen bør der ligeledes tages størst muligt hensyn til  

 havekolonierne i Sydhavnen.
Med hensyn til Kastrupområdet ved Gl.
Kirkevej og Pollux Alle er det  

 Socialistisk Folkepartis opfattelse, at der bør eksproprieres flere huse  

 tættest ved linjeføringen, da disse bebyggelser vil blive udsat for et  

 uacceptabelt støjniveau uanset støjafskærmningen.
Ekspropriationerne bør  

 gennemføres så hurtigt og hensigtsmæssigt som muligt, således at beboerne  

 hurtigt kan få kendskab til planerne og til, hvilke erstatninger der vil  

 blive givet.
 Et andet mindretal (Fremskridtspartiets medlemmer af udvalget)  

 indstiller lovforslaget til forkastelse, men kan stemme for  

 ændringsforslag nr. 2.
Fremskridtspartiet stemmer imod lovforlaget ved 3. behandling, da partiet  

 ønsker lovforslaget udsat indtil videre.
Debatten i de seneste måneder har  

 vist, at der er stor usikkerhed om hele projektet, både anlægsmæssigt og  

 miljømæssigt.
Debatten har vist, at forligspartierne bag dette lovforslag er  

 uenige om, hvordan den endelige løsning bør være, ligesom de mange  

 deputationer har vist, at der er stor usikkerhed om de miljømæssige  

 foranstaltninger.
 Fremskridtspartiet havde helst set, at lovforslaget var kommet til  

 folkeafstemning, men da der ikke er mulighed for at skabe et flertal for  

 dette forslag, ønsker Fremskridtspartiet, at anlægsloven udsættes indtil  

 videre, og Fremskridtspartiet mener, at det ville være en god ide at lave en  

 offentlig høring.
 En høring om hele projektet vil kunne afholdes inden for rammerne af  

 Folketingets forretningsorden, hvilket tidligere har været praktiseret.  

 Høringen skulle belyse hele miljøområdet samt de forskellige måder at lave en  

 forbindelse over eller under Øresund på.
 Efter Fremskridtspartiets mening er hele projektet hastet igennem uden den  

 offentlighedsdebat, der burde være omkring et så stort projekt.
 Fremskridtspartiet er positiv over for en fast forbindelse mellem Danmark  

 og Sverige, men mener, at en sådan forbindelse burde være privat finansieret  

 og først skulle etableres efter en folkeafstemning, hvor et flertal i  

 befolkningen er gået ind for, at der skal etableres et sådant projekt.
 Fremskridtspartiet mener ligeledes, at hele opbygningen omkring  

 selskabskonstruktionerne til etablering af den faste forbindelse er  

 uacceptabel.
 Fremskridtspartiet stemmer herefter imod lovforslaget, men kan støtte  

 ændringsforslag nr. 2 til § 4 stillet af et mindretal.
 Et tredje mindretal (Kristeligt Folkepartis medlem af udvalget)  

 indstiller lovforslaget til forkastelse, men kan dog stemme for de  

 stillede ændringsforslag.
Ændringsforslag Af et mindretal (SF, RV og KRF):
Til § 1 1) Paragraffen affattes således:
»§ 1. Trafikministeren bemyndiges til at indlede  

 forhandlinger og indgå aftale med den svenske regering om etablering af en  

 Øresundsforbindelse.
Aftalen udformes således, at Øresundsforbindelsen efter  

 afholdelse af international licitation kan udføres som:
a) angivet i aftale af 23. marts 1991 mellem Danmark og Sverige om en fast  

 forbindelse over Øresund eller b) en boret tunnel, herunder til en biltogsløsning, eller c) en sænketunnel, herunder til en biltogsløsning.« Af et mindretal (SF, RV og KRF), tiltrådt af et mindretal  

 (FP):
Til § 4 2) I stk. 1 tilføjes efter »foretages« ordene:  

 », således at der sikres en miljømæssig nulløsning for Østersøen, og i  

 øvrigt«.
Bemærkninger Til nr. 1 Forslagsstillerne vil med ændringsforslaget sikre, at de projekter, der  

 har været diskuteret i forbindelse med lovforslagets behandling, udbydes i  

 licitation.
Kun herigennem fås præcise oplysninger om, hvad de forskellige  

 forbindelser vil koste, og hvad de miljømæssige konsekvenser er.
 Hvis ændringsforslaget vedtages, vil det indebære en række  

 konsekvensændringer i andre paragraffer.
Til nr. 2 Fra svensk side har kravet om den miljømæssige nulløsning for Østersøen  

 specielt været fremhævet.
Forslagsstillerne vil med ændringsforslaget sikre,  

 at det også præciseres, at det er et dansk krav.
Tove Lindbo Larsen (S) Hans Erenbjerg (S) Søren Hansen (S) J.
K.  

 Hansen (S) fmd.
Helge Mortensen (S) Kaj Poulsen (S) Løvig Simonsen (S)  

 Tommy Dinesen (SF) Arne Melchior (CD) Aagaard (KF) Agnete Laustsen (KF) Svend  

 Heiselberg (V) Helge Sander (V) Ernst B.
Schmidt (FP) nfmd.
Ole Donner  

 (FP) Lone Dybkjær (RV) Inger Stilling Pedersen (KRF) Bilag 1 Projektorganisation DSB/VD ØRESUND MILJØMINISTERIET Notat Oversigt over diverse forslag om fast forbindelse over Øresund 26. juni 1991 CowiconsultB.
Højlund Rasmussen Rådgivende Ingeniører A/SRådgivende Ingeniører A/S N&R Consult A/S 1 Indledning Dette notat giver en kortfattet oversigt over en række forslag, som har  

 været ført frem fra forskellige sider i den sidste tid vedrørende den faste  

 forbindelse over Øresund.
 Notatet omhandler følgende løsningsforslag:
A.
Anlægslovforslagets løsning som beskrevet i:
 - Notat om fast forbindelse over Øresund (KM 4.2) Kyst-kyst-strækningen.
 November 1990, revideret marts 1991.
 - Teknisk undersøgelse vedrørende fast forbindelse over Øresund (KM 4.2)  

 Danske Landanlæg.
 December 1990, revideret 04.01.1991.
B.
Sænketunnel, kyst-kyst, kombineret jernbane/motorvej, som foreslået af  

 O.
Bojesen og H.A.
Lund.
C.
Sænketunnel og kunstig ø, kombineret jernbane/motorvej, som foreslået  

 af N.E.
Ottesen-Hansen og Jacob S.
Møller.
D.
Boret tunnel, biltog, som foreslået af CASA.
E.
Boret tunnel, kombineret jernbane/motorvej, delt linieføring, som  

 foreslået af Innovation-Strategy-Management (Jesper Glahn A/S).
 DSB/VD har den 22. juni 1991 anmodet Cowiconsult og BHR og N&R Consult  

 om at vurdere løsningsforslagene, specielt overslagene over anlægsudgifterne.
Både DSB/VD og de private rådgivere har udarbejdet selvstændige overslag  

 for de forskellige løsninger.
For forslag E er der dog kun udarbejdet  

 overslag af rådgiveren.
 Cowiconsult har med bistand fra COMAR Engineers vurderet og kommenteret  

 afsnittet om anlægslovforslagets overslag for kyst-kyst-anlæg samt de to  

 forslag vedrørende sænketunnel.
Forslagene, hvori der indgår borede tunneler, er vurderet og kommenteret  

 af B.
Højlund Rasmussen i samarbejde med N&R Consult.
 Overslagene over udgifter til anlæggene for store borede tunneler fra kyst  

 til kyst har været sammenholdt med tidligere uafhængige undersøgelser  

 udarbejdet af Cowiconsult i samarbejde med Mott MacDonald Europe Ltd.
 DSB/VD's overslag er angivet detaljeret under de enkelte forslag, mens  

 rådgivernes kommentarer, som bygger på deres eget overslag, er angivet  

 umiddelbart efter.
 Afsnittene om de enkelte forslags miljøkonsekvenser er udarbejdet af  

 Miljøministeriet.
2 Resume 2.1 Anlægsudgifter Nedenstående tabeller sammenfatter DSB/VD's og rådgivernes overslag over  

 anlægsudgifterne inklusive 10% til uforudselige udgifter og 15% til  

 administration, projektering, tilsyn m.v., alt i prisniveau 01.07.1990,  

 ekskl. moms.
DSB/VD I alt mio. kr.
Kyst-kyst mio. kr.
Danske landanlæg mio. kr.
Tillæg til svenske landanlæg mio. kr.
A Anlægslovforslagets løsning 14.900 11.700 3.200 - B Sænketunnel, kyst-kyst, kombineret bane/vej 22.200 19.000 3.200 - C Sænketunnel og kunstig ø, kombineret bane/vej 17.200 14.000 3.200 - D Boret tunnel, biltog 21.400 18.000 3.400 (300)*) E Boret tunnel, kombineret bane/vej, delt linieføring - - - - *) Er medregnet under kyst-kyst.
Rådgivere I alt mio. kr.
Kyst-kyst mio. kr.
Danske landanlæg mio. kr.
Tillæg til svenske landanlæg mio. kr.
A Anlægslovforslagets løsning 15.700 12.500 3.200 - B Sænketunnel, kyst-kyst, kombineret bane/vej 20.850 17.600 3.200 50 C Sænketunnel og kunstig ø, kombineret bane/vej 16.650 13.400 3.200 50 D Boret tunnel, biltog 19.400 16.000 3.400 (300)*) E Boret tunnel, kombineret bane/vej, delt linieføring 29.100 21.000 7.500  

 600 *) Er medregnet under kyst-kyst.
2.2 Miljøkonsekvenser I det følgende er der foretaget en helt foreløbig vurdering af de  

 alternative skitseløsninger i forhold til anlægslovforslagets løsning  

 (løsning A). Med hensyn til de miljømæssige konsekvenser af  

 anlægslovforslaget henvises til de almindelige bemærkninger i anlægsloven.
Løsning B med en sænketunnel fra kyst til kyst har både fordele og  

 ulemper i forhold til løsning A.
Fordelene knytter sig til, at der ikke skal  

 etableres nogen kunstig ø, mens ulemperne knytter sig til gravearbejderne og  

 håndteringen af disse.
 Løsning C med en meget lang kunstig ø syd for Saltholm skønnes på  

 alle punkter at være dårligere end løsning A.
I Løsning D og E opereres der med borede tunneler.
I »Miljø  

 Øresund 1991« blev det skønnet, at en boret jernbaneforbindelse ikke  

 ville påvirke Øresunds eller Østersøens vandmiljø. I »Miljø Øresund  

 1991« opererede man ikke med en kunstig halvø ved Kastrup som i det  

 foreliggende forslag D.
3 Forslag A Anlægslovforslagets løsning 3.1 Løsningens bestanddele Anlægslovforslagets løsning omfatter følgende elementer for en kombineret  

 forbindelse til bane og vej:
Kyst-Kyst - en cut and cover-jernbanetunnel gennem lufthavnsområdet samt motorvej  

 og jernbane i åben rampe på en kunstig halvø. Længde: jernbane 2,0 km og  

 motorvej 2,6 km.
 - en 2,0 km lang sænketunnel under Drogden.
 - en 2,5 km lang kunstig ø, der med åben rampe og dæmning danner overgang  

 mellem tunnel og bro.
 - en lavbro med længden 2,25 km.
 - en højbro bestående af skråstagsbroer over Flinterenden og Trindelrenden  

 med frie spændvidder på henholdsvis 330 m og 290 m samt tilslutningsfag.  

 Samlet længde af højbroen er 7,45 km.
 - kompenserende afgravninger.
Danske landanlæg Sjælland inklusive krydsning af Kalvebodløbet.
 Jernbanens hovedspor føres i eksisterende jernbaneterræn på  

 hovedbanegården og godsbanegården og videre i tunnel under Sydhavnsgade.
 Kalvebodløbet krydses på en dæmning og en lavbro.
Godsshunt føres fra eksisterende spor ved Gl.
Køge Landevej i åben grav  

 gennem Valbyparken og kolonihaveområdet til indfletning med hovedsporene ved  

 Kalvebodløbet.
Amager Jernbanen og motorvejen føres i fælles trace i åben grav over Amager  

 Fælled, gennem Tårnby og Kastrup og frem til Kastrup Station ved Københavns  

 Lufthavn.
 Kastrup Station etableres foran udenrigsterminalen, og jernbanen føres  

 herfra i tunnel under lufthavnsområdet.
 Motorvejen føres sammen med et godsforbindelsesspor i åben grav nord om  

 lufthavnen til en kunstig halvø.
 På figur A-01 og A-11 er vist henholdsvis plan og længdeprofil/typiske  

 tværsnit for denne løsning.
3.2 Overslag over anlægsudgifter DSB/VD Længde km I alt mio. kr.
Kyst-kyst Kunstig halvø 2,0 580 Tunnel 2,0 2.500 Kunstig ø 2,5 300 Lavbro 2,25 900 Højbro, tilslutningsfag 6,334 3.500 Højbro, skråstagsfag 1,116 1.150 Kompenserende afgravninger - 300 I alt 16,2 9.230 Uforudseligt 10% 920 I alt 10.150 Administration, projektering, tilsyn m.v. 15% 1.550 I alt, kyst-kyst 11.700*) Danske landanlæg 3.200 I alt 14.900 *) Heraf vej- og baneteknik samt mekaniske installationer 1.400 mio. kr.
3.3 Rådgivernes kommentarer til anlægsudgifter Lovforslagets løsning er af DSB/VD vurderet til at ville medføre en  

 anlægsudgift på 11,7 mia. kr. for kyst-kyst-strækningen.
I denne er bl.a. indeholdt et beløb til kompenserende afgravninger på 300  

 mio. kr.
Det endelige beløb for denne post vil afhænge af anlæggets  

 detaljerede udformning samt af, hvilket princip der lægges til grund for  

 valget af de kompenserende foranstaltninger.
Rådgiverne har skønnet, at lovforslagets løsning for kyst-kyst-strækningen  

 vil medføre anlægsudgifter på ca. 12,5 mia. kr.
Forskellen ligger  

 hovedsagelig på brostrækningerne.
Endvidere er der en mindre differens på  

 prisen for den kunstige ø.
DSB/VD har i detaljer vurderet rådgivernes tidligere overslag og har ud  

 fra det forventede valg af entreprisebetingelser udarbejdet anlægslovens  

 anlægsudgift på 11,7 mia. kr.
De svenske teknikere har tilsvarende ud fra  

 svenske forudsætninger udarbejdet et anlægsbudget på ca. 10 mia. kr.
 Der er ikke fra rådgiverens side taget stilling til overslaget for den  

 kunstige halvø ved Kastrup, hvis hovedbestanddele udgøres af motorvejs- og  

 baneanlæg samt krydsninger af lufthavnsområdet i cut and cover-tunnel.
 Ligeledes indeholder rådgiverens vurdering det samme beløb til  

 kompenserende afgravninger som DSB/VD's, idet der ikke foreligger noget  

 grundlag for en egentlig vurdering af denne pris, før der foreligger en  

 nøjere stillingtagen til beslutningskriterierne for disse afgravninger.
3.4 Miljøkonsekvenser Med hensyn til de miljømæssige konsekvenser af anlægslovforslaget  

 henvises til de almindelige bemærkninger i anlægsloven.
4 Forslag B Sænketunnel kyst-kyst, kombineret jernbane/motorvej 4.1 Løsningens bestanddele Indholdet af dette forslag er som beskrevet i breve af 28. maj 1991 og  

 22. juni 1991 til trafikministeren fra Otto Bojesen og Henrik A.
Lund.
 Løsningen består af følgende elementer:
 Kyst-kyst:
- en kunstig halvø ved Amager med længden 2,0 km (identisk med  

 anlægslovforslaget), - en sænketunnel med længden 14,4 km fra den kunstige halvø til den  

 svenske kyst, - 3 ventilationsøer placeret i Øresund, - muligvis kompenserende afgravninger.
Danske landanlæg Identisk med anlægslovforslaget.
Svenske landanlæg De svenske landanlæg indeholder i forslag B en åben rampe til opkørsel  

 fra tunnelen i stedet for den dæmning til nedkørsel fra højbroen, som er  

 inkluderet i anlægslovforslagets løsning.
 På figur B-01 og B-11 er vist henholdsvis plan og længdeprofil/tværsnit  

 for kyst-kyst-løsningen.
4.2 Overslag over anlægsudgifter DSB/VD Længde km I alt mio. kr.
Kyst-kyst Kunstig halvø 2,0 580 Tunnel inkl. ventilationstårne 14,4 14.440 Kompenserende afgravninger - - I alt 16,2 15.020 Uforudseligt 10% 1.500 I alt 16.520 Administration, projektering, tilsyn m.v. 15% 2.480 I alt, kyst-kyst 19.000*) Tillæg, svenske landanlæg - Danske landanlæg 3.200 I alt 22.200 *) Heraf vej- og baneteknik samt mekaniske installationer 2.950 mio. kr.
4.3 Rådgivernes kommentarer til anlægsudgifter Forslag med sænketunnel kyst-kyst er af forslagsstillerne O.
Bojesen og  

 H.A.
Lund prissat til 11,0 mia. kr. og senere ændret til 13,7 mia. kr.  

 Sidstnævnte overslag indeholder ikke udgifter til følgende poster:
 - Kunstig halvø ved Kastrup.
 - Ekstra udgift til tunnelrampe på den svenske side.
 - Endvidere er udgifter til projektering, tilsyn og administration kun  

 medtaget med ca. 8%.
 Udgifter til jernbane- og motorvejsanlæg samt tekniske installationer er  

 ansat for lavt, mindre end den halve udgift.
 DSB/VD's overslag for kyst-kyst-strækningen for samme løsning med tillæg  

 for de manglende poster er opgjort til 19,0 mia. kr.
 Rådgivernes skøn over anlægsudgifter for det tilsvarende arbejde inkl.  

 tillæg til svenske landanlæg er 17,6 mia. kr.
 Man bør være opmærksom på, at der for denne løsning er en usikkerhed  

 vedrørende længere anlægstid med heraf afledt usikkerhed om udgifterne.
 Ligeledes bør det bemærkes, at ved tværventilation af den lange tunnel vil  

 drifts- og vedligeholdelsesomkostningerne være væsentligt forøgede i forhold  

 til anlægslovforslagets løsning, der inkluderer en kort tunnel med  

 længdeventilation under Drogden.
 Der er ikke medtaget eventuelle udgifter til kompensationsafgravninger i  

 DSB/VD's og rådgivernes overslag, da omfanget ikke kendes.
Der er ikke medtaget udgifter til deponering af udgravningsmængder.
Disse  

 kan blive ganske betydelige.
4.4 Miljøkonsekvenser I løsning B vil selve anlægsarbejderne kræve, at der skal afgraves godt 8  

 mio. m3 materiale, for at tunnelen kan komme under havbunden.
Ca. 80% af det afgravede materiale vil være kalk, og det må forventes, at  

 en miljømæssigt hensigtsmæssig håndtering af afgravningsmængderne vil kunne  

 forlænge byggetiden for anlægget væsentligt.
Afgravninger vil derfor i et  

 længere tidsrum have større negative effekter på de biologiske forhold,  

 herunder fiskeriet i Øresund.
Der synes ikke at være mulighed for at indbygge væsentlige dele af det  

 opgravede sediment i selve anlægget.
Og der vil således være stort behov for  

 deponering/bortskaffelse af det opgravede sediment.
Der vil herved opstå  

 nogle miljømæssige problemer, specielt i forbindelse med håndteringen af det  

 »våde« materiale og eventuelt afvanding af materiale inden en  

 transport til slutdeponeringssted.
 Klapning af så store mængder materiale i danske farvande kan ud fra en  

 miljømæssig betragtning ikke finde sted.
 Der må forventes en væsentlig ekstra sedimentspredning, hvis en del af det  

 opgravede materiale tilbageføres i forbindelse med tildækningen af tunnelen.
 Til gengæld for dette store gravearbejde skal der kun foretages  

 kompenserende afgravninger i et meget lille omfang for at opnå uændret  

 vandgennemstrømning i forhold til Østersøen.
I løsning A skal der afgraves ca. 2 mio. m3 materiale i forbindelse med  

 selve anlægget, mens eventuelle kompensationsafgravninger vil være i  

 størrelsesordenen 5,5 mio. m3 til 11,5 mio. m3 materiale for at opnå uændret  

 vandgennemstrømning til Østersøen, afhængigt af anlæggets nærmere udformning.  

 Hvis der kun skal kompenseres for saltindholdet i Østersøen, vil  

 afgravningerne være i størrelsesordenen 1,7 mio. m3 materiale.
Det materiale,  

 der skal afgraves, er miljømæssigt nemmere at håndtere end det materiale, der  

 skal håndteres i løsning B.
Dog vil et større areal blive berørt i  

 løsningsforslag A, hvis der skal sikres en uændret vandgennemstrømning til  

 Østersøen.
Samlet synes løsning B at være forbundet med større problemer end løsning  

 A i selve anlægsfasen, og det vil sandsynligvis være sværere og mere  

 økonomisk byrdefuldt at sikre en økologisk acceptabel løsning.
Uanset om man  

 anvender den optimale metode, kan det forventes, at de midlertidige effekter  

 vil være både mere omfattende og mere langvarige end i løsning A.
Dette  

 skyldes de betydelige udgravninger i kalk.
Til gengæld undgås de varige konsekvenser af den kunstige ø ved Saltholm,  

 som vil beslaglægge et areal med ålegræs og spredte muslingeforekomster, og  

 for badevandskvaliteten ved Amager Strand.
Endvidere undgås det, at trafikken  

 forstyrrer de fældende knopsvaner ved Saltholm.
 Både løsningsforslag A og B indeholder en halvø ved Kastrup, der kan  

 bevirke, at kysten nord for anlægget vil tendere mod en tilgroningskyst.
 Det skal dog bemærkes, at det er skønnet, at der er mulighed for såvel i  

 løsning A som i løsning B at kompensere for de negative konsekvenser for  

 badevandskvaliteten ved Amager Strand.
5 Forslag C Sænketunnel og kunstig ø, kombineret jernbane/motorvej 5.1 Løsningens bestanddele Løsningen indeholdt i dette forslag er som beskrevet i skrivelse af  

 17.03.91 til Trafikministeriet fra N.E.
Ottesen-Hansen og Jacob S.
Møller.
 Løsningen består af følgende elementer:
Kyst til kyst - en kunstig halvø ved Kastrup med længden 2,0 km (identisk med  

 anlægslovforslaget).
 - en 2 km lang sænketunnel under Drogden (identisk med  

 anlægslovforslaget).
 - en 4,75 km lang kunstig ø, der danner overgang mellem de to tunneler.
 - en sænketunnel under Flinterenden og Trindelrenden til den svenske kyst.  

 Længde i alt 7,45 km.
 - en ventilationsø placeret i Øresund.
 - muligvis kompenserende afgravninger.
Danske landanlæg Danske landanlæg er som i anlægslovforslaget.
Svenske landanlæg De svenske landanlæg indeholder en åben rampe til opkørsel fra tunnelen.
 På figur C-01 og C-11 er vist henholdsvis plan og længdeprofil/tværsnit  

 for kyst-kyst-løsningen.
5.2 Overslag over anlægsudgifter DSB/VD Længde km I alt mio. kr.
Kyst-kyst Kunstig halvø 2,00 580 Tunnel (Drogden) 2,00 2.500 Kunstig ø 4,75 570 Tunnel (Flinterenden/Trindelrenden) 7,45 7.450 Kompenserende afgravninger - - I alt 16,15 11.100 Uforudseligt 10% 16,2 1.100 I alt 12.200 Administration, projektering, tilsyn m.v. 15% 1.800 I alt, kyst-kyst 14.000*) Tillæg, svenske landanlæg Danske landanlæg 3.200 I alt 17.200 *) Heraf vej- og baneteknik samt mekaniske installationer 2.270 mio. kr.
5.3 Rådgivernes kommentarer til anlægsudgifter Forslaget med sænketunnel og kunstig ø er ikke prissat af  

 forslagsstillerne.
Løsningen er endvidere ikke defineret nøjere geometrisk  

 eller konstruktivt, hvorfor der som basis for den foreliggende vurdering af  

 anlægsudgifterne er gjort nogle forudsætninger vedrørende anlæggets  

 udformning, jf. vedlagte figurer.
 DSB/VD's overslag for løsningen kyst-kyst andrager 14,0 mia. kr.
Rådgiverne har skønnet anlægsudgifterne for kyst-kyst-anlægget til 13,4  

 mia. kr.
Den lidt lavere vurdering af totalprisen hidrører fra en lavere  

 ansættelse af prisen på sænketunnelstrækningerne.
Som det er tilfældet for  

 løsning B, vil der være en usikkerhed vedrørende længere anlægstid og dermed  

 anlægsomkostningerne.
Dette hænger sammen med dels den betydelige samlede  

 tunnellængde og dels opdelingen af projektet i to separate tunnelstrækninger.
 Der er ikke medtaget eventuelle udgifter til kompensationsafgravninger i  

 DSB/VD's og rådgivernes overslag, da omfanget ikke kendes.
 Løsningen skønnes, som løsning B, at ville medføre en øget udgift på de  

 svenske landanlæg af størrelsesordenen 50 mio. kr.
5.4 Miljøkonsekvenser Denne sænketunnelløsning med en 4,75 km lang kunstig ø syd for Saltholm  

 er på alle måder dårligere end løsning A.
 Materialerne fra selve anlægsarbejdet kan i denne løsning indbygges i  

 anlægget, og afgravningerne vil være 5-6 mio. m3, men herudover vil den på  

 alle punkter være dårligere end løsning B.
 Den kunstige ø vil virke blokerende på vandgennemstrømningen til Østersøen  

 i større omfang end den kunstige ø i løsningsforslag A.
 Uanset om der kompenseres eller ej, skønnes denne løsning at kræve større  

 afgravninger i Øresund end løsning A.
Ved vurderingen af forslagets naturmæssige konsekvenser skal man være  

 opmærksom på, at øen vil være placeret i og op til en af de naturmæssigt set  

 vigtigste dele af de lavvandede områder omkring Saltholm.
Fordobling af øens  

 længde i forhold til alternativ A vil indebære en afgørende ændring af  

 strømforholdene.
Dette vil medføre en meget forøget læeffekt og  

 sedimentation, ikke mindst mellem den kunstige ø og Saltholm.
Effekten vil  

 være forringede fourageringsforhold for de ynglende edderfugle og de rastende  

 bestande af gennemtrækkende vandfugle.
Effekten må i det væsentligste  

 forventes at blive varig.
 De midlertidige effekter i form af skygning af ålegræsbanker og nedgang i  

 biomasse af blåmuslinger kan forventes at være større og mere langvarige end  

 ved løsning A.
6 Forslag D Boret tunnel, biltog 6.1 Løsningens bestanddele For at tilvejebringe et entydigt sammenligningsgrundlag med  

 anlægslovforslaget er i det følgende kort beskrevet elementerne i en  

 biltogsløsning baseret på borede tunneler.
 Løsningen følger så nøje som muligt det af Center for Alternativ  

 Samfundsanalyse (CASA) udarbejdede forslag, dateret maj 1991.
 Løsningen består af følgende elementer:
 Kyst-kyst:
 - En »cut & cover«-tunnel gennem lufthavnsområdet samt  

 rampe til boret tunnel på kunstig halvø, i alt en længde på 2,0 km.
- En boret tunnel med 2 rør med indvendig diameter 7,7 m med en længde på  

 14,2 km.
På grund af den meget lange tunnelstrækning med deraf følgende  

 sikkerhedskrav er der desuden forudsat en servicetunnel med en indvendig  

 diameter på 4,5 m, forbundet til strækningstunnelerne ved tværtunneler.
 - Biltogsterminaler på dansk og svensk side samt et klargøringsanlæg til  

 biltog. (Medtaget under kyst-kyst-anlæg, selv om de fysisk er beliggende på  

 dansk og svensk landområde).
 - Rullende biltogsmateriel.
 Danske landanlæg:
 Disse er identiske med anlægslovforslaget bortset fra:
- at der af kapacitetsmæssige grunde anlægges et ekstra spor mellem den  

 danske terminal og Kastrup - at motorvejen kun føres frem til Kastrup - at godsshunten i Kastrup udgår - at stationen i lufthavnen anlægges med 3 spor.
 Svenske landanlæg:
 - En rampekonstruktion på ca. 1,5 km ved ilandføringen i Sverige.  

 (Merprisen i forhold til anlægslovforslaget er medtaget i overslaget).
 På figur D-01 og D-11 er vist plan, længdesnit og tværsnit for løsningen.
6.2 Overslag over anlægsudgifter DSB/VD har benyttet rådgiverne BHR og N&R til vurdering af overslaget  

 på den borede tunnel.
DSB/VD Længde km I alt mio. kr.
 Kyst-kyst-anlæg:
Kunstig halvø 2,0 500 Boret tunnel 14,2 6.770 I alt 7.270 Uforudseligt 10% 730 Ialt 8.000 Adm., projektering, tilsyn, 15% 1.200 I alt 9.200 Tillæg rampe Sverige 300 Terminaler på begge sider 5.000 Biltogsmateriel 3.500 I alt 18.000*) Danske landanlæg:
Anlægslovforslagets overslag 2.535 Tillæg for ekstra spor fra Vestamager til Kastrup 120 Fradrag for motorvej i Kastrup - 100 Ændring af jernbanen ved Kastrup 100 I alt 2.655 Uforudseligt 10% 265 I alt 2.920 Adm., projektering, tilsyn, 15% 440 I alt 3.360 I alt, kyst-kyst og danske landanlæg 21.360 *) Heraf vej- og baneteknik samt mekaniske installationer 2.300 mio. kr.
6.3 Rådgivernes kommentarer til anlægsudgifter CASA har anført i sit forslag, at tunnel inklusive biltog (rullende  

 materiel) og terminaler på dansk og svensk side vil koste skønsmæssigt 8,5  

 mia. kr.
 CASA medtager imidlertid ikke følgende komponenter i sit overslag:
 - Ekstra udgifter til danske landanlæg.
 - Servicetunnel.
 - Banetekniske anlæg (CASA's tunnelpris er baseret på licitationsprisen  

 for Storebæltstunnel på 3,1 mia. kr., som ikke indeholder baneteknik).
 Endvidere har CASA ikke prisreguleret sine enhedspriser på tunnelen, som  

 har deres baggrund i entreprisetilbud på Storebælt fra 1988.
 Ligeledes har CASA ikke indregnet udgifter til administration,  

 projektering og tilsyn (15%).
 De af DSB/VD angivne udgifter til de borede tunneler er blevet revurderet  

 af BHR og N&R, og der er ingen ændringer.
Udgifterne til biltogsterminalerne blev tidligere vurderet ud fra  

 erfaringer fra Kanaltunnelen.
DSB/VD har nu vurderet anlægsudgiften til en  

 terminal på Vestamager under hensyntagen til såvel omkostninger til selve  

 anlægget som de forventede miljøkrav på grund af beliggenheden nær bymæssig  

 bebyggelse og ved fredede arealer.
Udgiften vurderes til 3 mia. kr.
BHR og N&C har vurderet tillægsudgifterne til en boret biltogsløsning  

 helt frem til Vestamager, som egentlig var CASA's forslag.
Dette vil med  

 ovennævnte bemærkninger give et overslag på ca. 24 mia. kr.
Der er i ovennævnte overslag forudsat 3 tunnelrør fra Vestamager til  

 Kastrup.
Det er ligeledes forudsat, at motorvejen kun føres til terminalen og  

 ikke helt til Kastrup.
6.4 Miljøkonsekvenser Med hensyn til Østersøens og Øresunds vandmiljø kan der henvises til  

 rapporten »Miljø Øresund 1991«, som omtalt under punkt 2.2.
I relation til landanlæggene vil der være et større behov for arealer på  

 Vestamager.
Nødvendigt areal til terminalerne vil være ca. 3 km langt og ca.  

 250 m bredt.
6.5 Andre konsekvenser En biltogstunnel med tilhørende biltogsmateriel vil have væsentligt  

 forøgede drifts- og vedligeholdelsesudgifter i forhold til  

 anlægslovforslagets løsning.
6.6 Løsningens kapacitet Generelt bemærkes, at biltogsløsningen har mindre kapacitet end en  

 kombineret vej- og togløsning - i og med, at biltogsløsningen kun har to  

 jernbanespor over Øresund, medens en kombineret løsning har 2 jernbanespor og  

 4 vejbaner.
 Endvidere forventes en biltogsløsning at give færre trafikanter og dermed  

 mindre indtægter.
7 Forslag E Boret tunnel, kombineret jernbane/motorvej, delt linieføring 7.1 Løsningens bestanddele Alternativet baserer sig på »Ideoplæg Øresundsforbindelsen« af  

 maj 1991 - udarbejdet af Innovation-Strategy-Management (Jesper Glahn A/S).
 For at kunne bedømme det forelagte alternativ er det på figurerne E-01,  

 E-11 og E-12 søgt skitseret bedst muligt.
 Der er her anvendt tunneldiametre og tunnellængder, der er mere korrekte  

 end de, der er anført i det fremlagte ideoplæg.
 Løsningen, der også berører de danske landanlæg, består af følgende  

 hovedelementer:
Kyst-kyst-anlæg Jernbane:
2 stk. 16,2 km lange borede tunneler, hver med en indvendig diameter på  

 7,2 m.
På grund af den meget lange tunnelstrækning med deraf følgende  

 sikkerhedskrav er der desuden forudsat en servicetunnel med en indvendig  

 diameter på 4,5 m forbundet med tværtunneler til strækningstunnelerne.
 Linieføringen er som beskrevet i anlægsloven.
 Motorvej:
 2 stk. 14,4 km lange borede tunneler, hver med en indvendig diameter på  

 10,5 m med plads til 2 spor, svarende til anlægsloven.
Tunnelerne er indbyrdes forbundet med tværtunneler.
Anlægget er placeret  

 syd for anlægslovens linieføring fra Dragør til Lernacken.
 På strækningen placeres 2 ventilationstårne med beskyttelsesøer.
 Ved ilandføringen ved Sveriges kyst udføres et ca. 1,5 km langt rampeanlæg  

 med »cut and cover-tunnel«.
Landanlæg Jernbaner:
 De borede tunneler fortsætter under Kastrup og Tårnby til Kongelundsvej  

 og afsluttes med et rampeanlæg med »cut and cover-tunnel«.
 Herfra er anlægget som beskrevet i anlægsloven.
 Motorvej:
 De borede tunneler fortsætter ca. 1,4 km under bebyggede områder i  

 Dragør.
 Via et rampeanlæg føres vejen op i terræn syd om landingsbanerne i  

 Københavns Lufthavn, videre over Vestamager og tilsluttes eksisterende  

 Amagermotorvej ved Kalvebodsbroerne.
7.2 Overslag over anlægsudgifter Længde km I alt mio. kr.
Kyst-kyst-anlæg Boret tunnel, vej 14,4 9.130 Jernbane inkl. servicetunnel 16,2 7.270 Ventilationsøer, 2 stk. 200 I alt, kyst-kyst-anlæg 16.600 Uforudselige udgifter, 10% 1.660 I alt 18.260 Adm., projektering, tilsyn m.v., 15% 2.740 I alt, kyst-kyst-anlæg inkl. tillæg 21.000*) Tillæg rampe, Sverige 630 Danske landanlæg Sjælland inkl. krydsning af Kalvebodløbet 9,9 970 Amager:
Anlæg i terræn, vej inkl. rampe 10,2 550 Jernbane 2,5 380 Boret tunnel, vej 1,3 830 Jernbane inkl.
Kastrup Station og servicetunnel 4,6 3.190 I alt 5.920 Uforudselige udg. (10%) 590 I alt, danske landanlæg 6.510 Administration, projektering, tilsyn (15%) 980 I alt danske landanlæg 7.490 I alt, kyst-kyst og danske landanlæg samt tillæg rampe, Sverige 29.120 *) Heraf vej- og baneteknik samt mekaniske installationer 3.420 mio. kr.
 DSB/VD har ikke selvstændigt udarbejdet anlægsoverslag for denne løsning.
Overslaget er udarbejdet af ingeniørfirmaerne B.
Højlund Rasmussen A/S og  

 N&R Consult A/S.
7.3 Rådgivernes kommentarer til anlægsudgifter ISM har i ideoplægget beregnet anlægsudgifterne til 10,5 mia. kr.
 I dette overslag indgår følgende elementer ikke:
 - Baneteknik i tunnel.
 - Ekstra udgifter til etablering af Kastrup Station i forbindelse med en  

 boret tunnel.
 - Udgifter til kørebanedæk i motorvejstunnelen.
 - Store dele af landanlæg.
 - Servicetunnel til jernbanetunneler.
 - Ramper ved tunnelportaler.
 - Uforudsete udgifter.
 - Administration, projektering, tilsyn m.v.
 Derudover skal følgende anføres:
 - Udgifter til mekaniske installationer inkl. ventilationstårne på  

 kunstige øer er vurderet lavt af ISM.
 - Overslaget indeholder ingen anlæg til aflastning af lufthavnstrafikken i  

 Kastrup og Tårnby.
 En af Cowiconsult/Mott MacDonald foretaget uafhængig undersøgelse af  

 løsninger baseret på store borede tunneler fra kyst til kyst har ført til  

 resultater, der kun i uvæsentlig grad afviger fra de i afsnit 7.2 anførte  

 overslag.
7.4 Miljøkonsekvenser For kyst-kyst-anlægget er konsekvenserne af samme størrelsesorden som i  

 løsning D.
 Forslaget indebærer imidlertid en motorvej tværs over Vestamager betydelig  

 sydligere end i løsning A.
Konflikterne med naturinteresserne på Vestamager er derfor betydelig  

 større i løsning E end i løsning A.
Motorvejen i løsning E vil betyde en  

 alvorlig forringelse af Vestamagers værdi som sammenhængende naturområde og  

 for mulighederne for at gennemføre den igangsatte genopretning af Vestamager,  

 således at området genvinder sin tidligere status som et meget værdifuldt  

 fugleområde.
 Endvidere vil motorvejen i løsning E afgørende forringe områdets nuværende  

 og potentielle værdi som udflugtsområde for Storkøbenhavns befolkning.
Samtidig vil motorvejen i løsning E give en mindre aflastning af trafikken på Amager og dermed ikke den samme  

 forbedring af bl.a. støjforholdene.
Bilag 2 Trafikministeriet Den 2. juli 1991 J.nr. 91-84205-19 Til Folketingets Trafikudvalg, Christiansborg, 1218 København K.
Under henvisning til samråd den 27. juni 1991 har der  

 den 28. juni 1991 været afholdt et møde med de to ingeniører, hvis firmaer  

 har medvirket ved gennemførelsen af miljøundersøgelserne i efteråret 1990, og  

 som har fremsat forslag om, at en sænketunnel udbydes sideordnet med det  

 anlæg, der er angivet i regeringsaftalen af 23. marts 1991 mellem Danmark og  

 Sverige.
 Mødet resulterede i vedlagte notat af 28. juni 1991, som er tiltrådt af  

 alle mødedeltagerne.
 85 eksemplarer af dette brev vedlægges.
Med venlig hilsen Kaj Ikast TrafikministerietDen 28. juni 1991 Notat 1. Der blev den 28. juni 1991 afholdt et møde, hvori deltog  

 repræsentanter for Trafikministeriet, Miljøministeriet, DSB, Vejdirektoratet,  

 Cowiconsult Rådgivende Ingeniører A/S, B.
Højlund Rasmussen Rådgivende  

 Ingeniører A/S, N&R Consult A/S samt Jacob S.
Møller og N.
E.  

 Ottesen-Hansen vedrørende et forslag om en alternativ udformning af  

 Øresundsforbindelsen i forhold til regeringsaftalen af 23. marts 1991.
Forslaget er fremsat af Jacob S.
Møller og N.
E.
Ottesen-Hansen, der i  

 overensstemmelse med tidligere oplysning præciserede, at forslaget ikke var  

 fremsat på vegne af deres to virksomheder.
2. Forslaget indebærer, at Øresundsforbindelsen udføres som en sænketunnel  

 for vej- og jernbanetrafik, idet der for at sikre ventilation og  

 flugtmuligheder etableres en større kunstig ø syd for Saltholm.
De centrale  

 ændringer i forhold til den i regeringsaftalen fastsatte udformning er  

 således, at lavbroen erstattes af en forlængelse af den kunstige ø, og at  

 højbroen mellem den kunstige ø og den svenske kyst erstattes af en tunnel.
3. Forslagsstillerne (Jacob S.
Møller og N.
E.
Ottesen-Hansen) har ikke i  

 forbindelse med fremsættelsen af forslaget angivet den geometriske eller  

 konstruktive udformning heraf, hvorfor den nærmere vurdering af forslaget er  

 foretaget på grundlag af en række forudsætninger, der er angivet i afsnit 5 i  

 notat af 26. juni 1991: »Oversigt over diverse forslag til fast  

 forbindelse over Øresund«.
 I notatet er forslagsstillernes forslag betegnet løsning C, medens den i  

 regeringsaftalen angivne udformning betegnes løsning A.
 Forslagsstillerne har haft lejlighed til en vurdering af notatet af 26.  

 juni 1991.
 4. For så vidt angår teknik og anlægsøkonomi blev det efter nogen  

 drøftelse i enighed konkluderet:
 - at løsning C i notatet af 26. juni 1991 i alt væsentligt svarer til  

 forslagsstillernes tanker om et alternativ til løsning A, dog med en lidt  

 anden udformning og placering af den kunstige ø syd for Saltholm.
 - at forslagsstillerne i øvrigt ikke med de gjorte forudsætninger har  

 nogen kommentarer til de i notatet af 26. juni 1991 anførte anlægsoverslag.
I notatet af 26. juni 1991 har DSB/VD skønnet, at anlægsudgifterne ved  

 løsning C er 14 mia. kr. for kyst til kyst-anlægget.
Rådgiverne (Cowiconsult)  

 har skønnet anlægsudgifterne til 13,4 mia. kr.
 Der er enighed mellem parterne om, at en ændret udformning af løsning C  

 med en mindre, kunstig ø vil fordyre dette forslag i forhold til løsning A.  

 Rådgiverne har skønnet, at med en kunstig ø af samme længde som i løsning A  

 vil anlægsudgifterne blive 1,7 mia. kr. højere.
5. Forslagsstillerne er enige i, at løsning A er miljømæssigt fuldt  

 forsvarlig.
Det er således ikke miljømæssige hensyn, der er baggrund for, at  

 forslaget er fremsat.
Forslag C er alene fremsat under den afgørende forudsætning, at der vælges  

 en fuldstændig kompensation for vandskiftet til Østersøen.
Forslagsstillerne  

 kan ikke tage stilling til, hvorvidt der skal etableres en fuldstændig  

 kompensationsafgravning, idet dette spørgsmål må vurderes på grundlag af  

 nærmere økologiske overvejelser.
 Hvor der ikke vælges en fuldt kompenserende fladeafgravning, men f.eks.  

 sejlrendeudvidelse og -uddybning, er der enighed om, at løsning C vil betyde  

 væsentlig større afgravningsmængde end løsning A.
I notatet af 26. juni 1991 har Miljøministeriet foretaget en vurdering af  

 de væsentligste problemer.
Det har været betydningen af gravearbejder,  

 aflejringer, den forlængede kunstige ø og konsekvenser for flora og fauna  

 omkring Saltholm.
Miljøministeriet har skønnet, at løsning C på alle disse  

 områder er dårligere end løsning A.
 Hertil har forslagsstillerne anført, at der også er andre miljøforhold,  

 f.eks. isskruningsproblemer og risiko for udslip af kemikalier som følge af  

 skibsstød på bropiller, hvilket taler til fordel for løsning C.
Forslagsstillerne mener, at løsning A og løsning C hver for sig har sine  

 fordele.
Man kan ikke umiddelbart på baggrund af de foretagne  

 miljøvurderinger vælge den ene løsning frem for den anden.
 Forslagsstillerne mener, at hvis der vælges en fuldt kompenserende  

 fladeafgravning, vil den samlede afgravning til kompensation og tunnel i  

 løsning C være af nogenlunde samme størrelsesorden som i løsning A.
 Der er enighed om, at en større andel af gravearbejderne i løsning C  

 sammenlignet med løsning A vil foregå i kalk.
 I forslaget til anlægsloven er forudsat, at netop problemerne knyttet til  

 gravning i kalk skal undersøges nærmere.
 Miljøministeriet finder, at gravning i specielle kalktyper kan give  

 særlige miljøproblemer:
 1. Gravning i specielle kalktyper med ringe spild er vanskelig at  

 gennemføre og forudsættes derfor at blive særlig tidskrævende.
2. Gravearbejdet kan derfor forventes at skulle strække sig over en meget  

 lang periode.
Alternativet vil være brug af flere gravemaskiner og dermed  

 flere samtidige forureningskilder.
3. Selv ved et mindre spild af finkornet kalk vil partikler forblive  

 opslæmmede i vandet i meget lang tid.
Konsekvensen er lange og brede faner op  

 og ned i Øresund, der gør vandet usigtbart og fremkalder en skyggeeffekt, der  

 forvolder skader på flora, fauna og fiskebestand.
 Med den foreliggende viden finder Miljøministeriet, at der må lægges vægt  

 på de ovenfor beskrevne spild- og opslemningsproblemer, og at disse må  

 undersøges nærmere.
Forslagsstillerne er enige i, at der er tale om en problemstilling, som  

 der er behov for at undersøge nærmere.
Men de mener ikke, at der er grundlag  

 for at pege på de konsekvenser, som er beskrevet af Miljøministeriet i en  

 vurdering af løsning A og C.
 Endvidere peger Miljøministeriet på konsekvenserne af den betydelig  

 længere ø syd for Saltholm:
 1. En permanent tildækning af et større ålegræsområde syd for Saltholm.
 2. En yderligere nedsættelse af vandgennemstrømningen og dermed et behov  

 for forøgede afgravninger.
 3. Problemer med aflejringer i området mellem Saltholm og den kunstige ø  

 må forventes at blive større og kan ødelægge vigtige fourageringsområder for  

 vandfuglene.
 Forslagsstillerne er enige i punkt 1 og 2 med den i notatet af 26. juni  

 1991 angivne udformning af den kunstige ø. Forslagsstillerne anser punkt 3  

 for uafklaret.
Der er enighed om, at der kan ske en miljøoptimering af både løsning A og  

 løsning C.
Herved vil der ske en forskydning af konklusionerne med hensyn til  

 såvel de miljømæssige forhold som de økonomiske konsekvenser.
Der er enighed mellem parterne om, at de ovenfor nævnte problemstillinger  

 i relation til løsning C er relevante.
Forslagsstillerne skønner ikke, at  

 problemerne er af samme omfang som de af Miljøministeriet fundne.
Bilag 3 DANMARKS NATURFREDNINGSFORENING, den 1. august 1991 Notat nr.: 9819 J.nr.: 0471-2 Notat i anledning af Danmarks Naturfredningsforenings foretræde for  

 Folketingets Trafikudvalg om Forslag til anlægslov for en fast forbindelse over Øresund, L 178, fremsat den 2. maj 1991 Det er ikke altid, at hensynene til både miljøet og økonomien tilsiger de  

 samme løsninger på, hvordan samfundet skal udvikle sig.
Ofte oplever vi, at  

 der er konflikt mellem miljø og økonomi, og at et godt miljø koster penge.  

 Men valget af fast forbindelse over Øresund synes at være en klar undtagelse.
 Der er en stigende mængde af ekspertudsagn, der peger på, at den løsning,  

 der gavner både miljøet og samfundsøkonomien bedst, er en boret tunnel med  

 biltog.
 Disse ekspertudsagn er efterhånden så åbenlyse, at løsningen boret tunnel  

 med biltog bør undersøges til bunds, før man beslutter, hvilken type af  

 forbindelse man skal vælge.
Miljøet På den miljømæssige side er togtunnelen den mest fordelagtige løsning.
De  

 miljømæssige omkostninger er - globalt som lokalt - størst for den  

 kombinerede forbindelse.
Østersøen En række svenske og uafhængige danske forskere har udtalt deres bekymring  

 for en forværring af Østersøens tilstand, såfremt en broforbindelse  

 gennemføres. Østersøens saltbalance og miljø i det hele taget er  

 overordentlig kritisk.
Forskerne mener ikke, at man er i stand til at opføre  

 en broforbindelse med garanti for, at disse balancer ikke forrykkes.  

 Øresundsforbindelsen og en evt. kommende forbindelse over Femer Bælt er i så  

 henseende mere kritiske end Storebælt, fordi de ligger præcis på tærsklen til  

 Østersøen.
Øresund Forskernes - og vores - bekymring gælder i særlig grad det lokale  

 havmiljø. Øresund er et af vore mest værdifulde farvande.
Det gælder såvel  

 dyrelivet og plantelivet som de rekreative forhold.
Det er et stort aktiv for  

 København og Malmø, at der ligger så værdifuldt et havområde lige uden for  

 byerne.
Den kombinerede forbindelse vil have en betydelig forudsigelig negativ  

 virkning på dyrelivet.
Fuglelivet på Saltholm med omkringliggende lavvandede  

 områder trues ved ødelæggelse af fødeudbudet.
Selv om det har været fremført,  

 at kun få procent af EF-fuglebeskyttelsesområdet direkte berøres af  

 forbindelsen, vil en langt større del af dette havområde varigt få ændrede  

 forhold.
Strømningsmønsteret omkring Saltholm vil ændre sig.
Der vil ske  

 tilslæmning og begyndende landdannelse mellem anlægsøen og Saltholm.
 I anlægsperioden vil store mængder kalkholdigt bundmateriale opslæmmes og  

 aflejre sig på havbunden i vid omkreds, til skade for plante- og dyrelivet,  

 herunder fuglenes fødeudbud.
 Vi ved stadig ikke, hvor store kompensationsafgravninger det vil blive  

 nødvendigt at foretage for at sikre uændret gennemstrømning til Østersøen.  

 Men vi er meget bekymrede ved udsigten til, at cirka 11,5 mio. m3  

 bundmateriale skal flyttes rundt alene på grund af dette formål.
Det skal understreges, at de skadelige følgevirkninger vil blive mange  

 gange større i Øresund end i Storebælt, på grund af bundens indhold af kalk  

 og det særlige dyreliv.
Kalken opslæmmes meget lettere end bundmaterialet i  

 Storebælt.
Og skadevirkningen på planter og dyr er større.
Til illustration heraf tjener det mangeårige sagsforløb omkring Faxe  

 Kalk's udledninger af opslæmmet kalk ud for Stevns Klint.
Tidligere har man  

 udledt 10.000-20.000 tons årligt, hvilket fuldstændigt har ødelagt fiskeriet  

 i området.
Storstrøms Amt har nu ud fra miljøbeskyttelsesloven krævet  

 udledningen nedsat til 2.000 tons årligt.
Dette krav er ikke blevet anket af  

 virksomheden.
Til sammenligning tjener, at ved kompensationsafgravningerne  

 alene skal håndteres 11,5 millioner kubikmeter eller ca. 20 millioner tons.  

 Selv om man skulle kunne begrænse et spild til ca. 10%, vil altså en mængde  

 på cirka 1.000 gange så meget spredes i Øresund, der biologisk er et langt  

 mere værdifuldt farvand.
Friluftslivet De ændrede havstrømme, som følger af anlægget af en kunstig halvø og en  

 kunstig ø, vil også få den virkning, at strandene på Amagers østkyst får  

 deres rekreative værdi ødelagt ved, at de eksisterende, publikumsvenlige  

 strande ændres til tilgroningskyster med stillestående vand og aflejring af  

 plantemateriale, det såkaldte »fedtmøg«, og lugtgener.
Det drejer  

 sig om badestrandene for en nærliggende bydel på cirka 150.000 mennesker.
Trafik, luftforurening og energiforbrug En af det kommende årtis største udfordringer på miljøområdet er  

 nedbringelsen af luftforureningen og energiforbruget, og her vil trafikken i  

 særlig grad skulle bidrage.
Over for den opgave vil anlægget af en motorvej over Øresund være et  

 skridt i den gale retning.
Det gælder både de direkte konkrete virkninger af  

 forbindelsen og forbindelsens betydning som trafikpolitisk strømpil på  

 kortere og længere sigt.
 Selv om man i de officielle skøn regner med en trafik på motorvejen i  

 størrelsesordenen 10.000 biler, er anlægget dimensioneret til 55.000 biler i  

 døgnet.
Den kombinerede forbindelse har en forøget vejtrafik over Øresund som  

 økonomisk forudsætning.
Dette er bekymrende, når svenske rapporter har  

 godtgjort, at man gennem en takstnedsættelse kan forøge broens indtjening  

 væsentligt, samtidig med at trafikken øges adskillige gange.
 Broen vil alt andet lige intensivere den energikrævende og luftforurenende  

 vejtrafik, ikke bare over Øresund, men også som afledet trafik, lokalt i  

 Københavnsområdet og i resten af Danmark og Sverige.
 Med etableringen af en motorvejsbro vil man modvirke overflytningen af  

 persontrafikken og godstrafikken til jernbane.
Denne overflytning er ellers den nødvendige politik, hvis vi skal  

 nedbringe luftforureningen og energiforbruget.
Selv med den bedste  

 tilgængelige rensningsteknologi er det ikke muligt at rense tilstrækkeligt  

 efter bilernes forurenende udslip.
Kultveilten, som er et direkte resultat af  

 energiforbruget, kan slet ikke bortrenses.
Ifølge regeringens handlingsplan  

 for miljø og udvikling må vi alene for at fastholde transportsektorens  

 energiforbrug på det nuværende niveau imødese »en ændring af den  

 eksisterende politik i videste forstand«, og det kan bl.a. medføre  

 »indgreb i valget af transportmiddel«.
 At nedbringe luftforureningen og energiforbruget kan kræve mere vidtgående  

 tiltag.
Modsat vejforbindelsen er en ren jernbaneforbindelse med biltog ikke  

 økonomisk bundet til en kraftig forøgelse af biltrafikken.
Og den er i sig  

 selv mere energiøkonomisk.
For gods er energiforbruget kun 1/6 af  

 vejtrafikkens, og for personer er energiforbruget 2/3.
Jernbanen er tilstrækkelig Togforbindelsen vil dække de fleste behov for transport mellem Danmark og  

 Sverige.
 For pendlingtrafikken mellem bymidterne er den fuldt ud tilstrækkelig og  

 formentlig den hurtigste løsning, når biltrafikken til i hvert fald  

 Københavns centrum skal yderligere begrænses, gennem endnu højere  

 parkeringsafgifter, betalingsringe etc.
 For fjerntrafikkens vedkommende er der ved anlægget af motorvejen reelt  

 kun små tidsbesparelser at hente, om overhovedet nogen.
 Det afgørende er her, at en togforbindelse med biltog ifølge alle  

 eksperter rigeligt har transportkapacitet til at dække både den ordinære  

 jernbanedrift og biltogsafgange hvert tiende minut - uden yderligere ventetid  

 for trafikanterne.
Økonomien Der bliver vedvarende fremsat ekspertudtalelser, som meget kraftigt  

 sandsynliggør, at en boret jernbanetunnel med biltog er overordentlig  

 konkurrencedygtig, set i forhold til den kombinerede forbindelse.
Det ligger  

 i, at anlægsprisen er lavere, og at flere trafikanter kan benytte det samme  

 anlæg.
Andre eksperter med mere forstand på trafikanlæg og trafikøkonomi har i  

 pressen og over for udvalget fremlagt deres vurderinger af de økonomiske  

 spørgsmål.
Diskussionen har sommeren igennem bølget frem og tilbage omkring  

 disse spørgsmål.
En egentlig afklaring synes ikke at være umiddelbart forestående.
Medens  

 det står fast, at de miljømæssige omkostninger vil blive betydelige, er de  

 økonomiske muligheder ved en tunnelforbindelse stadig meget åbne.
Der er ikke tilvejebragt virkelig grundige økonomiske analyser af  

 økonomien ved jernbaneforbindelsen og biltoget.
Man har ikke kunnet  

 sammenligne alternativerne på lige fod.
Dette bekymrer os i Danmarks  

 Naturfredningsforening, fordi man derved formentlig afskærer sig fra at  

 træffe en saglig beslutning på grundlag af ligeværdige økonomiske  

 opstillinger.
Men det er der råd for: Forslaget om en kombineret forbindelse er  

 efterhånden kendt og kan udbydes i licitation.
En boret tunnel med plads til  

 biltog består af fire hovedbestanddele, der hver for sig kan udbydes i  

 licitation:
 - De rå tunnelrør.
 - Skinner og fast jernbanemateriel.
 - To terminaler, i København og Malmø.
 - Rullende materiel.
Hvis man udbyder begge alternativer i licitation, vi man få et reelt  

 billede af den økonomiske forskel.
På denne måde kan man fuldt ud afklare  

 mulighederne for at træffe et valg, der på een gang tilgodeser miljøet og  

 samfundsøkonomien.
Bilag 4 Et af udvalgets spørgsmål til trafikministeren og dennes svar herpå Spørgsmål 7.
»Vil man i forbindelse med vedtagelsen og gennemførelsen af  

 anlægsloven i overensstemmelse med den praksis om uopsigelighed, der er  

 tilkendt beboerne i området i henhold til Københavns Kommunes administration  

 af arealerne, yde beboerne fuld erstatning i forhold til en uopsigelighed, og  

 i bekræftende fald, er der fra ministeriets side foretaget beregninger om,  

 hvilken udgift en sådan erstatningspligt vil medføre?» Svar.
 Ved ekspropriation tilkommer det de i lovgivningen instituerede særlige  

 myndigheder og i sidste instans domstolene at tage stilling til, hvorvidt  

 erstatning i en given situation skal ydes, og i bekræftende fald efter hvilke  

 retningslinier erstatningen skal udmåles.
 Dette helt ufravigelige princip gælder naturligvis også for de  

 ekspropriationer, der skal gennemføres i henhold til lovens § 16.
 I overensstemmelse hermed er det de nævnte myndigheders opgave at tage  

 stilling til, om kontraktgrundlaget for beboerne i haveforeningerne, jf.  

 svaret på spørgsmål nr. 6, gennem det i årenes løb faktisk passerede kan  

 siges at være ændret eller suppleret med den konsekvens, at der i en vis  

 udstrækning vil kunne ydes beboerne en kompensation for at måtte flytte.
 Ministeriet må således i denne sag som i andre ekspropriationssager  

 afholde sig fra at tilkendegive, hvorledes et opkommende erstatningsspørgsmål  

 efter ministeriets opfattelse bør afgøres.
 I betragtning af de særlige omstændigheder, der foreligger i denne sag,  

 vil ministeriet dog for sit vedkommende ikke være afvisende over for en  

 forligsmæssig ordning, eventuelt med de erstatningsfastsættende myndigheders  

 mellemkomst.
 Det følger af det anførte, at ministeriet ikke har kunnet foretage en  

 særlig beregning af størrelsen af den kompensation, der i givet fald skal  

 ydes de beboere i haveforeninger, som må flytte som følge af anlæggets  

 gennemførelse.
Tilføjelse til tillægsbetænkning Efter at udvalget den 9. august 1991 afgav tillægsbetænkning over lovforslaget, har udvalget fra trafikministeren modtaget en skrivelse af 8. august 1991 om Øresundsforbindelsen fra EF-Kommissionens Generaldirektorat for Miljø og regeringens svar herpå af 12. august 1991. Begge skrivelser er optrykt som bilag til tilføjelsen til tillægsbetænkningen.
Udvalget har i den anledning afholdt 2 møder og har herunder stillet spørgsmål til trafikministeren og miljøministeren, som disse har besvaret skriftligt og i samråd.
 Udvalget har herefter endvidere modtaget referat af mødet den 12. august  

 1991 i Bruxelles mellem danske embedsmænd og direktør Jørgen Henningsen,  

 EF-Kommissionens Generaldirektorat for Miljø. Mødereferatet er ligeledes  

 optrykt som bilag.
 Som bilag optrykkes desuden trafikministerens skrivelse af 13. august  

 1991, hvori ministeren i forlængelse af det afholdte samråd besvarer et  

 spørgsmål vedrørende fremgangsmåden ved en ændring af udformningen af  

 Øresundsforbindelsen.
 Udvalget har tillige modtaget skriftlige henvendelser fra:
Danmarks Naturfredningsforening, Dragør Kommune, Gaardmand, Arne, Initiativrådet, Københavns og Frederiksberg Kommuner, Københavns, Frederiksborg og Roskilde Amtskommuner, Miljøforeningen for Taarnby Landsbyen, Miljøpartiet de grøna i Sveriges Riksdag og Rørgruppen, Tårnby.
 Herefter ønsker et flertal (Socialdemokratiets, Det Konservative  

 Folkepartis, Venstres og Centrum-Demokraternes medlemmer af udvalget) at  

 udtale følgende:
Som bilag til tilføjelsen til tillægsbetænkningen er der som nævnt optrykt  

 en brevveksling mellem EF-Kommissionen og den danske regering.
Det fremgår  

 heraf, at den foreslåede anlægslov vedrørende Øresundsforbindelsen efter  

 regeringens opfattelse falder ind under den særlige regel i VVM-direktivets  

 artikel 1, stk. 5.
 Flertallet tilslutter sig denne opfattelse.
 Der er endvidere enighed mellem regeringen og flertallet om, at det er  

 vigtigt at inddrage offentligheden og de berørte myndigheder og  

 organisationer i den nærmere fastlæggelse af projektet.
 Trafikministeren vil derfor forud for den endelige udformning af  

 forbindelsen og tilslutningsanlæggene samt fastlæggelsen af  

 miljømålsætningen, jf. lovforslagets § 4, sørge for, at der afholdes høringer  

 af disse efter samme principper som dem, der skulle have været fulgt, hvis  

 VVM-direktivets almindelige regler havde været gældende.
 Flertallet henviser i øvrigt til det af flertallet anførte i  

 tillægsbetænkningen af 9. august 1991.
Et mindretal (Socialistisk Folkepartis, Fremskridtspartiets og Det  

 Radikale Venstres medlemmer af udvalget) finder, at den seneste udvikling i  

 sagen understreger, at flertallet ikke på noget tidspunkt har haft et reelt  

 ønske om at lytte til andre end egne synspunkter.
Mindretallet skal  

 understrege, at der fra direktør i Kommissionens Generaldirektorat for Miljø  

 Jørgen Henningsens side som oplyst blot er tale om foreløbige vurderinger, og  

 at han ikke havde mandat til at tage endelig stilling til sagen.
Endvidere  

 kan direktør Jørgen Henningsens udsagn ikke tages til indtægt for, at Danmark  

 kan undgå problemer med EF-Kommissionen.
 Mindretallet finder derfor fortsat, at beslutningen burde udskydes og  

 alternative løsningsmuligheder inddrages.
 Et andet mindretal (Kristeligt Folkepartis medlem af udvalget)  

 henviser til det af mindretallet anførte i tillægsbetænkningen af 9. august  

 1991.
Tove Lindbo Larsen (S) Ole Espersen (S) Søren Hansen (S) J.
K.
Hansen  

 (S) fmd.
Helge Mortensen (S) Kaj Poulsen (S) Løvig Simonsen (S) Tommy  

 Dinesen (SF) Arne Melchior (CD) Aagaard (KF) Agnete Laustsen (KF) Svend  

 Heiselberg (V) Helge Sander (V) Ernst B.
Schmidt (FP) nfmd.
Ole Donner  

 (FP) Lone Dybkjær (RV) Inger Stilling Pedersen (KRF) Den 9. august 1991 Bilag 1 Trafikudvalget Folketinget Hermed følger et brev fra Kommissionens Generaldirektorat for  

 Miljø af 8. august 1991 om byggeriet af Øresundsforbindelsen.
 Henvendelsen vil blive besvaret snarest muligt.
 Udvalget vil modtage den danske regerings besvarelse.
 85 eksemplarer af dette brev med bilag vedlægges.
Med venlig Hilsen Kaj Ikast H.
E.
Ambassadør Jakob RytterBruxelles, den 8. august 1991 Danmarks Faste Repræsentant ved de europæiske Fællesskaber Hr. ambassadør I fortsættelse af vores brevveksling af 26. marts 1991 og 14. maj 1991  

 vedrørende planerne om en fast Øresundsforbindelse skal jeg henlede Deres  

 regerings opmærksomhed på de foreløbige resultater af gennmemgang af sagen i  

 Generaldirektoratet Miljø, Nuklear Sikkerhed og Civilbeskyttelse (GD XI).
 Vi har noteret os, at De i Deres brev af 14. maj 1991 ikke udtrykkeligt  

 har anført, at Deres regering betragter projektet som undtaget fra reglerne i  

 Rådets Direktiv af 27. maj 1985 om vurdering af visse offentlige og private  

 projekters indvirkning på miljøet (85/337/EØF) og at der, forud for  

 beslutningen om projektet, er foretaget omfattende undersøgelser af  

 forbindelsens mulige indvirkning på miljøet.
 På den anden side fremgår det ikke af Deres skrivelse af 14. maj 1991, at  

 Deres regering har taget skridt til en fuldstændig gennemførelse af  

 direktivets procedurer, herunder høringsprocedurerne i artikel 6.
 I den forbindelse gør jeg Dem opmærksom på, at muligheden for efter  

 Direktivets artikel 1, stk. 5, at undlade fuldstændig gennemførelse af  

 Direktivets bestemmelser er betinget af, at projektet »i enkeltheder  

 vedtages ved en særlig national lov«.
 GD XI har gennemgået det fremsendte lovforslag (L 178 af 2. maj 1991). Man  

 har ikke ved denne gennemgang følt sig overbevist om, at forslaget lægger op  

 til en beslutning, der bindende fastlægger projektet i enkeltheder.
 Man har konstateret, at trafikministeren bemyndiges til efter lovens  

 vedtagelse at træffe dispositioner vedrørende udformningen udfra hensyn til,  

 hvad der er økologisk motiveret, teknisk muligt og økonomisk rimeligt.
 GD XI har noteret sig de danske synspunkter vedrørende indgrebene i de to  

 særskilt beskyttede områder 110 og 111 under Rådets Direktiv af 2. april 1979  

 om beskyttelse af vilde fugle (79/409/EØF).
 Det ville have været ønskeligt, om der havde foreligget resultater af  

 forhandlinger mellem klagerne og de danske myndigheder vedrørende disse  

 beskyttede områder, således som offentlighedsprocedurerne i vurdering af  

 indvirkning på miljøet - Direktiv 85/337/EØF - ville have medført, blandt  

 andet for om muligt at have fået en afklaring af en række spørgsmål, hvorom  

 der tydeligvis hersker videnskabelig uenighed.
 Kommissionen har endnu ikke haft mulighed for endeligt at tage stilling  

 til disse komplicerede spørgsmål, men skal i øvrigt henvise til, at de  

 Europæiske Fællesskabers Domstol den 28. februar 1991 i sagen C 67/89  

 (Kommissionen/Tyskland, »Leydebucht«), har givet udtryk for en  

 restriktiv opfattelse af medlemsstaternes muligheder for indgreb i særskilt  

 beskyttede områder (se især afsnit 21 og 22 i Domstolens afgørelse).
 Jeg lægger vægt på, at Deres regering bliver bekendt med disse  

 overvejelser inden den forestående debat i Folketinget og håber hermed at  

 kunne bidrage til en beslutning hvor der ikke efterfølgende vil være tvivl om  

 projektets forenelighed med EF-lovgivningen.
 For god ordens skyld skal jeg gøre opmærksom på, at Kommissionen ikke har  

 haft lejlighed til formelt at tage stilling til de fremførte klager.
 Modtag, hr. ambassadør, forsikringen om min udmærket højagtelse.
Jørgen Henningsen P.v.
L.
H.
Brinkhorst Generaldirektør Den 12. august 1991 Bilag 2 Folketingets Trafikudvalg Folketinget I fortsættelse af brev af 9. august 1991 følger hermed kopi af  

 regeringens brev af d.d. til Kommissionen, der besvarer Kommissionens brev af  

 8. august 1991 vedrørende Øresundsforbindelsen.
 Endvidere vedlægges til orientering kopi af Kommissionens brev af 22.  

 marts 1991 og kopi af den danske regerings svar af 14. maj 1991.
 Der vedlægges endvidere direktiv 85/337/EØF om vurdering af visse  

 offentlige og private projekters indvirkning på miljøet (VVM-direktivet) og  

 direktiv 79/409/EØF om beskyttelse af vilde fugle.
 85 eksemplarer af dette brev med bilag vedlægges.
Med venlig hilsen Kaj Ikast Den 12. august 1991 Kommissionen for De Europæiske Fælleskaber Under henvisning til  

 Kommissionens brev af 8. august 1991 - GDXI/011115 - vedrørende  

 Øresundsforbindelsen skal den danske regering meddele følgende:
På dansk initiativ blev der på embedsmandsplan den 20. marts 1991 afholdt  

 et møde med Kommissionen, hvor der blev redegjort for projektet, og herunder  

 specielt for de omfattende miljøundersøgelser, idet Kommissionen samtidig  

 modtog alle relevante undersøgelsesrapporter.
Samtidig blev det fra dansk  

 side tilbudt at fremkomme med de yderligere oplysninger, som Kommissionen  

 måtte ønske.
 Efter mødet anmodede Kommissionen i brev af 22. marts 1991 om den danske  

 regerings synspunkter i anledning af, at der var indgivet nogle klager  

 vedrørende projektet, der efter klagernes opfattelse ville indebære en  

 krænkelse af direktiv 85/337/EØF om vurdering af visse offentlige og private  

 projekters indvirkning på miljøet (VVM-direktivet) samt af direktiv  

 79/409/EØF om beskyttelse af vilde fugle.
 I brev af 14. maj 1991 redegjorde den danske regering for sine  

 synspunkter.
 Umiddelbart inden den berammede 3. behandling, hvor Folketinget skal tage  

 endelig stilling til lovforslaget om Øresundsforbindelsen, har regeringen  

 modtaget det ovennævnte brev af 8. august 1991, hvori Kommissionen på ny  

 rejser spørgsmål om projektets forhold til VVM-direktivet og  

 fuglebeskyttelsesdirektivet.
 Det fremgår af brevet fra Generaldirektoratet, at Kommissionen ikke har  

 haft lejlighed til formelt at tage stilling til de fremførte klager.
I.
VVM-direktivet 1. Lovforslaget om anlæg af en fast forbindelse over Øresund er omfattet  

 af artikel 1, stk. 5, i VVM-direktivet.
Artikel 1, stk. 5, fastsætter, at dette direktivs regler om fremgangsmåden  

 m.v. for vurderingen af store anlægsprojekters miljømæssige virkninger ikke  

 finder anvendelse på »projekter, der vedtages i enkeltheder ved en  

 særlig national lov, idet de mål, der forfølges ved dette direktiv, herunder  

 at stille oplysninger til rådighed, nås gennem lovgivningsprocessen.« Bestemmelsen skal ifølge sin egen formulering og ifølge præamblens  

 betragtning 12 ses som et udslag af, at direktivets mål, herunder stille  

 oplysninger til rådighed, nås gennem lovgivningsprocessen.
De nationale  

 forfatninger i de 12 medlemsstater indeholder med henblik på at sikre den  

 demokratiske debat regler om forberedelsen af nationale love og sikrer  

 herunder en grundig offentlig debat også af miljøspørgsmål på grundlag af  

 oplysninger, som indeholdes i lovforslag, eller oplysninger, som de nationale  

 parlamenter modtager fra vedkommende minister.
 De reale hensyn, som ligger til grund for direktivet, tilgodeses ved den  

 nationale lovgivningsprocedure.
Bestemmelsen i artikel 1, stk. 5, angår efter sin ordlyd »projekter,  

 der vedtages i enkeltheder ved en særlig national lov«.
Denne ordlyd må  

 fortolkes i lyset af de ovenfor angivne reale hensyn, som ligger til grund  

 for direktivet.
Denne formulering må på den ene side indebære, at det ikke er  

 tilstrækkeligt til, at et projekt falder uden for direktivets  

 anvendelsesområde, at der i en generel bevillingslov - f.eks. den danske  

 finanslov - er medtaget lovhjemmel til at iværksætte et projekt, jf. også  

 ordene »en særlig national lov«.
Parlamenters drøftelser af sådanne  

 bevillingshjemler vil jo i almindelighed heller ikke omfatte miljømæssige  

 aspekter, og det er derfor ud fra de reale hensyn bag direktivet helt  

 naturligt, at reglerne om høring m.v. skal iagttages, når vedkommende  

 minister senere udnytter bevillingshjemlen og træffer afgørelse om et  

 projekts iværksættelse.
Betingelsen om, at der skal foreligge »en særlig national lov«,  

 ville i og for sig være opfyldt ved en national bemyndigelseslov, der helt  

 kortfattet og uden særlig specifikation bemyndigede en nærmere angiven  

 minister til f.eks. at træffe bestemmelse om, hvorvidt og i givet fald i  

 hvilket omfang og under hvilke betingelser der skal bygges motorveje i det  

 pågældende land.
Men her får det betydning, at der efter artikel 1, stk. 5,  

 skal være tale om projekter, der vedtages »i enkeltheder« ved en  

 særlig national lov.
En generel bemyndigelse giver jo ikke offentligheden og  

 miljømyndighederne nogen nærmere information om, hvilke projekter der nærmere  

 skal igangsættes, og dermed heller ikke mulighed for at komme med specifikke  

 og begrundede miljøindsigelser.
 På den anden side angiver bestemmelsen ikke en bestemt detaljeringsgrad.  

 Der kan således ikke stilles krav om, at projektet i alle detaljer skal være  

 beskrevet i den pågældende lov.
Man kan heller ikke fortolke bestemmelsen i VVM-direktivets artikel 1,  

 stk. 5, således, at den stiller krav om, at de pågældende love skal indeholde  

 de samme oplysninger som dem, der nærmere opregnes i direktivets artikel 5 og  

 bilag III, og at f.eks. kravet om forudgående høring i artikel 6 skal være  

 fulgt.
En sådan fortolkning ville indebære, at direktivets særlige regel blev  

 indholdsløs.
Hvis man skulle opfylde direktivets procedureregler for at være  

 omfattet af direktivets særlige regel i artikel 1, stk. 5, ville der ikkke  

 være grund til at have denne regel i direktivet.
 Bestemmelsen er medtaget i VVM-direktivet i respekt af, at større  

 anlægsarbejder i visse medlemsstater besluttes gennem anlægslove, og at de  

 nationale lovgivningsprocedurer i den forbindelse giver fuldt tilstrækkelig  

 sikkerhed for, at miljøhensyn tages i bettragtning.
 På denne baggrund er det regeringens opfattelse, at artikel 1, stk. 5,  

 omfatter projekter, som vedtages ved særlige nationale love, og som  

 indeholder en sådan konkretisering af projektet, at man har skabt grundlag  

 for, at den nationale lovgivningsprocedure kan sikre en offentlig debat om de  

 miljømæssige virkninger af det pågældende projekt.
2. Lovforslaget om anlæg af fast forbindelse over Øresund er lovteknisk  

 opbygget som en relativt kortfattet lovtekst, der uddybes ved lovforslagets  

 bemærkninger og ved den aftale mellem Danmark og Sverige med dertil knyttede  

 bilag, som er optaget som bilag til lovforslaget.
Om den retlige betydning af  

 ministres bemærkninger til lovforslag og af optagelsen af den nævnte aftale  

 som bilag til lovforslaget henvises til det, som er anført nedenfor.
Den foreslåede lov fastsætter i § 1, at den som bilag til lovforslaget  

 optagne aftale af 23. marts 1991 mellem Danmark og Sverige om en fast  

 forbindelse over Øresund (Øresundsforbindelsen) kan ratificeres på Danmarks  

 vegne.
Herved henviser den foreslåede lov til den nærmere beskrivelse af  

 denne forbindelse, som findes i denne aftale og bilagene til denne.
 Efter en vedtagelse af loven og en efterfølgende ratifikation af den  

 dansk-svenske aftale bliver regeringen såvel efter den nationale lovgivning  

 som efter folkeretten forpligtet til at gennemføre projektet, således som  

 beskrevet i den dansk-svenske aftale med dertil knyttede bilag.
Denne aftale indeholder i sig selv en beskrivelse af Øresundsforbindelsen,  

 og denne beskrivelse uddybes relativt detaljeret i bilag 1 til aftalen, der  

 giver en nærmere beskrivelse af forbindelsens linieføring og tekniske  

 udformning, ligesom et vedhæftet kort »i hovedsagen« angiver  

 linieføringen for forbindelsen.
Ordene »i hovedsagen« angiver, at  

 der kan blive tale om mindre fravigelser under iagttagelse af den  

 fremgangsmåde for detailprojekteringen, som foreskrives bl.a. i den danske  

 lov, herunder dennes § 4, jf. om denne bestemmelse nedenfor.  

 Bemyndigelsesbestemmelserne i lovforslagets §§ 2-3 og § 15, nr. 1 må på  

 tilsvarende måde forstås i overensstemmelse med den nævnte beskrivelse i  

 aftalen mellem Danmark og Sverige og de dertil knyttede bilag.
Hertil kommer,  

 at også lovforslagets bemærkninger - der ligeledes er bindende for regeringen  

 - indeholder en mere detaljeret beskrivelse af de anlægsarbejder, som skal  

 udføres.
De miljømæssige forhold er særskilt omtalt i den foreslåede lovs § 4, der  

 fastsætter, at den endelige udformning af Øresundsforbindelsen og  

 tilslutningsanlæg skal foretages under hensyn til, hvad der er økologisk  

 motiveret, teknisk muligt og økonomisk rimeligt, således at skadelige  

 virkninger på miljøet forebygges.
Der skal opstilles en kvalitetsmålsætning  

 for anlæggenes miljøeffekter i Østersøen og Øresund samt på land, der tillige  

 med et overvågnings- og kontrolprogram skal godkendes med tilslutning fra  

 miljøministeren inden igangsættelsen af anlægsarbejderne.
Denne bestemmelse i lovforslagets § 4 om de miljømæssige forhold er  

 nærmere uddybet ved lovforslagets bemærkninger, jf. navnlig side 6-10. Som  

 det fremgår heraf, er der i forbindelse med forberedelsen af den  

 dansk-svenske aftale og således også af lovforslaget i løbet af 1980'erne  

 foretaget en række undersøgelser af de miljømæssige konsekvenser af en fast  

 forbindelse over Øresund.
Endvidere er der på dansk side i efteråret 1990  

 gennemført supplerende undersøgelser, som er vurderet i sammenhæng med  

 tidligere undersøgelser, og som i marts 1991 er offentliggjort i en særlig  

 rapport: »Miljø Øresund 1991 - Den faste forbindelse  

 København-Malmø«, hvortil der er henvist i lovforslagets bemærkninger.  

 Som fremhævet side 17 i bemærkningerne til lovforslaget tilstræbes det at  

 forbedre anlæggenes miljøeffekter i forhold til den detaljerede beskrivelse  

 heraf i rapporten.
Ud over at høre alle berørte myndigheder har man  

 offentliggjort rapporten og de undersøgelsesrapporter, der ligger til grund  

 for udarbejdelsen heraf, og herved givet offentligheden mulighed for at  

 udtale sig.
Regeringen har endvidere sendt rapporten bl.a. til  

 Østersølandene, der således også har fået lejlighed til at udtale sig om de  

 miljømæssige spørgsmål.
Det fremgår af bemærkningerne til lovforslaget, at det er på grundlag af  

 disse meget omfattende undersøgelser og vurderinger, at den dansk-svenske  

 aftale er indgået, og der er gennem lovforslagets bemærkninger og den  

 dansk-svenske aftale med dertil knyttede bilag sket en konkretisering af  

 projektet og således lagt nogle nærmere angivne rammer for  

 Øresundsforbindelsens nærmere gennemførelse.
Som det fremgår af § 4 og  

 lovforslagets bemærkninger, forudsættes der derudover opstillet en  

 kvalitetsmålsætning for anlæggets miljøeffekter, og der skal ved den endelige  

 udformning og detailprojektering i samråd med miljøministeren foretages en  

 nøje vurdering af anlæggets miljømæssige konsekvenser.
For så vidt angår spørgsmålet om Østersøens vandmiljø fremgår det af  

 lovforslagets side 8, at der senere vil blive taget nærmere stilling til  

 spørgsmålet om kompensationsafgravninger, og at der i den forbindelse vil  

 blive inddraget et internationalt ekspertpanel, hvorefter spørgsmålet vil  

 blive forelagt Folketinget.
Der vil i det hele blive anvendt en procedure,  

 der indebærer orientering af de berørte myndigheder og organisationer og  

 offentligheden.
Den fremgangsmåde, som er anvendt i den foreslåede lov vedrørende  

 Øresundsforbindelsen, indebærer, at der på grundlag af omfattende  

 undersøgelser og vurderinger, også af de miljømæssige aspekter, opstilles  

 nogle specifikke rammer for forbindelsens udformning, men således at  

 yderligere undersøgelser og erfaringsmateriale kan påvirke  

 detailprojekteringen inden for de fastlagte rammer.
Fremgangsmåden er helt  

 sædvanlig og nødvendig i forbindelse med så store anlægsarbejder, hvor  

 detailprojekteringen nødvendigvis må foregå løbende og justeres i lyset af de  

 erfaringer, der indvindes undervejs.
3. Forslaget til lov om anlæg af fast forbindelse over Øresund er i  

 lovteknisk henseende udformet på en måde, der svarer til, hvad der er  

 sædvanligt efter dansk praksis.
Bestemmelserne i selve den foreslåede lov er  

 som fremhævet ovenfor uddybet dels ved omfattende bemærkninger til  

 lovforslaget (forslagets side 3-18), dels ved den som bilag til lovforslaget  

 optagne aftale mellem Danmarks regering og Sveriges regering om en fast  

 forbindelse over Øresund med dertil knyttede bilag.
En nærmere vurdering af den foreslåede lovs indhold og rækkevidde og  

 herunder de forpligtelser, den pålægger regeringen, kan efter dansk ret ikke  

 foretages alene ud fra lovens tekst, men må i lige så høj grad inddrage  

 lovforslagets bemærkninger og herunder den som bilag til lovforslaget optagne  

 aftale mellem Danmark og Sverige med dertil knyttede bilag, som loven skal  

 give regeringen det retlige grundlag for at ratificere fra dansk side.
Også  

 udtalelser fra vedkommende folketingsudvalg inddrages i fortolkningen.
I den forbindelse må det fremhæves, at der i de enkelte EF-medlemslande er  

 en noget forskellig praksis med hensyn til detaljeringsgraden i love og med  

 hensyn til betydningen af motivbemærkninger.
I dansk ret tillægges de  

 bemærkninger, som en minister fremkommer med ved fremsættelsen af et  

 lovforslag, overordentlig stor vægt for fortolkningen af lovforslaget, idet  

 disse bemærkninger danner grundlaget for hele behandlingen i Folketinget og  

 herunder også drøftes indgående i det folketingsudvalg, som behandler  

 lovforslaget mellem 1. og 2. behandlingen og eventuelt også mellem 2. og 3.  

 behandlingen i Folketinget.
 Den udformning af projektet, som således er angivet i lovforslaget og  

 bemærkningerne hertil, i aftalen mellem den danske og den svenske regering,  

 og som i øvrigt er tilkendegivet under Folketingets behandling af  

 lovforslaget, er retligt bindende for vedkommende minister og de selskaber,  

 der skal forestå gennemførelsen af anlægget.
 4. Det er fremhævet ovenfor, at bestemmelsen i direktivets artikel 1, stk.  

 5, må forstås således, at projekter, som vedtages ved særlige nationale love,  

 og som indeholder en sådan konkretisering af projektet, at man herved har  

 skabt grundlag for, at den nationale lovgivningsprocedure kan sikre en  

 offentlig debat om de miljømæssige virkninger af det pågældende projekt,  

 falder uden for anvendelsesområdet for VVM-direktivet.
 Den foreslåede lov om anlæg af fast forbindelse over Øresund kan, som der  

 nærmere er redegjort for ovenfor, ikke læses isoleret, men må læses i  

 sammenhæng med lovforslagets bemærkninger og den som bilag til lovforslaget  

 optagne dansk-svenske aftale med dertil knyttede bilag, idet disse efter  

 dansk ret er af afgørende betydning for fastlæggelsen af lovens nærmere  

 indhold.
 Lovteksten, lovforslagets bemærkninger og den dansk-svenske aftale med  

 dertil knyttede bilag, herunder kortmateriale, giver tilsammen efter  

 regeringens opfattelse en så indgående beskrivelse af projektet og dets  

 miljømæssige virkninger, der er nærmere belyst ved offentliggjorte  

 undersøgelser, at anlægsloven opfylder betingelserne for at være omfattet af  

 bestemmelsen i VVM-direktivets artikel 1, stk. 5.
Baggrunden for denne bestemmelse er, som fremhævet ovenfor, hensynet til,  

 at der stilles oplysninger til rådighed for offentligheden m.v., således at  

 der sker en vurdering af anlægsprojekters miljømæssige virkninger.
I  

 betragtning af de oplysninger, der er indeholdt i lovforslaget, den  

 dansk-svenske aftale samt de rapporter, der er udarbejdet om de miljømæssige  

 spørgsmål, må hensynet bag direktivet således være tilgodeset, idet alle  

 interesserede har haft lejlighed til at ytre sig i den offentlige debat,  

 ligesom de frit har kunnet henvende sig til Folketinget og herunder kunnet  

 anmode om foretræde for det folketingsudvalg (Folketingets Trafikudvalg), som  

 behandler lovforslaget.
 Det kan i den forbindelse oplyses, at Folketinget havd sin første  

 grundige drøftelse af projektet under en forespørgselsdebat den 19. marts  

 1991, at lovforslaget blev fremsat den 2. maj 1991, at  

 lovforslaget var til 1. behandling den 8. maj 1991, at forslaget blev  

 henvist til Folketingets Trafikudvalg, der afgav betænkning over forslaget  

 den 29. maj 1991, at forslaget var til 2. behandling i Folketinget den  

 31. maj 1991, at forslaget herefter blev henvist til fornyet  

 behandling i Folketingets Trafikudvalg, der har afgivet tillægsbetænkning den  

 9. august 1991, og at 3. behandling af lovforslaget er berammet til  

 den 14. august 1991.
 Til orientering vedlægges Trafikudvalgets betænkning af 29. maj 1991 og  

 tillægsbetænkning af 9. august 1991.
 Det forhold, at der i en anlægslov, der i enkeltheder beskriver projektet  

 på samme måde som den foreslåede lov vedrørende Øresundsforbindelsen, lægges  

 op til, at der senere i forbindelse med detailprojekteringen vil kunne  

 foretages visse justeringer i projektet i lyset af yderligere undersøgelser  

 og vurderinger, kan ikke indebære, at betingelserne i artikel 1, stk. 5, for,  

 at projektet ikke er omfattet af VVM-direktivet, ikke skulle være opfyldt.  

 Denne fremgangsmåde har jo til formål at gennemføre en yderligere sikring af  

 hensynet til miljøbeskyttelsen.
II.
Fuglebeskyttelsesdirektivet Den danske regering har i forlængelse af de oplysninger, der blev givet  

 under mødet den 20. marts 1991, i sit brev af 14. maj 1991 givet en  

 omfattende redegørelse for Øresundsforbindelsens forhold til  

 fuglebeskyttelsesdirektivet.
 Kommissionen anfører imidlertid i sit brev af 8. august 1991, at  

 Kommissionen endnu ikke har haft mulighed for endeligt at tage stilling  

 hertil.
 Da der i Kommissionens brev på trods heraf anføres nogle betragtninger  

 vedrørende fuglebeskyttelsesdirektivet, finder den danske regering anledning  

 til at gentage hovedsynspunktet i brevet af 14. maj 1991, hvorefter  

 Øresundsforbindelsen ikke er i strid med fuglebeskyttelsesdirektivet, fordi  

 anlæggets effekter på fuglelivet knyttet til fuglebeskyttelsesområderne ikke  

 går ud over rammerne af direktivets regler.
 I øvrigt skal regeringen i det hele henvise til de bemærkninger, der  

 fremgår af brevet af 14. maj 1991, med den tilføjelse, at der ikke under  

 lovgivningsproceduren er fremkommet synspunkter, der giver anledning til  

 ændrede vurderinger.
 Med hensyn til område 111 på Vestamager skal regeringen yderligere  

 tilføje, at anlæggets virkninger på fuglelivet må karakteriseres som  

 minimale.
 For så vidt angår Kommissionens bemærkninger om afgørelsen fra De  

 Europæiske Fællesskabers Domstol af 28. februar 1991 i sagen om  

 »Leybucht« bemærkes, at den danske regering altid har lagt vægt på  

 en effektiv beskyttelse af fuglebeskyttelsesområderne og således i sin  

 administration - på linie med Domstolens synspunkter (præmis 22) - heller  

 ikke har anset sidste led i artikel 2 i fuglebeskyttelsesdirektivet som en  

 undtagelsesbestemmelse med den virkning, at der med henvisning hertil kan  

 foretages indgreb, der har væsentlig betydning for formålet med direktivets  

 artikel 4.
 Den danske regering tillægger - som det vil være Kommissionen bekendt -  

 direktivet stor betydning og kan i den forbindelse henvise til, at Danmark  

 har udpeget i alt 111 fuglebeskyttelsesområder med et samlet areal på ca.  

 9.500 km2, som både forholdsmæssigt og absolut udgør en væsentlig del af  

 Fællesskabets netværk af fuglebeskyttelsesområder, samt til de rapporter om  

 direktivets implementering, der løbende er blevet tilsendt Kommissionen i  

 henhold til direktivets bestemmelser herom.
 På linie hermed agter regeringen i øvrigt at sørge for, at der foretages  

 foranstaltninger til gavn for fuglelivet i begge de berørte  

 fuglebeskyttelsesområder.
III.
Afsluttende bemærkninger Under henvisning til det anførte finder den danske regering, at projektet  

 vedrørende Øresundsforbindelsen er i overensstemmelse med de to direktiver.
 Under hensyn til, at den endelige behandling af lovforslaget er berammet  

 til den 14. august 1991, finder regeringen det hensigtsmæssigt, at man fra  

 dansk side får lejlighed til under et møde med Kommissionen nærmere at  

 redegøre for og uddybe sine synspunkter.
 Regeringen foreslår, at dette møde finder sted i dag.
Med venlig hilsen Kaj Ikast Kommissionen for De Europæiske Fællesskaber Bruxelles, den 22. marts 1991 H.
E.
Ambassadør Jakob Rytter Danmarks Faste Repræsentant ved De Europæiske Fællesskaber Hr. ambassadør Kommissionen har modtaget flere klager vedrørende planerne om  

 gennemførelsen af en fast forbindelse over Øresund mellem København og Malmø.  

 Klagerne oplyser, at disse planer ventes stadfæstet ved en aftale mellem den  

 danske og den svenske regering, som er nært forestående.
 Klagerne anfører, at de foreliggende planer indebærer krænkelser af  

 direktiv 79/409/EØF om beskyttelse af vilde fugle, idet en del af projektet  

 indebærer opførelsen af en kunstig ø, som delvis forudsættes placeret i et  

 område omkring Saltholm, som er udpeget som et særligt beskyttet område i  

 henhold til direktivets artikel 4.
 Der henvises til EF-fuglebeskyttelsesområde nr. 110. Videre anføres det,  

 at vejforbindelsen til tunnel- og broforbindelsen tænkes ført igennem det  

 særligt beskyttede område på Vestamager, EF-fuglebeskyttelsesområde nr. 111.
Det anføres yderligere, at projektets vedtagelse vil indebære en krænkelse  

 af direktiv 85/337/EØF om vurdering af visse offentlige og private projekters  

 indvirkning på miljøet.
Herunder peges der på, at den danske regerings  

 rapporter om projektets væsentlige miljøpåvirkninger har været holdt  

 hemmelige, indtil den endelige politiske enighed om projektet var opnået.
Det  

 hævdes, at den danske regering offentligt har tilkendegivet, at den agter at  

 søge den nødvendige lovgivning gennemført på meget kort tid i Folketinget.  

 Ifølge klagerne fremgår det af det nu officielt tilgængelige materiale, at  

 projektet vil have en negativ påvirkning på indstrømningen af iltholdigt  

 saltvand til Østersøen.
Det anføres, at den danske regering ikke på nuværende  

 tidspunkt har taget skridt til at underrette Forbundsrepublikken Tyskland om  

 dette.
Da det foreligger oplyst for Kommissionen, at projektet vil blive vedtaget  

 i Danmark ved en særlig anlægslov, skal man henlede den danske regerings  

 opmærksomhed på artikel 1 (5) i direktiv 85/337/EØF, hvori det klart antages,  

 at de mål, som forfølges gennem direktivet, herunder at stille oplysninger  

 til rådighed, nås gennem lovgivningsprocessen.
Efter Kommissionens opfattelse  

 må et af de mål, hvortil der henvises i artikel 1 (5), være, at der sker  

 underretning af en anden medlemsstat efter princippet i artikel 7, hvis det  

 må konstateres, at et projekt vil kunne få betydelig indvirkning på miljøet i  

 denne medlemsstat.
Der henvises herved særlig til det ovenfor anførte om en  

 forringelse af vandkvaliteten i Østersøen, som i givet fald må antages at  

 kunne have en sådan betydning for Forbundsrepublikken Tyskland.
Kommissionen har på et møde den 20. marts med repræsentanter for Skov- og  

 Naturstyrelsen og Trafikministeriet i Danmark modtaget det foreliggende,  

 officielle redegørelsesmateriale om projektets miljøpåvirkninger.
Dette  

 materiale vil blive nærmere gennemgået i den kommende tid.
 I anledning af de rejste klager skal jeg anmode Dem om snarest muligt og  

 senest inden 2 måneder at meddele mig Deres regerings synspunkt vedrørende de  

 anførte klagepunkter.
 Modtag, hr. ambassadør, forsikringen om min mest udmærkede højagtelse.
L.
J.
Brinkhorst Generaldirektør Den 14. maj 1991 Kommissionen for De Europæiske Fællesskaber Generalsekretariatet Besvarelse af Kommissionens henvendelse vedrørende en række klager i  

 forbindelse med planerne om en fast Øresundsforbindelse I brev af 22. marts 1991 har Kommissionen anmodet om den danske regerings  

 synspunkter vedrørende en række klager angående planerne om etablering af en  

 fast forbindelse over Øresund mellem København og Malmø.
 Det fremgår, at klagerne har anført, at en vedtagelse af projektet vil  

 indebære en krænkelse af direktiv 85/337/EØF om vurdering af visse offentlige  

 og private projekters indvirkning på miljøet samt af direktiv 79/409/EØF om  

 beskyttelse af vilde fugle.
 Spørgsmålet om etablering af en fast forbindelse over Øresund har været  

 genstand for meget omfattende dansk-svenske undersøgelser, herunder  

 vedrørende de miljømæssige forhold, gennem en meget lang årrække, idet  

 formålet herved har været at tilvejebringe det nødvendige grundlag for en  

 beslutning herom.
 Resultatet af disse undersøgelser foreligger i en række rapporter, der er  

 offentliggjort i perioden 1962-89.
 I 1990 blev der indledt fornyede drøftelser mellem den danske og den  

 svenske regering om en fast forbindelse over Øresund i form af en kombineret  

 forbindelse for jernbane- og vejtrafik mellem København og Malmø, og samtidig  

 besluttede den danske regering, at der skulle foretages en række omfattende  

 supplerende undersøgelser og vurderinger vedrørende den faste forbindelses  

 betydning for miljøet i tilslutning til de tidligere foretagne undersøgelser.
 Disse undersøgelser og vurderinger af indvirkningen på miljøet har  

 omfattet de emner, der er omhandlet i bilag III til direktiv 85/337/EØF, men  

 har ikke været begrænset hertil.
 Direktivet har således dannet udgangspunkt for tilrettelæggelsen af  

 vurderingerne.
 Undersøgelserne og vurderingerne blev afsluttet i begyndelsen af 1991 og  

 omfatter rapporter på i alt mere end 1.500 sider, der er udarbejdet af danske  

 offentlige myndigheder og private rådgivningsvirksomheder.
 Under et møde mellem repræsentanter for Kommissionen og den danske  

 regering den 20. marts 1991 har Kommissionen modtaget disse rapporter og den  

 sammenfattende rapport »Miljø - Øresund 1991 - Den faste forbindelse  

 København-Malmø«, ligesom der nærmere blev redegjort for  

 undersøgelsesprogrammet.
 Samtlige rapporter er offentliggjort i begyndelsen af marts, og den danske  

 regering må derfor afvise den af klagerne fremførte påstand om  

 hemmeligholdelsen heraf som aldeles grundløs.
 Den danske og den svenske regering indgik den 23. marts 1991 en aftale om  

 en fast forbindelse over Øresund mellem København og Malmø.
 Denne aftale er indgået under forbehold af ratifikation, som først kan ske  

 efter samtykke fra det danske Folketing og den svenske Riksdag.
 Øresundsforbindelsen vil indebære etablering af en trafikforbindelse, der  

 er af central samfundsmæssig betydning for de to lande, og regeringsaftalen  

 om Øresundsforbindelsen skal bl.a. ses i lyset af skabelsen af det indre  

 marked i Fællesskabet og de svenske overvejelser om at søge optagelse i  

 Fællesskabet.
 Der er den 2. maj 1991 fremsat vedlagte forslag til lov om anlæg af fast  

 forbindelse over Øresund, der herefter vil blive undergivet sædvanlig  

 behandling i Folketinget.
 Det fremgår af lovforslaget og bemærkningerne hertil, at den danske  

 regering tillægger de miljømæssige spørgsmål central betydning ved etablering  

 af Øresundsforbindelsen, således at der vil blive taget så meget hensyn til  

 miljøet, som det er muligt i forbindelse med etablering af et anlægsarbejde  

 af denne størrelse.
 Lovforslagets § 4 indebærer, at den endelige udformning af  

 Øresundsforbindelsen, herunder anlæggene på land, skal foretages under hensyn  

 til, hvad der er økologisk motiveret, teknisk muligt og økonomisk rimeligt,  

 således at skadelige virkninger på miljøet forebygges.
Der vil blive udarbejdet en kvalitetsmålsætning for anlæggenes  

 miljøeffekter i Østersøen og Øresund samt på land inden igangsættelse af  

 anlægsarbejderne.
Der vil ligeledes blive udarbejdet et miljøovervågnings- og  

 kontrolprogram.
 Det er således den danske regerings generelle udgangspunkt, at den  

 endelige projektering m.v. af Øresundsforbindelsen må ske ud fra et krav om  

 en fortløbende hensyntagen til miljøet, og der vil derfor i det videre  

 arbejde blive gennemført yderligere undersøgelser.
 Det gælder således spørgsmålet om Østersøens vandmiljø, hvorved bemærkes,  

 at den danske regering har underrettet Forbundsrepublikken Tyskland om den  

 indgåede aftale mellem Danmark og Sverige samt om undersøgelserne vedrørende  

 den faste forbindelses miljøeffekter, herunder i relation til Østersøens  

 vandmiljø.
 For så vidt angår spørgsmålet om direktiv 79/409/EØF om lov om beskyttelse  

 af vilde fugle skal den danske regering indledningsvis erindre om, at Danmark  

 har udpeget et meget stort antal fuglebeskyttelsesområder i forhold til  

 landets størelse.
 Danmark har således udpeget 111 lokaliteter med et samlet areal på i alt  

 ca. 9.500 km2 og har herved ydet et meget væsentligt bidrag til etablering af  

 et netværk af EF-fuglebeskyttelsesområder.
 Ved udpegningen af EF-fuglebeskyttelsesområderne i 1983 blev det fra dansk  

 side angivet, at der var tale om en overordnet udpegning, idet der senere  

 kunne blive tale om mindre justeringer af områderne.
 Øresundsforbindelsen vil berøre område 111 på Vestamager og område 110 ved  

 Saltholm.
 Forbindelsens linieføring over Vestamager følger den linieføring, der blev  

 fastlagt ved en anlægslov fra 1976 vedrørende en motorvejsforbindelse til  

 Kastrup Lufthavn, og linieføringen indgår ligeledes i regionplanlægningen for  

 hovedstadsområdet og i forbindelse med fredningskendelsen for arealerne.
 Område 111 er således modificeret, og nærmere underretning herom vil ske,  

 når den forestående generelle gennemgang af alle EF-fuglebeskyttelsesområder  

 er afsluttet.
 Med hensyn til område 110 ved Saltholm skal oplyses, at det tidligere var  

 planen, at forbindelsen skulle føres hen over øen.
 Efter at Saltholm og de lavvandede områder omkring øen i 1983 blev udpeget  

 som EF-fuglebeskyttelsesområde nr. 110 har den danske regering lagt vægt på,  

 at en fast forbindelse over Øresund fik en linieføring, der friholdt  

 fuglebeskyttelsesområdet mest muligt.
Der er derfor foretaget en forskydning af linieføringen for  

 Øresundsforbindelsen mod syd, således at Saltholm ikke berøres.
Denne  

 linieføring indebærer en væsentlig forøgelse af anlægsomkostningerne i  

 forhold til den oprindelige linieføring.
I forbindelse med de seneste dansk-svenske forhandlinger er det aftalt, at  

 linieføringen rykkes yderligere mod syd, således at en mindre del af området  

 berøres.
Fuglebeskyttelsesområdet dækker et 6.800 ha stor område, og med den  

 nu aftalte linieføring vil alene ca. 330 ha heraf eller ca. 4,8 pct. ligge  

 syd for forbindelsen.
Det fremgår af miljørapporten, at effekterne af anlægget af den faste  

 forbindelse på fuglelivet vil knytte sig til indgreb i ålegræsbanker og  

 muslingebanker samt til den forstyrrelse, som anlægsarbejder og eventuelle  

 kompenserende afgravninger medfører.
Det bemærkes, at forstyrrelseseffekten  

 af anlægsarbejderne ikke vil forsvinde, selv om anlægget måtte blive rykket  

 uden for fuglebeskyttelsesområdet.
Det påregnes, at ålegræsbankerne og  

 muslingebankerne i det alt væsentlige vil blive retableret, men der vil dog  

 varigt beslaglægges 4 km2 ålegræsareal.
I miljøredegørelsen er der omtalt en risiko for indvandring af en  

 rottebestand på Saltholm.
Den vurdering er knyttet til placeringen af en  

 kunstig ø i en afstand af ca. 500 m fra Saltholm.
Da den i regeringsaftalen  

 valgte løsning indebærer, at afstanden mellem den kunstige ø og Saltholm  

 bliver forøget til det dobbelte, må den beskrevne forøgede risiko betragtes  

 som uvæsentlig.
De varige effekter på fuglelivet knyttet til fuglebeskyttelsesområdet  

 påregnes at blive meget begrænsede.
Effekterne vil i det alt væsentlige bestå  

 i en reduktion af bestanden af fældende svaner.
Der påregnes således ikke  

 varige effekter på nogle af de fuglearter, som er optaget på direktivets  

 annex 1.
De midlertidige effekter vil indebære en nedgang i ynglebestanden af  

 edderfugle og andre vandfugle.
Desuden vil fourageringsvilkårene forringes  

 for rastende troldænder.
 Sammenfattende kan det konstateres, at det kun er en meget lille del af  

 fuglebeskyttelsesområdet der direkte vil blive berørt af anlægget, og at  

 gennemførelse af anlægsarbejderne og eventuelle kompenserende afgravninger  

 ikke påregnes at påvirke fuglebestande eller -arter, der er truede eller  

 sårbare i Danmark eller på europæisk plan.
 Det er herefter den danske regerings opfattelse, at der ikke er knyttet  

 sådanne naturmæssige fordele ved at flytte linieføringen yderligere mod syd,  

 at disse kan begrunde afholdelse af de uforholdsmæssigt store  

 ekstraomkostninger, som dette vil medføre.
 Det kan i øvrigt oplyses, at det er hensigten af gennemføre begrænsninger  

 for færdsel og jagt på de lavvandede områder omkring den sydlige del af  

 Saltholm, hvilket vil betyde betydeligt forbedrede vilkår for de rastende og  

 fouragerende vandfugle.
 Med henvisning til ovenstående finder den danske regering, at de fremførte  

 klager må afvises vedrørende alle kritikpunkter.
Med venlig hilsen N.
H.
Sliben Stedfortrædende fast repræsentant R Å D E T S D I R E K T I V af 27. juni 1985 om vurdering af visse offentlige og private projekters indvirkning på  

 miljøet (85/337/EØF) Rådet for De Europæiske Fællesskaber har - under henvisning til traktaten om oprettelse af Det europæiske økonomiske  

 Fællesskab, særlig artikel 100 og 235, under henvisning til forslag fra Kommissionen(1), under henvisning til udtalelse fra Europa-Parlamentet(2), under henvisning til udtalelse fra Det økonomiske og sociale Udvalg(3) og ud fra følgende betragtninger:
Det understreges i handlingsprogrammerne af 1973(4) og 1977(5) for De  

 europæiske Fællesskaber på miljøområdet samt i handlingsprogrammet af  

 1983(6), hvis generelle retningslinjer er blevet godkendt af Rådet for De  

 europæiske Fællesskaber og repræsentanterne for medlemsstaterne, at den  

 bedste miljøpolitik består i at undgå dannelsen af forurening eller gener fra  

 starten, frem for senere at forsøge at modvirke deres virkninger; der peges  

 på, at virkningerne på miljøet skal tages i betragtning på et så tidligt  

 stadium som muligt i alle tekniske planlægnings~ og beslutningsprocesser; der  

 skal med henblik herpå iværksættes procedure til vurdering af sådanne  

 virkninger; afvigelser i gældende lovgivning i de forskellige medlemsstater vedrørende  

 vurdering af offentlige og private projekters indvirkning på miljøet kan  

 skabe ulige konkurrencevilkår og således direkte påvirke det fælles markeds  

 funktion; der bør derfor ske en tilnærmelse af lovgivningerne, som fastsat i  

 artikel 100 i traktaten; det forekommer nødvendigt at virkeliggøre en af Fællesskabets målsætninger  

 inden for miljøbeskyttelse og livskvalitet; da traktaten ikke indeholder den fornødne særlige hjemmel hertil, bør  

 traktatens artikel 235 anvendes; der bør vedtages generelle principper for vurdering af indvirkningerne på  

 miljøet med henblik på at udbygge og samordne procedurerne for tilladelse til  

 offentlige og private projekter, som kan forventes at få stor indvirkning på  

 miljøet; tilladelse til offentlige og private projekter, som kan forventes at få  

 betydelige indvirkninger på miljøet, bør først gives efter forudgående  

 vurdering af de betydelige virkninger, disse projekter kan forventes at få på  

 miljøet; denne vurdering bør foretages på grundlag af relevante oplysninger  

 fra bygherren og eventuelt også fra de myndigheder og den offentlighed, der  

 vil kunne berøres af projektet; principperne for vurdering af indvirkningerne på miljøet bør harmoniseres,  

 navnlig med hensyn til, hvilke projekter der bør underkastes vurdering,  

 bygherrens hovedforpligtelser samt indholdet af vurderingen; projekter inden for visse kategorier har betydelige indvirkninger på  

 miljøet, og sådanne projekter bør principielt underkastes en systematisk  

 vurdering; projekter inden for andre kategorier har ikke nødvendigvis i alle tilfælde  

 betydelige indvirkninger på miljøet, og sådanne projekter bør underkastes en  

 vurdering, når medlemsstaterne finder, at deres karakteristika gør det  

 nødvendigt; for de projekter, der underkastes en vurdering, bør der gives visse  

 mindsteoplysninger vedrørende projektet og dets indvirkninger; et projekts indvirkninger på miljøet bør vurderes under hensyn til ønsket  

 om at beskytte menneskets sundhed, at bidrage til højere livskvalitet ved  

 forbedring af miljøet, at sørge for de forskellige arters fortsatte beståen  

 og at bevare økosystemets reproduktionsevne, som er selve grundlaget for  

 livets fornyelse; der er ikke grund til at anvende dette direktiv på projekter, der vedtages  

 i enkeltheder ved en særlig national lov, idet de mål, der forfølges ved  

 dette direktiv, herunder at stille oplysninger til rådighed, nås gennem  

 lovgivningsprocessen; det kan i undtagelsetilfælde være hensigtsmæssigt at fritage et konkret  

 projekt for de vurderingsprocedurer, der er fastsat i dette direktiv, på  

 betingelse af, at Kommissionen underrettes på passende måde - udstedt følgende direktiv:
Artikel 1 1. Dette direktiv vedrører vurderingen af indvirkningen på miljøet af  

 offentlige og private projekter, der er af en sådan beskaffenhed, at de vil  

 kunne påvirke miljøet væsentligt.
 2. I dette direktiv forstås ved:
 Projekt:
- gennemførelse af anlægsarbejder eller andre installationer eller  

 arbejder, - andre indgreb i det naturlige miljø eller i landskaber, herunder  

 sådanne, der tager sigte på udnyttelse af ressourcer i undergrunden, Bygherre:
 Enten den person, der ansøger om godkendelse af et privat projekt, eller  

 den offentlige myndighed, som tager initiativ til et projekt.
 Tilladelse:
 Afgørelse fra den eller de kompetente myndighed(er), som giver bygherren  

 ret til at gennemføre projektet.
 3. Den eller de kompetente myndighed(er) er den(dem), som medlemsstaterne  

 udpeger til at udføre de opgaver, der følger af dette direktiv.
 4. Dette direktiv vedrører ikke projekter, der tager sigte på nationale  

 forsvar.
 5. Dette direktiv finder ikke anvendelse på projekter, der vedtages i  

 enkeltheder ved en særlig national lov, idet de mål, der forfølgers ved dette  

 direktiv, herunder at stille oplysninger til rådighed, nås gennem  

 lovgivningsprocessen.
Artikel 2 1. Medlemsstaterne træffer de nødvendige foranstaltninger med henblik på,  

 at projekter, der bl.a. på grund af deres art, dimensioner eller placering,  

 kan få væsentlig indvirkning på miljøet, undergives en vurdering af denne  

 indvirkning, inden der gives tilladelse.
 Disse projekter er defineret i artikel 4.
 2. Vurderingen af indvirkningen på miljøet kan indgå i medlemsstaternes  

 gældende procedurer for projektgodkendelse eller, i mangel heraf, i andre  

 procedurer eller i de procedurer, der skal udarbejdes for at opfylde dette  

 direktivs målsætninger.
 3. Medlemsstaterne kan i undtagelsestilfælde fritage et konkret projekt  

 helt eller delvis fra de i dette direktiv fastsatte bestemmelser.
Medlemsstaterne skal i så fald a) undersøge, om der kan foretages en anden form for vurdering, og om der  

 er grund til at stille de gennem en sådan vurdering indhentede oplysninger  

 til rådighed for offentligheden; b) stille oplysninger vedrørende en sådan undtagelse og grundene til, at  

 den er blevet indrømmet, til rådighed for de berørte dele af offentligheden; c) forud for tilladelsen underrette Kommissionen om begrundelsen for den  

 indrømmede undtagelse samt give den de oplysninger, som de måtte stille til  

 rådighed for deres egne statsborgere.
 Kommissionen fremsender straks de modtagne dokumenter til de øvrige  

 medlemsstater.
 Kommissionen underretter hvert år Rådet om anvendelsen af dette stykke.
Artikel 3 Vurderingen af indvirkningen på miljøet skal, afhængigt af hvert enkelt  

 tilfælde og i overensstemmelse med artikel 4 til 11, bestå i på passende måde  

 at påvise, beskrive og vurdere de direkte og indirekte virkninger af et  

 projekt på følgende faktorer:
- mennesker, fauna og flora, - jordbund, vand, luft, klima og landskab, - samspillet mellem faktorerne i første og andet led, - materielle goder og kulturarv.
Artikel 4 1. Med forbehold af artikel 2, stk. 3, skal projekter, der henhører under  

 de i bilag I anførte grupper, vurderes i henhold til artikel 5 til 10.
 2. Projekter, der henhører under de i bilag II anførte grupper, vurderes i  

 henhold til artikel 5 til 10, når medlemsstaterne finder, at det er påkrævet  

 på grund af projekternes karakter.
 Med henblik herpå kan medlemsstaterne navnlig udpege visse typer  

 projekter, der skal vurderes, eller fastsætte kriterier og/eller  

 grænseværdier for at afgøre, hvilke af projekterne henhørende under de i  

 bilag II anførte kategorier der skal vurderes i henhold til artikel 5 til 10.
Artikel 5 1. For så vidt angår projekter, hvis indvirkning på miljøet i henhold til  

 artikel 4 skal vurderes i overensstemmelse med artikel 5 til 10, træffer  

 medlemsstaterne de nødvendige foranstaltninger til at sikre, at bygherren på  

 passende vis giver de i bilag III omhandlede oplysninger, når a) medlemsstaterne er af den opfattelse, at oplysningerne er relevante på  

 et givet stadium i godkendelsesproceduren og for så vidt angår de særlige  

 karakteristika, der gør sig gældende for et bestemt projekt eller en  

 projekttype og for det miljø, som måtte blive berørt, og b) medlemsstaterne finder, at det i betragtning af bl.a. den nuværende  

 viden og de kendte vurderingsmetoder med rimelighed kan forlanges, at  

 bygherren indsamler oplysninger.
2. De oplysninger, som bygherren skal give i henhold til stk. 1, skal  

 mindst omfatte - en beskrivelse af projektet med oplysninger om placering, art og  

 dimensioner; - en beskrivelse af påtænkte foranstaltninger med henblik på at undgå,  

 nedbringe og om muligt neutralisere betydelige skadelige virkninger; - de data, der er nødvendige for at konstatere og vurdere de væsentlige  

 virkninger, projektet vil kunne få for miljøet; - et ikke-teknisk resume af de i første til tredje led omhandlede  

 oplysninger.
 3. Når medlemsstaterne finder det nødvendigt, sørger de for, at  

 myndigheder, som er i besiddelse af relevante oplysninger, stiller disse til  

 rådighed for bygherren.
Artikel 6 1. Medlemsstaterne træffer de nødvendige foranstaltninger til, at de  

 myndigheder, som på grund af deres særlige ansvar på miljøområdet kan blive  

 berørt af projektet, får mulighed for at afgive udtalelse om ansøgningen om  

 tilladelse.
Medlemsstaterne udpeger i dette øjemed de myndigheder, der skal  

 høres, generelt eller i hvert enkelt tilfælde, når ansøgningerne om  

 godkendelse indgives.
Disse myndigheder underrettes om de i henhold til  

 artikel 5 indhentede oplysninger.
De nærmere regler for denne høring  

 fastsætters af medlemsstaterne.
2. Medlemsstaterne sørger for, - at enhver anmodning om tilladelse såvel som de oplysninger, der er  

 indhentet i henhold til artikel 5, stilles til rådighed for offentligheden; - at de berørte dele af offentligheden får lejlighed til at udtale sig,  

 inden projektet påbegyndes.
 3. De nærmere enkeltheder ved denne underretning og denne høring  

 fastlægges af medlemsstaterne, som afhængigt af de pågældende projekters  

 eller steders særlige karakter navnlig kan:
- afgøre, hvilke dele af offentligheden der er tale om; - fastsætte, hvor oplysningerne kan indhentes; - fastlægge nærmere, hvorledes offentligheden kan underrettes, f.eks.  

 gennem bekendtgørelse ved opslag inden for en vis radius eller i lokale  

 dagblade, tilrettelæggelse af udstillinger med planer, tegninger, oversigter,  

 grafiske fremstillinger og modeller; - afgøre, hvorledes offentligheden skal høres, f.eks. ved skriftlig  

 forelæggelse, rundspørge; - fastsætte passende tidsrum for de forskellige etaper i proceduren for at  

 sikre, at afgørelserne træffes inden for rimelige frister.
Artikel 7 Såfremt en medlemsstat konstaterer, at et projekt vil kunne få betydelig  

 indvirkning på miljøet i en anden medlemsstat, eller hvis en medlemsstat, der  

 vil kunne berøres i betydelig grad, anmoder derom, fremsender den  

 medlemsstat, på hvis område det er foreslået at udføre projektet, de  

 oplysninger, der er indhentet i henhold til artikel 5, til den anden  

 medlemsstat, samtidig med at den gør dem tilgængelige for sine egne  

 statsborgere.
Disse oplysninger ligger til grund for enhver nødvendig høring  

 inden for rammerne af de to medlemsstaters bilaterale forbindelser på  

 grundlag af gensidighed og ligestilling.
Artikel 8 De i henhold til artikel 5, 6 og 7 indhentede oplysninger skal tages i i  

 betragtning i forbindelse med godkendelsesproceduren.
Artikel 9 Når der er truffet beslutning, stiller den(de) kompetente myndighed(er)  

 følgende til rådighed for de berørte dele af offentligheden:
- indholdet af beslutningen og de betingelser, der eventuelt er knyttet  

 til beslutningen; - de begrundelser og betragtninger, der ligger til grund for beslutningen,  

 når dette er fastsat i medlemsstaternes lovgivning.
 Medlemsstaterne fastlægger retningslinjerne for denne underretning.
 Såfremt en anden medlemsstat er blevet underrettet i henhold til artikel  

 7, underrettes den ligeledes om den pågældende beslutning.
Artikel 10 Dette direktiv berører ikke de kompetente myndigheders pligt til at  

 overholde de begrænsninger, som i de enkelte staters retsforskrifter og  

 administrative bestemmelser samt gældende sædvane eller praksis er indført af  

 hensyn til industrielle hemmeligheder og forretningshemmeligheder samt af  

 hensyn til almenvellet.
 Hvor artikel 7 finder anvendelse, er tilsendelse af oplysninger til eller  

 modtagelse af oplysninger fra en anden medlemsstat underlagt de  

 begrænsninger, der gælder i den medlemsstat, hvor projektet foreslås  

 gennemført.
Artikel 11 1. Medlemsstaterne og Kommissionen udveksler oplysninger om erfaringerne  

 med hensyn til anvendelsen af dette direktiv.
 2. Medlemsstaterne meddeler navnlig Kommissionen de kriterier og/eller  

 grænseværdier, der i givet fald vedtages med henblik på udvælgelse af de  

 pågældende projekter i henhold til artikel 4, stk. 2, eller de typer  

 projekter, der efter artikel 4, stk. 2, skal vurderes i henhold til artikel 5  

 til 10.
3. Fem år efter dette direktivs meddelelse tilsender Kommissionen  

 Europa-Parlamentet og Rådet en beretning om direktivets gennemførelse og  

 virkning.
Beretningen skal udarbejdes på grundlag af ovennævnte udveksling af  

 oplysninger.
 4. På grundlag af denne udveksling af oplysninger forelægger Kommissionen  

 om fornødent Rådet supplerende forslag med henblik på en tilstrækkelig  

 samordnet gennemførelse af dette direktiv.
Artikel 12 1. Medlemsstaterne træffer de nødvendige foranstaltninger for at  

 efterkomme dette direktiv inden tre år fra dets meddelelse(7).
 2. Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet af dette  

 direktiv.
Artikel 13 Bestemmelserne i dette direktiv berører ikke medlemsstaternes adgang til  

 at fastsætte strengere regler for så vidt angår anvendelsesområdet og  

 proceduren for vurdering af indvirkningerne på miljøet.
Artikel 14 Dette direktiv er rettet til medlemsstaterne.
 Udfærdiget i Luxembourg, den 27. juni 1985.
På Rådets vegne A.
Biondi Formand (1) EFT nr.
C 169 af 9.7.1980, s. 14.
(2) EFT nr.
C 66 af 15.3.1982, s. 89.
(3) EFT nr.
C 185 af 27.7.1981, s. 8.
(4) EFT nr.
C 112 af 20.12.1973, s. 1.
(5) EFT nr.
C 139 af 13.6.1977, s. 1.
(6) EFT nr.
C 46 af 17. 2. 1983, s. 1.
 (7) Dette direktiv er meddelt medlemsstaterne den 3. juli 1985.
II (Retsakter hvis offentliggørelse ikke er obligatorisk) RÅD Rådets direktiv af 2. april 1979 om beskyttelse af vilde fugle (79/409/EØF) Rådet for de Europæiske Fællesskaber har - Under henvisning til traktaten om oprettelse af Det europæiske økonomiske  

 Fællesskab, særlig artikel 235, under henvisning til forslag fra Kommissionen (1), under henvisning til udtalelse fra Europa-Parlamentet(2), under henvisning til udtalelse fra Det økonomiske og sociale Udvalg(3) og ud fra følgende betragtninger:
Rådet fastsatte i sin erklæring af 22. november 1973 vedrørende et  

 handlingsprogram for De europæiske Fællesskaber på miljøområdet(4), at der  

 skal iværksættes særlige aktioner til beskyttelse af fugle; denne erklæring  

 er blevet suppleret af en resolution fra Rådet for De europæiske Fællesskaber  

 og repræsentanterne for medlemsstaternes regeringer, forsamlet i Rådet, af  

 17. maj 1977 om videreførelse og gennemførelse af en politik og et  

 handlingsprogram for De europæiske Fællesskaber på miljøområdet(5); på medlemsstaternes område i Europa er der konstateret en tilbagegang i  

 bestanden af et stort antal vilde fuglearter; denne tilbagegang foregår i  

 visse tilfælde meget hurtigt og udgør en alvorlig fare for bevarelsen af det  

 naturlige miljø, navnlig på grund af, at den biologiske ligevægt hermed er  

 truet; de fuglearter, der i vild tilstand har deres naturlige ophold på  

 medlemsstaternes område i Europa, er i vid udstrækning trækfugle og må derfor  

 betragtes som fælles eje; effektiv beskyttelse af fuglene er et typisk  

 grænseoverskridende miljøproblem, som landene har et fælles ansvar for; levevilkårene for fugle på Grønland er fundamentalt forskellige fra  

 levevilkårene i de øvrige egne af Fællesskabets område i Europa på grund af  

 de almindelige forhold, herunder især klimaet, den ringe befolkningstæthed  

 samt øens usædvanlige størrelse og geografiske beliggenhed; dette direktiv bør derfor ikke gælde for Grønland; beskyttelse af de fuglearter, der i vild tilstand har deres naturlige  

 ophold på medlemsstaternes område i Europa, er en nødvendig foranstaltning  

 for som led i det fælles markeds funktion at virkeliggøre Fællesskabets  

 målsætning med henblik på bedre levevilkår, harmonisk udvikling af den  

 økonomiske virksomhed inden for hele Fællesskabet og vedvarende og  

 afbalanceret ekspansion; traktaten indeholder imidlertid ikke den fornødne  

 specifikke hjemmel til at foretage indgreb; de foranstaltninger, der skal træffes, må vedrøre de forskellige faktorer,  

 som kan indvirke på fuglebestandens størrelse, dvs. følger af menneskelige  

 aktiviteter, herunder især forringelse og forurening af fuglenes levesteder,  

 fangst af og drab på fugle, samt den handel, sådanne aktiviteter kan give  

 anledning til; omfanget af de foranstaltninger, der skal indgå som led i en  

 beskyttelsespolitik, må tilpasses de forhold, som gælder for de forskellige  

 arter; beskyttelse omfatter bevarelse på lang sigt samt forvaltning af de  

 naturlige ressourcer, som er en integrerende del af de europæiske folks arv;  

 den giver mulighed for at regulere disse ressourcer samt opstiller  

 bestemmelser vedrørende deres udnyttelse på grundlag af de foranstaltninger,  

 der er nødvendige for, at den naturlige ligevægt for de pågældende fuglearter  

 kan bevares og genoprettes, i det omfang dette med rimelighed er muligt; det er absolut nødvendigt at beskytte, opretholde eller genskabe  

 tilstrækkelig forskelligartede og vidtstrakte levesteder, hvis samtlige  

 fuglearter skal bevares; visse fuglearter bør omfattes af særlige  

 beskyttelsesforanstaltninger for så vidt angår deres levesteder med henblik  

 på at sikre, at disse arter kan overleve og formere sig i deres  

 udbredelsesområder; disse bestemmelser bør ligeledes tage hensyn til  

 trækfugle og samordnes med henblik på oprettelse af et samlet hele; for at undgå, at kommercielle interesser skal påvirke jagt- eller  

 fangstniveauet i skadelig retning, er det nødvendigt at indføre et generelt  

 forbud mod markedsføring og begrænse undtagelserne til kun at gælde for de  

 arter, hvis biologiske status tillader det, under hensyn til de særlige  

 forhold, der gør sig gældende i de forskellige egne; der kan drives jagt på visse fuglearter på grund af bestandens størrelse  

 og fugleartens geografiske udbredelse og formeringsevne inden for  

 Fællesskabet; dette må betragtes som en forsvarlig udnyttelse, for så vidt  

 som der for en sådan jagtudøvelse sættes visse grænser, som skal overholdes,  

 således at bestanden kan opretholdes på et tilfredsstillende niveau; midler, indretninger eller metoder, der tilsigter massefangst eller -drab  

 eller ikke-selektiv fangst eller drab, samt jagt fra visse transportmidler  

 skal forbydes på grund af det urimeligt store indhug, der herved gøres eller  

 kan gøres i bestanden af de pågældende arter; på grund af den betydning, som visse særlige situationer kan have, bør der  

 være mulighed for at gøre undtagelser på visse betingelser og under kontrol  

 fra Kommissionens side; beskyttelse af fugle, herunder særlig trækfugle, giver stadig anledning  

 til problemer, som bør undersøges videnskabeligt; ved hjælp af sådanne  

 undersøgelser vil det desuden være muligt at vurdere effektiviteten af de  

 trufne foranstaltninger; det må i samråd med Kommissionen påses, at eventuel indførelse af  

 fuglearter, der ikke i vild tilstand har deres naturlige ophold på  

 medlemsstaternes område i Europa, ikke på nogen måde skader flora og fauna i  

 de pågældende medlemsstater; kommissionen udarbejder og tilsender hvert tredje år medlemsstaterne en  

 sammenfattende rapport på grundlag af oplysninger, som medlemsstaterne  

 fremsender vedrørende anvendelsen af de nationale bestemmelser, der  

 fastsættes i medfør af dette direktiv; den tekniske og videnskabelige udvikling gør det nødvendigt, at der  

 hurtigt kan foretages en tilpasning af nogle af bilagene; for at lette  

 iværksættelsen af de foranstaltninger, der er nødvendige med henblik herpå,  

 bør der fastsættes en fremgangsmåde, hvorved der i et udvalg for tilpasning  

 til den tekniske og videnskabelige udvikling indføres et nært samarbejde  

 mellem medlemsstaterne og Kommissionen - udstedt følgende direktiv:
Artikel 1 1. Dette direktiv vedrører beskyttelse af alle de fuglearter, som i vild  

 tilstand har deres naturlige ophold på medlemsstaternes område i Europa, hvor  

 traktaten finder anvendelse.
Det omhandler bevarelse, forvaltning og  

 regulering af de pågældende arter og fastsætter regler for udnyttelse af de  

 nævnte arter.
 2. Dette direktiv gælder for fugle samt for deres æg, reder og levesteder.
 3. Dette direktiv gælder ikke for Grønland.
Artikel 2 Medlemsstaterne træffer alle nødvendige foranstaltninger til at  

 opretholde eller tilpasse bestanden af samtlige de i artikel 1 omhandlede  

 arter på et niveau, som især imødekommer økologiske, videnskabelige og  

 kulturelle krav og samtidig tilgodeser økonomiske og rekreative hensyn.
Artikel 3 1. Medlemsstaterne træffer ud fra de i artikel 2 omhandlede hensyn alle  

 nødvendige foranstaltninger for at beskytte, opretholde eller genskabe  

 tilstrækkelig forskelligartede og vidtstrakte levesteder for alle de i  

 artikel 1 omhandlede fuglearter.
 2. Beskyttelse, opretholdelse og genskabelse af biotoper og levesteder  

 omfatter i første række følgende foranstaltninger:
a) oprettelse af beskyttede områder; b) vedligeholdelse og forvaltning i overensstemmelse med de økologiske  

 krav af levesteder både i og uden for de beskyttede områder; c) genskabelse af ødelagte biotoper; d) oprettelse af nye biotoper.
Artikel 4 1. For arter, som er anført i bilag I, træffes der særlige  

 beskyttelsesforanstaltninger med hensyn til deres levesteder for at sikre, at  

 de kan overleve og formere sig i deres udbredelsesområde.
 I denne forbindelse tages der hensyn til:
a) arter, der trues af udslettelse; b) arter, der er følsomme over for bestemte ændringer af deres levesteder; c) arter, der anses for sjældne, fordi bestanden er ringe eller den lokale  

 udbredelse begrænset; d) andre arter, der kræver speciel opmærksomhed på grund af deres  

 levesteders særlige beskaffenhed.
 Ved vurderinger i forbindelse hermed skal der tages hensyn til tendenser  

 og variationer vedrørende bestandens størrelse.
 Medlemsstaterne udlægger som særligt beskyttede områder navnlig sådanne  

 områder, som med hensyn til antal og udstrækning er bedst egnede til  

 beskyttelse af disse arter, idet der tages hensyn til behovet for at beskytte  

 arterne i det geografiske sø- og landområde, hvor dette direktiv finder  

 anvendelse.
2. Under hensyn til beskyttelsesbehovene i det geografiske sø- og  

 landområde, hvor dette direktiv finder anvendelse, træffer medlemsstaterne  

 tilsvarende foranstaltninger med hensyn til regelmæssigt tilbagevendende  

 trækfuglearter, som ikke er anført i bilag I, for så vidt angår de pågældende  

 arters yngle-, fjerskifte- og overvintringsområder samt rasteområderne inden  

 for deres trækruter.
Med henblik herpå er medlemsstaterne i særlig grad  

 opmærksomme på, at vådområderne, og især vådområder af international  

 betydning, beskyttes.
 3. Medlemsstaterne fremsender alle relevante oplysninger til Kommissionen,  

 således at denne kan tage passende initiativer til den samordning, som er  

 nødvendig for, at de i stk. 1 og 2 omhandlede områder kan udgøre et samlet  

 hele, der imødekommer behovet for beskyttelse af de pågældende arter i det  

 geografiske sø- og landområde, hvor dette direktiv finder anvendelse.
4. Medlemsstaterne træffer egnede foranstaltninger med henblik på i de i  

 stk. 1 og 2 nævnte beskyttede områder at undgå forurening eller forringelse  

 af levestederne samt forstyrrelse af fuglene, i det omfang en sådan  

 forurening, forringelse eller forstyrrelse har væsentlig betydning for  

 formålet med denne artikel.
Medlemsstaterne bestræber sig på at undgå  

 forurening eller forringelse af levesteder også uden for disse beskyttede  

 områder.
Artikel 5 Med forbehold af artikel 7 og 9 træffer medlemsstaterne de nødvendige  

 foranstaltninger til at indføre en generel ordning til beskyttelse af alle de  

 i artikel 1 omhandlede fuglearter, herunder især forbud mod:
a) forsætligt at dræbe eller indfange dem, uanset hvilken metode der  

 anvendes; b) forsætligt at ødelægge eller beskadige deres reder og æg samt fjerne  

 deres reder; c) at indsamle deres æg i naturen og opbevare disse, også selv om de er  

 tomme; d) forsætligt at forstyrre fuglene navnlig i yngletiden, i det omfang en  

 sådan forstyrrelse har væsentlig betydning for formålet med dette direktiv; e) at være i besiddelse af fugle af arter, som det ikke er tilladt at jage  

 og indfange.
Artikel 6 1. Med forbehold af stk. 2 og 3 forbyder medlemsstaterne for samtlige i  

 artikel 1 omhandlede fuglearter salg, transport med henblik på salg og  

 besiddelse med henblik på salg samt udbud til salg af levende og døde fugle  

 såvel som let genkendelige dele af eller produkter fremstillet af disse  

 fugle.
 2. For de i bilag III/1 opregnede arter er der ikke forbud mod de i stk. 1  

 omhandlede aktiviteter, forudsat at fuglene er blevet dræbt, indfanget eller  

 på anden måde lovligt erhvervet.
 3. For de i bilag III/2 anførte arter kan medlemsstaterne på deres område  

 tillade de i stk. 1 omhandlede aktiviteter og fastsætte begrænsninger herfor,  

 forudsat at fuglene er blevet dræbt, indfanget eller på anden måde lovligt  

 erhvervet.
Medlemsstater, som ønsker at meddele en sådan tilladelse, rådfører sig  

 forinden med Kommissionen for sammen med denne at undersøge, om der er  

 rimelig grund til at antage, at markedsføring af fugle af den pågældende art  

 i Fællesskabet som helhed medfører eller vil kunne medføre fare for bestandes  

 størrelse, artens geografiske udbredelse eller dens evne til at formere sig;  

 viser undersøgelsen, at den påtænkte tilladelse efter Kommissionens  

 opfattelse medfører eller vil kunne medføre en af ovennævnte farer, sender  

 Kommissionen medlemsstaten en begrundet henstilling, hvorved der gøres  

 indsigelse mod markedsføring af den pågældende art.
Består der efter  

 Kommissionens opfattelse ingen sådan fare, meddeler den medlemsstaten dette.
 Kommissionens henstilling offentliggøres i De Europæiske Fællesskabers  

 Tidende.
 En medlemsstat, der meddeler en tilladelse i henhold til dette stykke,  

 undersøger med regelmæssige mellemrum, om forudsætningerne for at meddele  

 tilladelsen stadig er til stede.
 4. For de arter, der er anført i bilag III/3 foretager Kommissionen  

 undersøgelser af deres biologiske status samt af de følger, det vil få for  

 denne, hvis fuglene gøres til genstand for salg.
 Den forelægger senest fire måneder inden udløbet af den i artikel 18, stk.  

 1, nævnte frist en rapport og sine forslag for det i artikel 16 omhandlede  

 udvalg med henblik på at afgøre, om de pågældende arter skal optages i bilag  

 III/2.
 Indtil en sådan afgørelse foreligger, kan medlemsstaterne med forbehold af  

 stk. 3 anvende de gældende nationale bestemmelser på de pågældende arter.
Artikel 7 1. De i bilag II nævnte arter kan under hensyn til bestandens størrelse  

 samt arternes geografiske udbredelse og formeringsevne inden for Fællesskabet  

 som helhed jages i overensstemmelse med den nationale lovgivning.  

 Medlemsstaterne påser, at jagten på disse arter ikke er i strid med de  

 beskyttelsesforanstaltninger, der er truffet i arternes udbredelsesområder.
 2. De i bilag II/1 nævnte arter kan jages i det geografiske sø- og  

 landområde, hvor dette direktiv finder anvendelse.
 3. De i bilag II/2 nævnte arter kan kun jages i de medlemsstater,  

 hvorunder de er angivet.
4. Medlemsstaterne sikrer sig, at jagt, herunder i givet fald falkejagt,  

 således som den skal finde sted i henhold til de i medlemslandene gældende  

 jagtbestemmelser, udøves i overensstemmelse med princippet om en fornuftig  

 udnyttelse og en økologisk afbalanceret regulering af de pågældende  

 fuglearter, samt at jagtudøvelsen er forenelig med de bestemmelser, der  

 følger af artikel 2, med hensyn til bestandene af disse arter og særlig af  

 trækkende arter.
De drager især omsorg for, at de arter, som omfattes af  

 jagtlovgivningen, hverken jages i redetiden eller i de forskellige faser af  

 yngletiden.
Når det drejer sig om trækkende arter, påser de ganske særligt at  

 de arter, der omfattes af jagtlovgivningen, ikke jages i yngletiden og under  

 deres træk til redebygningsstedet.
Medlemsstaterne tilsender Kommissionen  

 alle formålstjenlige oplysninger om den praktiske gennemførelse af deres  

 jagtlovgivning.
Artikel 8 1. For så vidt angår jagt på, fangst af eller drab på fugle i  

 overensstemmelse med dette direktiv forbyder medlemsstaterne anvendelse af  

 alle midler, indretninger eller metoder til massefangst eller -drab eller  

 ikke-selektiv fangst eller drab, som kan medføre, at en art forsvinder  

 lokalt; de forbyder herunder navnlig anvendelse af de i bilag IV, litra a),  

 nævnte midler, indretninger og metoder.
 2. Endvidere forbyder medlemsstaterne al jagt fra de i bilag IV, litra b),  

 nævnte transportmidler på de i samme bilag nævnte betingelser.
Artikel 9 1. Medlemsstaterne kan af nedenstående grunde fravige artikel 5, 6, 7 og  

 8, såfremt der ikke findes nogen anden tilfredsstillende løsning:
a) - af hensyn til den offentlige sundhed og sikkerhed, - af hensyn til sikkerheden for luftfarten, - for at hindre omfattende skader på afgrøder, besætninger, skove,  

 fiskeri- og vandområder, - for at beskytte flora og fauna; b) i forsknings- og undervisningsøjemed, for at genoprette og forny  

 bestanden samt for at muliggøre opdræt i forbindelse med de her nævnte  

 formål; c) for på strengt kontrollerede betingelser at tillade selektiv  

 indfangning, besiddelse eller enhver anden fornuftig anvendelse af bestemte  

 fuglearter i mindre mængder.
 2. I undtagelsesbestemmelserne skal anføres:
- de arter, der er omfattet af undtagelserne, - de tilladte fangst- eller drabsmidler, -indretninger eller -metoder, - de risikovilkår samt de omstændigheder med hensyn til tid og sted, under  

 hvilke sådanne undtagelsesbestemmelser kan meddeles, - den myndighed, som har bemyndigelse til at erklære, at de fastsatte  

 betingelser er opfyldt, og til at træffe afgørelse om hvilke midler,  

 indretninger eller metoder, der kan bringes i anvendelse inden for hvilke  

 grænser og af hvilke personer, - den kontrol, der skal føres.
 3. Medlemsstaterne tilsender hvert år Kommissionen en rapport om  

 gennemførelsen af denne artikel.
4. På grundlag af oplysninger, som Kommissionen råder over, herunder  

 navnlig de oplysninger, den har fået tilsendt i henhold til stk. 3, påser den  

 til stadighed, at følgerne af sådanne undtagelser ikke er i strid med dette  

 direktiv.
Den træffer passende forholdsregler i så henseende.
Artikel 10 1. Medlemsstaterne støtter forskning og andet arbejde med henblik på  

 beskyttelse, forvaltning og udnyttelse af bestanden af samtlige de i artikel  

 1 omhandlede fuglearter.
2. Særlig opmærksomhed vises forskning og arbejde vedrørende de i bilag V  

 nævnte emner.
Medlemsstaterne tilsender Kommissionen alle nødvendige  

 oplysninger, således at den kan træffe hensigtsmæssige foranstaltninger for  

 at sikre en samordning af den i denne artikel omhandlede forskning og andet  

 arbejde.
Artikel 11 Medlemsstaterne påser, at der ved indførelse af fuglearter, som ikke i  

 vild tilstand har deres naturlige ophold på medlemsstaternes område i Europa,  

 ikke tilføjes den lokale flora og fauna nogen skade.
De rådfører sig med  

 Kommissionen herom.
Artikel 12 1. Medlemsstaterne tilsender hvert tredje år fra udløbet af den i artikel  

 18, stk. 1, omhandlede frist Kommissionen en rapport om gennemførelsen af de  

 nationale bestemmelser, der er udstedt i henhold til dette direktiv.
2. Kommissionen udarbejder hvert tredje år en sammenfattende rapport på  

 grundlag af de i stk. 1 omhandlede oplysninger.
Den del af udkastet til denne  

 rapport, der vedrører oplysninger fra en given medlemsstat, tilsendes  

 myndighederne i denne medlemsstat til gennemsyn og berigtigelse.
Den endelige  

 udgave af rapporten tilsendes medlemsstaterne.
Artikel 13 Gennemførelsen af de foranstaltninger, der træffes i henhold til dette  

 direktiv, må ikke medføre en forringelse af de nuværende forhold med hensyn  

 til bevarelse af samtlige de i artikel 1 omhandlede fuglearter.
Artikel 14 Medlemsstaterne kan træffe beskyttelsesforanstaltninger, der er strengere  

 end dem, der er fastsat i dette direktiv.
Artikel 15 De ændringer, der er nødvendige for at tilpasse bilag I og V til den  

 tekniske og videnskabelige udvikling, samt de ændringer, der er omhandlet i  

 artikel 6, stk. 4, andet afsnit, vedtages i overensstemmelse med  

 fremgangsmåden i artikel 17.
Artikel 16 1. Med henblik på de i artikel 15 omhandlede ændringer nedsættes der et  

 udvalg for tilpasning af dette direktiv til den tekniske og videnskabelige  

 udvikling, i det følgende benævnt »udvalget«; dette sammensættes af  

 repræsentanter for medlemsstaterne, og formandskabet varetages af en  

 repræsentant for Kommissionen.
 2. Udvalget fastsætter selv sin forretningsorden.
Artikel 17 1. Når der henvises til den fremgangsmåde, der er fastsat i denne  

 artikel, indbringer formanden sagen for udvalget enten på eget initiativ  

 eller på begæring af en medlemsstats repræsentant.
2. Kommissionens repræsentant forelægger udvalget et udkast til de  

 foranstaltninger, der skal træffes.
Udvalget afgiver udtalelse om dette  

 udkast inden for en frist, som formanden kan fastsætte under hensyn til, hvor  

 meget det forelagte spørgsmål haster.
Udtalelsen vedtages med et flertal af  

 41 stemmer, idet der tillægges medlemsstaternes stemmer vægt som fastsat i  

 traktatens artikel 148, stk. 2. Formanden deltager ikke i afstemningen.
 3. a) Kommissionen vedtager de påtænkte foranstaltninger, dersom de er i  

 overensstemmelse med udvalgets udtalelse.
b) Såfremt de påtænkte foranstaltninger ikke er i overensstemmelse med  

 udvalgets udtalelse, eller såfremt der ikke foreligger nogen udtalelse,  

 forelægger Kommissionen straks Rådet et forslag vedrørende de  

 foranstaltninger, der skal træffes.
Rådet træffer afgørelse med kvalificeret  

 flertal.
 c) Såfremt Rådet ved udløbet af en frist på 3 måneder efter forslagets  

 indbringelse ikke har truffet afgørelse, vedtages de påtænkte  

 foranstaltninger af Kommissionen.
Artikel 18 1. Medlemsstaterne sætter de nødvendige administrativt eller ved lov  

 fastsatte bestemmelser i kraft for at efterkomme dette direktiv inden for en  

 frist på to år fra dets meddelelse.
De underretter straks Kommissionen herom.
 2. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er omfattet af  

 dette direktiv.
Artikel 19 Dette direktiv er rettet til medlemsstaterne.
Udfærdiget i Luxembourg, den 2. april 1979 På Rådets vegne J.
Fracois-Poncet Formand (1) EFT nr.
C 24 af 1.2.1977, s. 3, og EFT nr.
C 201 af 23.8.1977, s. 2.
(2) EFT nr.
C 163 af 11.7.1977, s. 28.
(3) EFT nr.
C 152 af 29.6.1977, s. 3.
(4) EFT nr.
C 112 af 20.12.1973, s. 40.
(5) EFT nr.
C 139 af 13.6.1977, s. 1.
Bilag 3 13. august 91 Kommissionen for de Europæiske Fællesskaber Dep.chef Leo Bjørnskov Miljøministeriet København Kære Leo! Jeg har gennemlæst dit fremsendte udkast til referat af mødet i går og kan  

 erklære mig enig i at det dækker de synspunkter mine kolleger og jeg  

 fremførte under mødet.
Med venlig hilsen Jørgen Henningsen København, den 13/9-91 Resume af møde den 12. august 1991 med Kommissionen vedrørende  

 Øresundsforbindelsen I mødet, der fandt sted i Bruxelles, deltog fra Kommissionens side:
Direktør J.
Henningsen, DG 11 (som stedfortræder for generaldirektør Brinkhorst) Hr.
Wægenbauer, Kommissionens Juridiske Tjeneste Hr.
Caisou-Rousseau, DG 11.
 Fra dansk side deltog:
Departementschef Leo Bjørnskov, Miljøministeriet Afdelingschef Kurt Lykstoft, Trafikministeriet Kommitteret Michael Elmer, Justitsministeriet Konsulent Jørgen Molde, Udenrigsministeriet Kontorchef Veit Koester, Skov og Naturstyrelsen På mødet blev der fra dansk side redegjort for indholdet af regeringens  

 brev af 12. august 1991, som Kommissionen havde modtaget samme dag, og der  

 blev samtidig besvaret en række spørgsmål fra Kommissionen.
Det blev herunder  

 understreget blandt andet at:
- man fra regeringens side baserede sig på artikel 1, stk. 5, i  

 VVM-direktivet, - bemærkningerne i lovforslaget var bindende for regeringen, - ændringer af projektet, der gik ud over loven, dens bemærkninger, og  

 hvad der i øvrigt indgik som forudsætninger for Folketingets beslutning, i  

 alle tilfælde ville blive forelagt Folketinget, - ændringer af projektets karakter (tunnelløsning) ville kræve en ændring  

 af såvel den dansk-svenske aftale som anlægsloven, - Folketinget herudover ville blive inddraget i de fremtidige beslutninger  

 i overensstemmelse med lovens bemærkninger, - regeringen ville sørge for, at der blev gennemført foranstaltninger i  

 begge de berørte fuglebeskyttelsesområder, og herunder inddrage de relevante  

 myndigheder og interesseorganisationer m.v.
 Det blev præciseret, at samtlige de ovennævnte tilkendegivelser til  

 understregning af deres forpligtende karakter ville blive markeret af de  

 pågældende ministre over for Folketinget under lovens tredje behandling.
Fra Kommissionens side gjorde direktør Jørgen Henningsen opmærksom på, at  

 man af tidsmæssige grunde, og fordi regeringens brev kun forelå på dansk,  

 alene havde mulighed for en foreløbig vurdering af sagen.
Endvidere  

 understregede Jørgen Henningsen, at man på generaldirektoratsniveau ikke  

 havde mandat til at tage endelig stilling til sagen, idet en afgørelse af, om  

 der skulle indledes traktatkrænkelsessag, alene tilkom den samlede Kommission  

 (de 17 kommissærer).
 Direktør Jørgen Henningsen understregede imidlertid samtidig, at brevet af  

 8. august 1991 fra Kommissionen ikke skulle opfattes som en trussel om en  

 retssag, men alene havde til formål at påpege at Kommissionen efter den  

 danske regerings brev af 14. maj 1991 ikke følte sig overbevist om, at den  

 danske beslutningsproces ville dække EF-lovgivningens krav.
 Efter de oplysninger der nu er fremkommet fra dansk side, fandt Jørgen  

 Henningsen, at der var tilvejebragt meget mere klarhed om sagen.
Med hensyn til fuglebeskyttelsesdirektivet lod Jørgen Henningsen forstå,  

 at man generelt havde megen sympati og respekt for den danske administration  

 og især udpegningen af de 111 danske områder i henhold til direktivets  

 artikel 4, og mente, at dette ville indgå i Kommissionens vurdering af  

 Øresundsforbindelsens forhold til fuglebeskyttelsesdirektivet.
På den anden  

 side blev EF-domstolens restriktive fortolkning af direktivet endnu engang  

 fremhævet.
 Det tilføjes, at Jørgen Henningsen efter mødet udtalte til det danske  

 fjernsyn, at han havde været særdeles tilfreds med den danske redegørelse, og  

 han ikke var sikker på, at Kommissionens brev af 8. august 1991 ville være  

 blevet afsendt, hvis Kommissionen dengang havde siddet inde med de  

 oplysninger, man havde fået fra dansk side på mødet.
Bilag 4 Den 13. august 1991Brev nr. 558 J.nr. 91-84211-1SH Folketingets Trafikudvalg, Folketinget, Christiansborg, 1240 København K.
I fortsættelse af samrådet i dag, hvorunder der blev  

 rejst spørgsmål om fremgangsmåden ved en ændring af udformningen af  

 Øresundsforbindelsen, jf. artikel 2 i regeringsaftalen, skal jeg oplyse  

 følgende:
 Såfremt kommende undersøgelser skulle vise, at det er hensigtsmæssigt ved  

 udbudet at give mulighed for andre projektforslag for en kombineret jernbane-  

 og vejforbindelse, kan dette ske, hvis der opnås enighed herom mellem den  

 danske og den svenske regering.
 Det vil imidlertid også være nødvendigt at opnå Folketingets tilslutning,  

 hvilket skal ske gennem vedtagelsen af en særlig lovgivning herom.
 85 eksemplarer af dette brev vedlægges.
