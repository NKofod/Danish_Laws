Nr BTL 5 Betænkning over Forslag til lov om afgift af renter af forbrugslån   

 Nr L 5 1986-87, 1. samling Blad nr 71 Afgivet af skatte- og afgiftsudvalget Afgivet: 19861013 Udvalget har behandlet lovforslaget i en række møder og har herunder stillet spørgsmål til ministeren for skatter og afgifter og justitsministeren, som disse har besvaret dels skriftligt, dels i samråd.
En række af disse spørgsmål og ministeren for skatter og afgifters besvarelse heraf er optrykt i et bilag til denne betænkning.
 Skriftlige og/ eller mundtlige henvendelser er modtaget fra:
Andelsboligforeningernes Fællesrepræsentation, Andersen, Bent, Bagsværd, Assurandør-Societetet, Automobil-Importørernes Sammenslutning, Bachmann, Steen, kontorchef, Ballerup, Bolig-, Motor- og Hjælpemiddeludvalget, Borbjerg Sparekasse, Burmeister & Wain Skibsværft A/ S, Carl Bro-Gruppen A/ S, Centralforeningen for Danske Assurandører, CO-METAL, Danmarks Aktive Handelsrejsende, Danmarks Rederiforening, Danmarks Sparekasseforening, Dansk Ejendomsmæglerforening, Danske Investeringsforeningers Fællesrepræsentation, De danske Landboforeninger, Den Danske Bankforening, DJØF, Erhvervenes Skattesekretariat, Erhvervssprogligt Forbund, Forenede Danske Ejendomshandlere/ -mæglere, Foreningen af Danske Ejendomsformidlere, Foreningen af Statsautoriserede Revisorer, Global Finans, GS Finansadministration, HK, Hyllested, Preben, Sønderborg, Håndværksrådet, Kjærgaard, C.
J., Hellerup, Kousgaard, P., Hellerup, Kristensen, Ulla Blok, Ringkøbing amt, Landsforeningen af Vanføre, Moltke-Leth & Svejstrup, advokatfirma, Nielsen, Henning, Langå, Nordjyllands Revisionskontor A/ S, O.V.E., Petersen, Erik Damgaard, lærer, Kolding, Rederiforeningen, Skibsværftsforeningen, Tjenestemændenes Fællesudvalg og Vejlby Landbrugsskole.
Der er af ministeren for skatter og afgifter stillet ændringsforslag, hvorom henvises til de ledsagende bemærkninger.
Herefter indstiller et mindretal (Det Konservative Folkepartis, Venstres, Det Radikale Venstres, Centrum-Demokraternes og Kristeligt Folkepartis medlemmer af udvalget) lovforslaget til vedtagelse med de af ministeren for skatter og afgifter stillede ændringsforslag.
Et andet mindretal (Socialdemokratiets medlemmer af udvalget) indstiller lovforslaget til forkastelse ved. 3. behandling.
Mindretallet er enig i behovet for indgreb mod lånefinansieret overforbrug, men ønsker indgrebet rettet mod alle långivende virksomheder i stedet for mod den enkelte låntager.
Mindretallet er af den opfattelse, at den af regeringen valgte metode rummer en uacceptabel vilkårlighed i den indbyrdes behandling af borgere med samme reelle gældsstiftelse til bolig- eller forbrugsformål.
Dette gælder uanset enkelte positive ændringsforslag fra regeringen om afgrænsningen af gamle boligrelaterede lån, der er fremkommet som resultat af udvalgsarbejdet.
Mindretallet er til det yderste betænkelig ved lovforslagets negative administrative konsekvens for skattereformens praktiske gennemførelse og de misbrug af virksomhedsordningen, der gives mulighed for gennem f. eks. ejendomsinteressentskaber, og skal stærkt beklage, at regeringen og Det Radikale Venstre hermed forvrider det regelsæt, der er aftalt mellem skattereformpartierne.
Mindretallet mener sammenfattende, at lovforslaget skaber utålelig vilkårlighed og administrativt rod.
Det sidste forstærkes ved den senest indføjede etårige pensionsordning med flere hundrede tusinde indbetalinger på mellem 51 kr. og 1.000 kr.
Et tredje mindretal (Socialistisk Folkepartis medlemmer af udvalget) udtaler:
Mindretallet er principielt positiv over for, at det offentlige holder op med at give tilskud til renter af forbrugsgæld.
Disse »tilskud« gives i dag via rentefradragsretten på selvangivelsen, og regeringen vil med lovforslaget i virkeligheden reducere disse fradrags værdi i forhold til det aftalte i skattereformen.
Mindretallet finder imidlertid, at regeringen i sit udspil har valgt en helt uacceptabel model, der rummer så mange momenter af tilfældighed og så mange skævheder, at den må forkastes.
Mindretallet har forsøgt at bidrage konstruktivt til at løse disse problemer efter principper, der ville fritage renter vedrørende gæld optaget før den 7. oktober 1986 til gengæld for en stramning af reglerne for modregning af renteindtægter mv.
Mindretallet udbad sig ministerens kommentarer hertil, men modtog først svar på forespørgslen kl. 21.45 mandag den 13. oktober, 45 minutter før betænkningsafgivelsen.
Tilsvarende har ministeren jf. det optrykte svar på spørgsmål 38 ikke villet efterkomme et ønske om at indhente forslag til løsning af problemerne udefra.
Mindretallet skal meget stærkt beklage dette.
Forligsaftalen mellem regeringen og Det Radikale Venstre løser ikke problemerne.
Ni tiendedele af de skævheder, der er blevet dokumenteret i udvalgsarbejdet, består fortsat:
- indgrebet vil ramme meget tilfældigt og urimeligt i titusindvis af situationer, - lejere bliver fortsat stillet ringere end ejere, - selvstændige erhvervsdrivende går helt fri af indgrebet og kan reelt fortsætte med at optage forbrugslån uden afgift, og - personer med rørlig nettoformue er heller ikke på nogen måde omfattet af de forbrugsbegrænsende foranstaltninger.
Disse forhold har det med de givne arbejdsforhold ikke været muligt at rette op på i det foreliggende lovforslag, og mindretallet vil derfor som alternativ pege på de af SF fremsatte forslag nr.
L 38-43 og B 8, som førstebehandles i Folketinget tirsdag den 14.
 oktober.
Mindretallet vil til 2. behandling uden for betænkningen stille ændringsforslag om, at lån med kommunegaranti til indskud i lejligheder fritages for afgift, og ændringsforslag, der sikrer, at lejere, indehavere af andelsboliger og husejere stilles lige med hensyn til lån til finansiering af egen bolig.
 Mindretallet vil i øvrigt redegøre for sin stilling ved 2.
 behandling.
Et fjerde mindretal (Fremskridtspartiets medlem af udvalget) indstiller lovforslaget til forkastelse ved 3. behandling og udtaler:
Renteskatten vil medføre, at især lønmodtagere og skatteydere med store private renteudgifter vil blive udsat for en ny voldsom skatteplyndring.
 Renteskatten, der sammen med skattereformen træder i kraft den 1.
januar 1987, nedsætter tilsammen rentefradragets skatteværdi fra ca. 70 til 30 pct.
 Altså mere end en halvering af den hidtil gældende rentefradragsret.
Selv om de skatte- og afgiftsforhøjelser, som firkløverregeringen i hele sin regeringsperiode har gennemført, har voldt store problemer for både skatteydere og hele samfundsøkonomien, så er det angreb, man nu retter mod rentefradragsretten, en langt mere alvorlig sag.
Efter at fradragsretten for betalte skatter blev afskaffet i 1967, har rentefradraget været skatteydernes eneste værn imod den totale skatteplyndring.
Med den nye renteskat har firkløverregeringen givet de socialistiske partier en god anledning til at fortsætte deres angreb mod rentefradragsretten, og med forslaget her er vejen åbnet for en total afskaffelse af rentefradragsretten over en årrække, hvormed der er givet grønt lys for den totale skatteplyndring.
Det er ikke det private forbrug, men derimod det offentlige forbrug, der er alt for stort, og derfor er det naturligvis det offentlige forbrug, der skal formindskes ved at gennemføre offentlige besparelser.
De skattelettelser, som så kan gennemføres, vil nedsætte omkostningsniveauet og forbedre konkurrenceevnen, hvorved vi kan producere og eksportere os ud af betalingsbalanceunderskuddet.
Ændringsforslag Af ministeren for skatter og afgifter, tiltrådt af et mindretal (KF, V, RV, CD og KRF):
Til § 3 1) I stk. 4, nr. 1, udgår »med fradrag af rentetilskud til  

 disse«.
2) I stk. 4, nr. 2, ændres »jf. § 2 i lov om lån mod pant i fast ejendom for ikke-realkreditinstitutter« til: »jf. §§ 2 og 9 i  

 lov om realkreditlignende lån og andelsboliglån mv.«.
 3) Stk. 4, nr. 3, affattes således:
»3) renter af andre end de under nr. 1 og 2 nævnte lån, for så vidt der er tale om lån mod sikkerhed i tinglyst pant i fast ejendom, der tilhører den afgiftspligtige eller dennes ægtefælle, eller mod sikkerhed i tinglyste sælgerpantebreve i fast ejendom, der tidligere har tilhørt den afgiftspligtige eller dennes ægtefælle.
Endvidere medregnes i afgiftsårene 1987-89 renter af byggelån omfattet af § 62, stk. 5, i lov om stempelafgift.
Renter af kassekreditter eller andre lån med adgang til variabel udnyttelse er ikke omfattet af bestemmelsen i 1. pkt.« 4) I stk. 4 indsættes som nyt nr. 4:
»4) renteudgifter ved selvstændig skibsvirksomhed, der er den skattepligtiges bierhverv, jf. personskattelovens § 4, stk. 1, nr.
10, og hvor betingelserne for optagelse af lån i Danmarks Skibskreditfond er opfyldt.« 5) Stk. 5 affattes således:
»Stk. 5. Nedsættelse af afgiftsgrundlaget efter stk. 4, nr. 3, er betinget af, at aftalen om udstedelse af pantebrev eller låneaftalen er indgået skriftligt før den 7. oktober 1986, og af, at der inden dette tidspunkt er indgået skriftlig aftale om lånets afvikling.
Hvis sikkerheden består i tinglyst ejerpantebrev, skadesløsbrev eller sælgerpantebrev, er det endvidere efter stk.
4, nr. 3, 1. pkt., en betingelse, at afviklingen blev aftalt over en periode på mindst 8 år.« 6) I stk. 7 ændres »25« til: »50«.
 7) Efter stk. 7 indsættes som nyt stk. 8:
»Stk. 8. Ved beregningen af afgiftsbeløbet bortses fra  

 ørebeløb.« Til § 6 8) I stk. 4 indsættes som nyt 2. pkt.:
 »§ 5, stk. 2, 2. pkt., finder tilsvarende anvendelse.«.
 2. pkt. bliver herefter 3. pkt.
 9) Efter stk. 4 indsættes som nyt stk. 5:
»Stk. 5. Det efter stk. 3 beregnede kapitalafkast nedsættes med renteudgifter efter § 3, stk. 4, nr. 4. Kapitalafkastet kan dog ikke nedsættes til et lavere beløb end 0 kr.« Ny paragraf 10) Efter § 9 indsættes som ny paragraf:
»§ 10. Ministeren for skatter og afgifter fastsætter regler, hvorefter de afgiftspligtige for 1987 kan vælge inden for visse frister at indbetale det afgiftsbeløb, der er beregnet for det nævnte afgiftsår, til en pensionsordning, der omfattes af pensionsbeskatningslovens kapitel 1. I så fald bortfalder pligten til at betale afgiften.
Indbetalingen kan ikke fradrages ved opgørelsen af den skattepligtige indkomst.
Udbetalingerne behandles efter reglerne i pensionsbeskatningsloven om beskatning af udbetalinger fra ordninger af den pågældende art.
Der fastsættes en periode, inden for hvilken ordningen ikke kan hæves eller overføres til en anden pensionsordning.
I øvrigt omfattes pensionsordningerne af reglerne i pensionsbeskatningsloven i det omfang, reglerne er forenelige med denne bestemmelse.
Pensionsbeskatningslovens krav til ordningerne, herunder aldersbetingelserne, kan dog fraviges.
Ministeren for skatter og afgifter kan fastsætte regler for livsforsikringselskabers, pensionskassers og pengeinstitutters medvirken ved ordningen.
Kontohavere, der indbetaler til konti i pengeinstitutter, er afgiftspligtige efter realrenteafgiftsloven.« §§ 10-13 bliver herefter §§ 11-14.
BEMÆRKNINGER Til nr. 1 Efter lovforslaget formindsker et eventuelt rentetilskud til studielån de værdier, hvormed studielånsrenterne fragår ved opgørelsen af afgiftsgrundlaget.
Da rentetilskuddet ikke er en renteindtægt, er det ikke fundet rimeligt at modregne rentetilskuddet i de renteudgifter, som er afgiftsfri.
Til nr. 2 Efter ændringsforslaget friholdes visse renteudgifter vedrørende lån til anskaffelse af andelsbolig mv.
De lån, der giver adgang til afgiftsfritagelse, vil blive nærmere beskrevet i Industriministeriets lov om realkreditlignende lån og andelsboliglån mv.
 Afgiftsfritagelsen for renter af lån til køb af andelsboliger mv.
anslås rent skønsmæssigt at medføre et provenutab af størrelsesordenen 50 mill. kr., målt i forhold til lovforslagets provenutab.
Til nr. 3 og 5 Efter ændringsforslagene sker der en lempelse af betingelserne for, at renter af lån optaget før 7. oktober 1986 kan blive afgiftsfri.
Således fritages renter af lån mod sikkerhed i sælgerpantebreve, som er tinglyst i den afgiftspligtiges eller ægtefællens tidligere ejendom, fra afgiften.
Endvidere foreslås, at det ikke skal være en betingelse for afgiftsfritagelse, at lånet er ydet med det fulde beløb med en samtidig aftalt afvikling.
Det er tilstrækkeligt, at der er indgået skriftlig aftale om lånet og dets afvikling inden den 7.
 oktober 1986.
Endelig er kravet om, at ejerpantebreve og skadesløsbreve ved lånets optagelse skal have mindst samme størrelse som låneprovenuet, foreslået ophævet.
Reglen om, at afviklingsperioden for lån skal være mindst 8 år, når sikkerheden består i tinglyst ejerpantebrev eller skadesløsbrev, skal også gælde for tinglyste sælgerpantebreve.
Det bemærkes, at renter af kassekreditter og andre lån med adgang til variabel udnyttelse fortsat ikke skal være afgiftsfri.
Der findes ingen statistiske oplysninger, som gør det muligt at udarbejde et blot nogenlunde underbygget skøn over ændringsforslagenes provenumæssige virkninger.
Til nr. 4 og 9 Ændringsforslaget under nr. 4 går ud på, at nettorenteudgifter vedrørende skibsvirksomhed, der er den skattepligtiges bierhverv, fragår ved opgørelsen af afgiftsgrundlaget.
Ordningen omfatter alene nettorenteudgifter vedrørende skibe, der efter deres type og størrelse opfylder betingelserne for at kunne belånes i Danmarks Skibskreditfond.
Renteudgifterne opgøres som anpartshavers andel af anpartsforetagendets samlede renteudgifter og renteindtægter ifølge det regnskab, investor årligt modtager.
Ændringsforslaget under nr. 9 er en konsekvens af det samtidig stillede ændringsforslag til § 3, stk. 4. Forslaget går ud på, at kapitalafkastet nedsættes med renteudgifterne vedrørende skibet.
Hvis renteudgifterne er lig med eller større end kapitalafkastet, gives der herefter ikke fradrag for noget kapitalafkast i afgiftsgrundlaget.
Herved undgås, at den afgiftspligtige kan nedsætte sine renteudgifter både med beregnet kapitalafkast af skibet og med udgifter til renter af lån optaget i Danmarks Skibskreditfond.
Til nr. 6 og 7 Efter ændringsforslagene skal grænsen for, hvornår der opkræves afgift, forhøjes fra 25 kr. til 50 kr.
Samtidig foreslås det, at der bortses fra ørebeløb.
Denne forhøjelse af bundgrænsen for opkrævning af afgiftsbeløb fra 25 kr. til 50 kr. skønnes at medføre, at antallet af husstande, der skal betale afgift for 1987, falder med ca. 20.000 fra ca. 850.000 til 830.000. Provenuet skønnes at falde med knap 1 mill. kr., målt i forhold til lovforslaget.
Til nr. 8 Efter § 6, stk. 4, skal det beregnede kapitalafkast uden for virksomhedsordningen nedsættes med renteudgift vedrørende afgiftsfri prioritetslån efter § 3, stk. 4, nr. 2 og 3.
Ændringsforslaget indeholder en præcisering af, at nedsættelsen af kapitalafkastet alene skal ske med en forholdsmæssig andel af disse renteudgifter, når ejendomme både benyttes privat og erhvervsmæssigt.
Til nr. 10 Efter ændringsforslaget skal der for 1987 gives den afgiftspligtige adgang til at undgå afgiften ved at indbetale et beløb til en pensionsordning.
Ordningen skal være valgfri.
Pensionsbeløbet skal indbetales til en ordning, der omfattes af pensionsbeskatningslovens kapitel 1. Der tænkes herved navnlig på ordninger med løbende udbetalinger i et livsforsikringsselskab eller en pensionskasse som nævnt i pensionsbeskatningslovens § 2, nr. 4, rateforsikring eller rateopsparing som nævnt i pensionsbeskatningslovens § 8 og § 11 A eller kapitalpension som nævnt i pensionsbeskatningslovens §§ 10 og 12.
Indbetalinger til privattegnede pensionsordninger kan efter de gældende regler fradrages ved opgørelsen af den personlige indkomst efter pensionsbeskatningslovens § 18. Foretages der indbetalinger efter de foreslåede regler, er der ingen fradragsret, og reglerne i § 18 anvendes derfor ikke.
Der er ikke mulighed for at lade en arbejdsgiver indbetale til en pensionsordning efter de foreslåede regler.
En arbejdstager kan derfor ikke træffe aftale med sin arbejdsgiver om, at denne indbetaler beløbet på en af de nævnte pensionsordninger.
Ministeren for skatter og afgifter vil i en bekendtgørelse fastsætte de nærmere regler om ordningen.
Det er tanken, at pensionsbeskatningslovens regler i vid udstrækning skal gælde for de pensionsordninger, der oprettes efter den foreslåede bestemmelse.
Det gælder f. eks. reglerne om afgift eller indkomstskat ved udbetaling, reglerne om, at indeståendet er fritaget for formueskat, og at tilskrivning af renter og bonus mv.
ikke indgår i den skattepligtige indkomst.
Ministeren har dog mulighed for at fravige reglerne i pensionsbeskatningsloven, f.
 eks. om aldersbetingelser for at oprette eller hæve indeståendet.
Der vil endvidere være adgang til at indbetale til en kapitalpensionsordning, selv om indbetalingen overstiger 25.000 kr.'s grænsen, da det kun er fradragsretten, der er begrænset til dette beløb.
Der er ligeledes en adgang for ministeren til at fastsætte regler om pensionsopsparingsinstitutternes medvirken ved ordningen.
I medfør af denne bestemmelse kan ministeren f. eks. pålægge institutionerne at indberette pensionsindbetalingerne til skattemyndighederne.
Efter reglerne i pensionsbeskatningslovens § 48 kan en pensionsordning ophæves »i utide«, dvs. inden pensionsalderen indtræder, mod afgift og tillægsskat.
Pensionsordninger efter de foreslåede regler skal derimod ikke kunne ophæves, før de aldersgrænser, der fastsættes, er nået.
Det er derfor nødvendigt, at pensionsindbetalinger efter de foreslåede regler holdes adskilt fra øvrige pensionsmidler, der tilhører den pågældende opsparer.
Der skal således ikke kunne indbetales til en allerede oprettet pensionsordning for den afgiftspligtige.
Efter lovforslagets § 11, stk. 1, kan ministeren for skatter og afgifter fastsætte nærmere regler om lovens administration.
Denne bestemmelse tænkes anvendt til også at fastsætte nærmere regler om de foreslåede indbetalinger til pension, herunder om fremgangsmåden ved den afgiftspligtiges valg af pensionsindbetaling og kontrollen med indbetalingen.
Det er endvidere tanken at fastsætte regler, hvorefter pensionsopsparingen ikke kan stilles til sikkerhed for gæld.
Afkast af de foreslåede pensionsindbetalinger skal omfattes af realrenteafgiften.
For ordninger i livsforsikringsselskaber og pensionskasser følger det allerede af, at institutioner er omfattet af afgiftspligten.
For ordninger i pengeinstitutter er det foreslået, at kontohaveren omfattes af realrenteafgiftspligten.
Ændringsforslaget vil antagelig bevirke, at langt den overvejende del af de beregnede afgiftsbeløb vil blive indbetalt til en pensionsordning.
Derved vil næsten hele det afgiftsprovenu på ca.
1,5 mia. kr., der er omtalt i bemærkningerne til lovforslaget, falde bort.
Hagen Hagensen (KF) Collet (KF) Agnete Laustsen (KF) Fogh Rasmussen (V) Skrumsager Skau (V) Bente Juncker (CD) Ove Jensen (FP) Kofod-Svendsen (KRF) nfmd.
Jytte Hilden (S) Hans Hækkerup (S) Camre (S) Lohmann (S) Stavad (S) fmd.
Tastesen (S) Ruth Olsen (SF) Thoft (SF) Lone Dybkjær (RV) Partiet VS havde ikke medlemmer i udvalget.
Nogle af udvalgets spørgsmål til ministeren for skatter og afgifter og dennes svar herpå Spørgsmål 1:
 Hvor stor en del af det forventede provenu antages at komme fra:
a) selvstændige landmænd b) andre selvstændige.
De til beregningen anførte forudsætninger bedes specificeret i svaret.
 Spørgsmål 63:
Hvilke statistiske oplysninger findes vedrørende sammenhængen mellem nettorenteudgifter ifølge lovforslaget og bruttoindkomst for personer? Svar:
Det seneste tilgængelige statistiske materiale, hvor der foreligger oplysninger om bruttoindkomsten og de indkomst- og fradragskomponenter, der indgår i lovforslagets afgiftsgrundlag, er selvangivelsesundersøgelsen for indkomståret 1982.
På grundlag af disse oplysninger er det muligt at belyse afgiftsgrundlaget opgjort som følgende:
Samlede renteudgifter ¬ prioritetsrenter ¬ samlede renteindtægter ¬ aktieudbytte ¬ skattegodtgørelse Nettorenteudgifter Der findes ikke særskilte oplysninger om størrelsen af studielånsrenter i indkomststatistikken.
Den ovenfor viste opgørelse af nettoudgifterne er tilnærmelsesvis det korrekte afgiftsgrundlag for husstande, der ikke er selvstændige erhvervsdrivende.
I nedenstående oversigt er vist, hvorledes nettorenteudgifterne fordeler sig efter bruttoindkomstens størrelse for husstande, ekskl. selvstændige.
Der findes tillige oplysninger i selvangivelsesundersøgelsen om selvstændige erhvervsdrivendes renteudgifter opdelt på erhvervs-, prioritets- og andre renteudgifter.
De foreliggende oplysninger viser, at afgiftsgrundlaget for de selvstændige erhvervsdrivende ligger langt over gennemsnittet for andre skattepligtige husstande.
En nærmere undersøgelse viser, at årsagen hertil er, at det ligningsmateriale, der ligger til grund for selvangivelsesundersøgelsen, er mangelfuldt.
I mange tilfælde er opdelingen af renteudgifterne foretaget ret vilkårligt.
Det er således ikke muligt på grundlag af det statistiske materiale at foretage rimelige skøn over lovforslagets provenuvirkninger for selvstændige erhvervsdrivende, herunder landbrugere.
Antages det, at selvstændige erhvervsdrivendes afgiftsgrundlag svarer til afgiftsgrundlaget for andre skattepligtige husstande, kan det med et yderst usikkert skøn anslås, at afgiften for de selvstændige erhvervsdrivende vil være i størrelsesordenen 100 mill. kr.
 Spørgsmål 2:
Er det rigtigt, at alle erhvervsdrivende kan belåne hele værdistigningen på erhvervsejendomme ved 18. almindelige vurdering uden at betale afgift? Svar:
Udgangspunktet i virksomhedsskatteloven er, at renteudgifter af gæld svarende til fuld fremmedfinansiering af erhvervsaktiverne anses for erhvervsmæssige renteudgifter.
Dette udgangspunkt er videreført i lovforslaget, idet kapitalafkast nedsætter afgiftsgrundlaget, mens rentekorrektionsbeløb forøger afgiftsgrundlaget.
Er virksomheden ikke fuldt fremmedfinansieret, f. eks. på grund af en værdistigning på en erhvervsejendom ved 18.
almindelige vurdering, vil kapitalafkastet normalt være positivt og derfor kunne modregnes i renteudgiften af egentlige forbrugslån.
Et tilsvarende resultat fremkommer for selvstændige, der ikke benytter virksomhedsordning, når kapitalafkastet opgøres efter den skematiske metode i lovforslagets § 6.
Spørgsmålet kan besvares bekræftende, for så vidt værdistigningen ikke allerede er belånt.
 Spørgsmål 3:
Hvad bliver for en anpartshaver med højeste marginalskat i 1987 fradragsværdien af et supplerende rentefradrag i et ejendomsinteressentskab, der i forvejen har belånt 80 pct. af den aktuelle ejendomsvurdering og kan afskrive efter reglerne for industribygninger? Betales i dette tilfælde renteafgift af supplerende låntagning? Svar:
Det i spørgsmålet nævnte eksempel kunne vedrøre en person med en lønindkomst på 300.000 kr. uden nævneværdige ligningsmæssige fradrag.
Vedkommende deltager i et ejendomsinteressentskab, og hans andel af ejendommens værdi ved 18. almindelige vurdering udgjorde 100.000 kr.
Ejendommen er belånt op til 80 pct. af ejendomsværdien, svarende til 80.000 kr. for hans andel.
Renteudgiften heraf udgør 8.000 kr. årligt.
Andelens overskud før renter udgør 15.000 kr.
Vedkommende har ingen nettorenteudgifter i øvrigt.
Efter lovforslaget opgøres afgiftsgrundlaget således, idet det forudsættes, at virksomhedsordningen benyttes:
Det forudsættes nu, at interessentskabet optager yderligere banklån svarende til 20.000 kr. pr. 100.000 kr. andel og udbetaler låneprovenuet til interessenterne.
Interessentskabet får derved yderligere renteudgifter på 2.000 kr. pr. 100.000 kr. andel.
Det forudsættes videre, at interessenterne anvender låneprovenuet til køb af forbrugsgoder.
 Anvendes virksomhedsordningen, kan afgiftsgrundlaget opgøres således:
Afgiftsgrundlag Der bliver således ikke tale om afgift af den supplerende låntagning.
Skatteværdien af det yderligere rentefradrag bliver for interessenten i eksemplet ca. 56 pct., når virksomhedsordningen benyttes, da den supplerende låntagning nedsætter afkastgrundlaget og dermed det beregnede kapitalafkast.
Benytter vedkommende ikke virksomhedsordningen, bliver skatteværdien af det yderligere rentefradrag ca. 50 pct.
 Spørgsmål 7:
Udvalget ønsker tilstillet Statsskattedirektoratets vurdering af de administrative meromkostninger ved forslagets gennemføelse, dels for de statslige ligningsmyndigheder og dels for kommunerne.
 Svar:
 Der henvises til vedhæftede svar fra Statsskattedirektoratet.
København, den 11. oktober 1986 STATSSKATTEDIREKTORATET DIREKTØREN Til brug for besvarelse af skatte- og afgiftsudvalgets spørgsmål 7 til forslag til lov om afgift af renter af forbrugslån (L. 5) har skattedepartementet bedt statsskattedirektoratet om en udtalelse.
Jeg er bekendt med pkt. 6 i bemærkningerne til lovforslaget, og det er ikke muligt på nuværende tidspunkt at skønne præcist, hvor store administrative merudgifter lovforslaget vil medføre.
Jeg kan oplyse, at afgiften vil nødvendiggøre oprettelsen af et særskilt register til afgiftsberegning og udskrivning af opgørelser og opkrævningsmateriale.
Dette register skal kunne kommunikere med det almindelige ligningssystem for at sikre, at eventuelle ændringer af ligningsgrundlaget medfører en tilsvarende justering af afgiftsgrundlaget.
 Herudover skal der etableres kommunikation til andre registre f. eks.
 virksomhedsregisteret.
Merudgifterne vil således hovedsageligt vedrøre edb-planlægning og systemudvikling, idet den øvrige administration af afgiften i meget væsentligt omfang kan tilrettelægges efter de samme regler, som gælder for indkomstskatten.
Et skøn over administrative merudgifter i den kommunale skatteforvaltning må bero på nærmere forhandlinger med kommunerne.
Hans Westerberg Spørgsmål 12:
Kan ministeren bekræfte, at lån f. eks. på 500.000 kr. optaget til køb af ny Mercedes, som er sikret ved et ejerpantebrev på tilsvarende størrelse, er fritaget for afgiften, såfremt afviklingsperoden er på mindst 8 år? Gør det nogen forskel, om ejerpantebrevet helt eller delvist ligger uden for den faste ejendoms værdi i fri handel? Svar:
Efter lovforslagets § 3, stk. 5, jf. stk. 4, nr. 3, er lån, hvor sikkerheden består i tinglyst ejerpantebrev i fast ejendom, der tilhører den afgiftspligtige eller dennes ægtefælle, fritaget for afgiften.
Det er dog en betingelse, at lånet er optaget før den 7.
oktober 1986, at det er ydet med det fulde beløb på en gang med en samtidig aftalt afvikling over en periode på mindst 8 år, og at ejerpantebrevet ved lånets optagelse havde et pålydende af mindst samme størrelse som låneprovenuet.
Hvis det i spørgsmålet omtalte lån opfylder disse betingelser, er renterne afgiftsfri.
Efter lovforslaget skal renter af lån til finansiering af ejerboliger friholdes fra afgiften.
Dette sker ved, at renter af nærmere angivne prioritetslån fritages fra afgiften.
Disse lån omfatter de omtalte lån mod sikkerhed i tinglyst ejerpantebrev i fast ejendom.
Når man har fritaget renterne af disse lån for afgift, skyldes det, at låneprovenuet typisk anvendes til boligformål.
Når man ikke har lagt vægt på den konkrete anvendelse af låneprovenuet, skyldes det, at det er særdeles vanskeligt - for ikke at sige umuligt - at finde ud af, hvad et givet låneprovenu er anvendt til.
 Spørgsmål 16:
Hvordan konstateres det, om afviklingsperioden på optagelsestidspunktet er 8 år eller derover, da det som hovedregel ikke fremgår af lånedokumentet, og da afviklingsperioden er meget afhængig af renteniveauet ved lån med fast ydelse? Svar:
Hvis sikkerheden for lån, der er omfattet af forslagets § 3, stk. 4, nr. 3, 1. pkt., består i ejerpantebrev eller skadesløsbrev, er det efter forslagets § 3, stk. 5, 2. pkt., bl.a. en yderligere betingelse for afgiftsfritagelse, at afviklingen blev aftalt til en periode af mindst 8 år.
Det er tanken, at oplysning om afviklingsperiode skal gives af den afgiftspligtige.
Skattemyndighederne vil eventuelt kunne kontrollere den afgiftspligtiges oplysninger ved henvendelse til långiver.
Ved lån med fast ydelse kan afviklingsperioden være afhængig af renteniveauet.
I disse tilfælde må spørgsmålet om afgiftsfritagelse afgøres på grundlag af, om det efter lånerenten ved lånets optagelse kunne påregnes, at afviklingsperioden ville være 8 år eller derover.
Der tages ikke hensyn til efterfølgende ændringer i renteniveauet.
 Spørgsmål 19:
Kan ministeren bekræfte, at skattearbitragemuligheden med at optage lån ultimo 1986 med 6 måneders forudbetalte renter, hvor pengene placeres med bagudberegnede renter, som således går fra i forbrugsrenteudgiften i 1987, vil være en oplagt omgåelsesmulighed, som kan anbefales alle, som har høj indkomst, og som vil undvige afgiften i 1987? Svar:
Ved opgørelsen af afgiftsgrundlaget følger man efter lovforslaget samme regler som for opgørelsen af den skattepligtige indkomst.
Dette gælder også spørgsmålet om, hvornår renteudgifter og renteindtægter indgår i afgiftsgrundlaget.
Efter ligningslovens § 5 fradrages renteudgifter ved opgørelsen af den skattepligtige indkomst normalt i det år, hvor renten forfalder til betaling.
Fradraget for renteudgifter, som vedrører en længere periode end 6 måneder, og som forfalder mere end 6 måneder før udløbet af perioden, fordeles ved opgørelsen af den skattepligtige indkomst over den periode, renteudgiften vedrører.
Renteindtægter indgår normalt i den skattepligtige indkomst og afgiftsgrundlaget, når de forfalder til betaling.
Det følger af den netop omtalte bestemmelse, at der i forbindelse med årsskiftet 1986-87 kan være en vis tilskyndelse til at indgå i skattemæssigt motiverede dispositioner i forbindelse med f. eks.
 ind- og udlån i pengeinstitutter.
Spørgsmålet om den ligningsmæssige bedømmelse af sådanne konstruktioner henhører under ligningsmyndighederne.
Det kan tilføjes, at Danmarks Nationalbank i anledning af spørgsmålet har udtalt følgende:
»Nationalbanken og pengeinstitutternes organisationer nedsatte i januar 1986 et udvalg, som i 1986 skulle følge pengeinstitutternes markedsføring af forbrugslån mv.
Som grundlag for udvalgets vurdering af markedsføringen formuleredes et sæt retningslinier, som af pengeinstitutternes organisationer er tilstillet samtlige medlemmer.
Retningslinierne vedrører først og fremmest markedsføring af lån til egentlige forbrugsformål, men indeholder tillige en passus om, at »Der må ikke markedsføres finansielle konstruktioner, som er skattemæssigt motiverede.
Dette gælder såvel udlåns- som indlånsforretninger, f. eks. ved ændringer i hidtidige bogføringstidspunkter for renteindtægter og renteudgifter«.
Da såvel skattereformen som den af regeringen foreslåede afgift på renter af forbrugslån vil kunne indebære en tilskyndelse til tidsmæssig forskydning af tilskrivningen af renteindtægter og renteudgifter mellem 1986 og 1987, er Nationalbanken og pengeinstitutternes organistioner indstillet på at erindre om den ovenfor citerede regel og specielt henstille, at pengeinstitutterne ikke afviger fra sædvanlig bogføringspraksis ved debitering af udlånsrente.
Den præcise formulering af henstillingen må selvsagt afvente den endelige udformning af afgiftsloven.' Spørgsmål 20:
»Ministeren oplyste under 1. behandling, at regeringen ønsker en rentesænkning, men at det private lånefinansierede forbrug ikke må øges som følge heraf, hvorfor det er nødvendigt at gøre dette dyrere.
Skal det forstås således, at regeringen i den nærmeste fremtid forventer et rentefald, som vil neutralisere den stigning i omkostningerne ved låntagning, som 20 pct.-afgiften vil medføre?» Svar:
Regeringen ønsker en rentesænkning for at stimulere erhvervsinvesteringerne.
Målet er, at investeringerne skal udgøre en større del - og forbruget omvendt en mindre del - af produktionsresultatet.
Og det er i denne henseende et problem, at et rentefald må forventes både at øge investeringerne og det private forbrug.
 Det er usikkert, hvor meget indgrebene kan få renten til at falde.
Hvis der forudsættes et rentefald på ca. 2 procentenheder fra niveauet i oktober 1986 (ca. 11 pct.), vil niveauet ultimo 1987 blive ca. 9 pct.
Om en sådan renteudvikling kan realiseres, vil ikke blot afhænge af, om de foreslåede indgreb gennemføres, men også af den samfundsøkonomiske udvikling i øvrigt, herunder ikke mindst af udfaldet af de forestående overenskomstforhandlinger.
Forbrugslåneafgiften svarer til en forhøjelse af før-skat renten på godt 4 procentenheder (f. eks. fra 11 til 15 pct.), og til en forøgelse af efter-skat renten på ca. 2 procentenheder (f. eks.
fra 51/2 til 71/2 pct.). Forudsættes et rentefald på 2 procentenheder oveni, bliver slutresultatet en før-skat rente på 13 pct. og en efter-skat rente på 6 1/2 pct.
Det bemærkes, at forbrugslåneafgiften under alle omstændigheder vil bevirke, at investeringerne ved et fremtidigt rentefald vil kunne vokse, samtidig med at forbruget holdes nede.
 Spørgsmål 31:
Hvilke administrative vanskeligheder vil der være ved at opgøre samlede renteudgifter pr. 7. oktober 1986? Svar:
Ved besvarelsen af spørgsmålet er det lagt til grund, at en opgørelse af renteudgifterne eller gælden pr. 7. oktober 1986 skal benyttes til at fritage renter af lån optaget før den 7. oktober 1986 fra afgift, således at alene renter af lån optaget den 7. oktober 1986 eller senere skal belægges med afgift, medmindre de af andre grunde friholdes.
Om de administrative problemer ved en sondring mellem gamle og nye lån bemærkes:
a.
For kassekreditter, kontoordninger og lignende konti med adgang til variabel udnyttelse kan opdelingen ikke praktiseres på en rimelig og hensigtsmæssig måde.
Hvis man vælger at betragte kontoens saldo pr. 7. oktober 1986 som udtryk for det gamle lån, vil det give aldeles tilfældige resultater, idet der ikke er nogen sammenhæng mellem saldoen på en tilfældig dato og kontohaverens planlagte kreditbehov dækket af kreditten.
Hvis man i stedet valgte at betragte den maksimale trækningsret, der var aftalt før 7. oktober 1986, som det gamle lån, kunne det også give meget tilfældige resultater.
Det skyldes, at mange kontohavere utvivlsomt kører med et regelmæssigt og accepteret overtræk på en kassekredit, mens omvendt mange andre formentlig har opnået kredittilsagn væsentligt udover deres aktuelle behov.
Uanset hvordan man ville opgøre gammel gæld på en kassekredit eller lignende, ville det således medføre helt tilfældige virkninger.
Yderligere ville der hyppigt ikke være aftalt noget afdrag eller nedsættelse af kreditmaksimum i fremtiden.
Det betyder, at friholdelse for afgiften af gammel kassekreditgæld ville medføre, at man i en meget lang årrække ville give kontohaveren en afgiftsfri kreditmulighed.
Hvis en kassekredit både har været brugt erhvervsmæssigt og privat, bliver det i praksis umuligt at opdele fremtidige renteudgifter mellem erhvervsmæssige og private renter.
b.
For faste lån, det vil her sige lån ydet på en gang og med en forud aftalt afviklingsperiode, er det i princippet muligt at foretage en opdeling i gammel og ny gæld.
Når sondringen ikke kan praktiseres rimeligt og forsvarligt for variable lån, vil det i sig selv være udtryk for tilfældighed at praktisere sondringen for faste lån.
For mange låntagere vil det være helt tilfældigt, om de har valgt at dække et konkret lånebehov ved et fast lån eller ved oprettelse eller forhøjelse af en kassekredit.
For gamle faste lån bør det naturligvis være en forudsætning for en eventuel afgiftsfritagelse, at løbetiden for lånet ikke efterfølgende forlænges.
En sådan ændring af låneaftalen bør i givet fald anses for optagelse af nyt lån.
Det vil dog være overordentlig vanskeligt at håndhæve en sådan regel, idet pengeinstitut og kontohaver som udgangspunkt kan have fælles interesse i rent faktisk at lade lånet løbe længere end oprindelig aftalt.
Selv om det for faste lån er principielt muligt at sondre mellem gamle og nye, må det befrygtes, at det ikke i alle tilfælde vil være muligt for de afgiftspligtige i foråret 1988 at foretage denne sondring.
For eksempel vil en bil, købt den 6. oktober 1986, men først leveret på kredit den 10. oktober, kunne give anledning til overvejelser.
c.
Hvis renter af alle lån, der er optaget før den 7. oktober 1986, skal fritages for afgift, opstår der et særligt problem for erhvervsdrivende m.fl.
For erhvervsdrivende, der ikke benytter virksomhedsordningen, opstår problemet ved, at renter af gamle lån fritages for afgift samtidig med, at afgiftsgrundlaget nedsættes med et beregnet kapitalafkast af virksomhedens fysiske erhvervsaktiver.
Det skematiske kapitalafkast beregnes med det formål at friholde erhvervsrenter for afgift, hvad enten de vedrører gamle eller nye lån.
Den skematiske model anvendes, fordi man ikke kan sondre mellem erhvervsmæssige og private lån.
Til gengæld forudsætter den skematiske model, at man behandler nye og gamle lån ens.
Hvis man fritager gamle lån for afgift og bibeholder lovforslagets regler om kapitalafkast, får den erhvervsdrivende i realiteten dobbelt fradrag ved opgørelsen af afgiftsgrundlaget.
Hvis det drejer sig om en person, der har finansieret køb af en obligationspost med et gammelt lån, vil der ligeledes blive tale om dobbelt fradrag, fordi de samlede renteudgifter vil blive nedsat både med obligationsrenteindtægterne og med renteudgiften vedrørende det gamle lån.
Hvis det drejer sig om en erhvervsdrivende, der benytter virksomhedsordningen, bliver der tilsvarende mulighed for at opnå dobbelt fradrag.
Efter virksomhedsskatteloven er det normalt uden større betydning, om gæld indgår i virksomheden eller forbliver i privatdelen.
Fritages renter af gammel gæld for afgiften, vil man kunne opnå det dobbelte fradrag ved at placere al gammel gæld i privatdelen.
Herved forøges virksomhedens egenkapital og dermed det beregnede kapitalafkast.
Afgiftsgrundlaget nedsættes både med dette højere kapitalafkast og med renteudgiften af den »gamle« gæld.
Problemet kan belyses ved et forenklet eksempel, der vedrører en erhvervsdrivende, der ikke benytter virksomhedsordningen.
Den erhvervsdrivende har før den 7. oktober 1986 optaget lån på 400.000 kr.
Renterne heraf udgør 10 pct. årligt.
Den erhvervsdrivende har ligeledes før 7. oktober 1986 anskaffet en maskine til 400.000 kr.
 Efter 7. oktober 1986 optager den erhvervsdrivende lån på 400.000 kr.
 med rente på 10 pct. årligt og køber en lystbåd til 400.000 kr.
 1) Efter lovforslaget beregnes afgiftsgrundlaget således:
Renteudgift 10 pct. af 800.000 Lånet til køb af lystbåden bliver således ikke afgiftsbelagt.
Hvis gamle lån fritages for afgift, betyder det i virkeligheden, at den samlede masse af erhvervsaktiver hos de selvstændige erhvervsdrivende pr. 7. oktober 1986, som det også fremgår af eksemplet, efterfølgende vil kunne danne grundlag for privat lånefinansieret forbrug uden afgift.
Skulle man undgå dette problem, måtte det forudsætte, at man for gamle lån skulle følge pengestrømmen for at se, om de blev anvendt erhvervsmæssigt eller privat.
Dette er ikke muligt.
I de ovenstående punkter er der beskrevet en række problemer af teknisk karakter, som vil opstå, hvis man skal sondre mellem gamle og nye lån.
Hvert af disse problemer er betydelige, og nogle synes uløselige og taler i sig selv helt afgørende imod at forsøge sig med en sådan sondring.
Selv om man så bort fra, at man står over for at skulle gennemføre en skattereform, måtte man nære de allerstørste betænkeligheder ved at pålægge skattemyndighederne en opgave, der som den her omhandlede må anses for umulig at løse.
Når hertil kommer, at afgiften af renter af forbrugslån skal gennemføres samtidig med gennemførelsen af skattereformen, vil resultatet blive, at der pålægges skattemyndighederne opgaver af et omfang og en karakter, som de ikke vil have mulighed for at løse på en blot nogenlunde forsvarlig måde.
En sådan opgave vil således kunne få fatale følger for skattereformens gennemførelse.
 Spørgsmål 49:
Der ønskes en oversigt over det antal skatteydere, der skal betale renteafgift, opdelt på beløbsintervaller på 500 kr.
 Spørgsmål 50:
Der ønskes oplysning om antallet af skatteydere, der forventes at få en nettorenteudgift på under 10.000 kr.
 Svar:
Afgiften skønnes at fordele sig således for de ca. 850.000 husstande, der forventes at skulle svare afgift vedrørende 1987:
Af tabellen fremgår det, at antallet af husstande med en afgift under 2.000 kr., og dermed nettorenteudgifter under 10.000 kr., udgør ca. 615.000.
 Spørgsmål 9:
Der ønskes beregnet de økonomiske konsekvenser ved bilkøb for to funktionærer, der begge anvender en bil til 150.000 kr. til kørsel i arbejdsgivers tjeneste og har samme kørselsforbrug - forudsat at den ene selv ejer bilen, mens den anden har bilen til rådighed fra virksomheden.
Særskilt ønskes belyst renteafgiftens virkninger på de to situationer.
 Spørgsmål 30:
Der bedes ved et par eksempler (et køleskab og en lille bil) belyst, hvad forslaget vil koste »den lille mand«, når han »er  

 tvunget« til at købe på afbetaling, herunder ønskes oplyst kontantpris, afbetalingspris, lånetid og afgiftens størrelse.
 Spørgsmål 52:
Hvor meget vil prisen på en personbil stige med en slutseddelsum på 200.000 kr., en udbetaling på 60.000 kr. og resten lånt på købekontrakt, såfremt hele kartoffelpakken vedtages? Svar:
 I vedlagte eksempler 1-4 er de ønskede beregninger foretaget.
Det er i eksemplerne 1-3 vedrørende spørgsmål 9 og 30 forudsat, at køberen kun kan præstere en udbetaling svarende til det gældende udbetalingskrav på 20 pct. af kontantprisen.
Den foreslåede forøgede udbetaling forudsættes tilvejebragt gennem et lån, der forrentes og afdrages på samme måde som restkøbesummen.
I alle eksemplerne er betalingsperioden fastsat til 36 måneder såvel efter gældende regler som efter de foreslåede regler.
Eksempel 1. (spørgsmål 30) ANSKAFFELSE AF KØLESKAB PÅ AFBETALING Spørgsmål 32:
Hvorfor vil det ikke være muligt at lade afgiften alene omfatte væksten i de private forbrugslån i 1987 (altså »nye«  

 forbrugslån; der ønskes en beskrivelse af problemerne ved denne opdeling (nye/ gamle lån) f.s.a. lønmodtagere, selvstændige under V.O., selvstændige uden for V.O.)? Svar:
En løsning som den i spørgsmålet måtte kunne gå ud på, at man for 1986 opgjorde de samlede forbrugsrenter og derefter i 1987 og de følgende år friholdt forbrugsrenter på et beløb svarende til 1986-forbrugsrenterne.
Rentetilvæksten i 1987 og senere ville herefter være at betragte som renter af nye lån.
Denne løsning kræver, at der foretages en opgørelse af de samlede forbrugsrenteudgifter for 1986, selv om der ikke skal betales afgift af dette beløb.
Hvis hele 1986-forbrugsrenten skulle anvendes som sammenligningsgrundlag, ville det medføre en stærk tilskyndelse til at optage lån hurtigst muligt efter lovforslagets fremsættelse, da man herved ville opnå en lavere forbrugsrenteafgift i 1987.
Det vil endvidere kunne virke uforståeligt for de afgiftspligtige, at den, der har optaget sit lån i januar 1986 (eller før) er bedre stillet i afgiftsmæssig henseende end den, der har optaget lån på et senere tidspunkt i 1986. (Dette skyldes, at størrelsen af renteudgifterne i 1986 bl.a. afhænger af, hvornår lånet er optaget.
Jo større forbrugsrenteudgift i 1986, jo mindre afgift i 1987).
Dertil kommer, at tilfældige udsving i renteniveauet i opadgående eller nedadgående retning i 1987 og senere i forhold til 1986 vil påvirke afgiftens størrelse.
Ud over de nævnte tilfældigheder vil ordningen blive næsten umulig at administrere, idet forbrugsrenterne i 1986 ikke kan adskilles fra erhvervsmæssige renter, fordi virksomhedsordningen først indføres fra 1987.
Herudover gælder, at den erhvervsdrivende også under denne løsning i realiteten vil få dobbelt fradrag i det omfang den erhvervsdrivende har fysiske erhvervsaktiver.
Det samme gælder for dem, der måske som led i et skattetænkningsarrangement har købt en større obligationsbeholdning for lånte midler.
Der henvises i denne forbindelse til besvarelsen af spørgsmål 31.
 Spørgsmål 38:
Vil ministeren indhente forslag fra Danmarks Sparekasseforening til løsning af de på side 3 i notatet til bilag 12 skitserede problemer? Svar:
Sparekasseforeningen berører i henvendelsen til udvalget spørgsmålet om at fritage renter af gamle lån fra afgiften.
Som det fremgår af svaret på spørgsmål 31, mener ministeriet ikke, at det er muligt at fritage gamle lån fra afgiften.
I Sparekasseforeningens henvendelse er der da heller ikke anvist løsninger på de problemer, der omtales i svaret på spørgsmål 31.
Dette gælder således problemet med selvstændiges muligheder for at få dobbelt fradrag ved opgørelse af afgiftsgrundlaget.
Hvis der fremkommer forslag til løsning af problemerne, vil man se på disse forslag.
Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde og har herunder stillet spørgsmål til ministeren for skatter og afgifter, som denne har besvaret skriftligt og i et samråd.
Ministerens notat i forbindelse med samrådet samt teksten til det såkaldte miniforlig af 9. oktober 1985 om revision af skattereformaftalen på pensionsområdet og besvarelsen af 4 af udvalgets skriftlige spørgsmål er medtaget som bilag til tillægsbetænkningen.
Herudover er som bilag medtaget to skriftlige henvendelser fra henholdsvis Foreningen af Danske Ligningskommissioner og Kommunernes Landsforening, som udvalget har modtaget efter afgivelsen af betænkning over lovforslaget.
 Udvalget har desuden modtaget følgende skriftlige henvendelser:
A/ B Strandgården II, Solrød Strand, Horster, Steen, cand. scient. pol., Hellerup, Jegstrup, Anders, Værløse, Juul, Egon, Brøndby, Lundberg, Per, Herlev, Persson, Erik, Morud, og Ruby, Karen og Johannes, Holstebro.
Herefter indstiller et mindretal (Det Konservative Folkepartis, Venstres, Det Radikale Venstres, Centrum-Demokraternes og Kristeligt Folkepartis medlemmer af udvalget) lovforslaget til vedtagelse med de af ministeren for skatter og afgifter stillede og af mindretallet tiltrådte ændringsforslag.
Et andet mindretal (Socialdemokratiets medlemmer af udvalget) indstiller lovforslaget til forkastelse, idet man særligt beklager, at ændringsforslag om ligestilling af ejeres og lejeres boliglån og om en højere bagatelgrænse blev nedstemt ved 2.
 behandling.
Mindretallet konstaterer, at man betragter den af ministeren postulerede adgang til at indskyde renteafgiftsbeløb på kapitalpensions- og kapitalsopsparingskonti ud over 25.000 kr.
årligt som værende i strid med miniforliget af 9. oktober 1985 og derved et brud på skattereformaftalen.
Et tredje mindretal (Socialistisk Folkepartis og Fremskridtspartiets medlemmer af udvalget) indstiller lovforslaget til forkastelse.
Ændringsforslag Af ministeren for skatter og afgifter, tiltrådt af et mindretal (KF, V, RV, CD og KRF):
Til § 3 1) I stk. 4 affattes nr. 4 således:
»4) nettorenteudgifter ved selvstændig skibsvirksomhed, der er den skattepligtiges bierhverv, jf. personskattelovens § 4, stk. 1, nr.
10, hvis virksomheden opfylder betingelserne for optagelse af lån i Danmarks Skibskreditfond.« Til § 6 2) I stk. 5 ændres »renteudgifter« til:  

 »nettorenteudgifter.« BEMÆRKNINGER Til nr. 1 og 2 Ændringsforslagene går ud på at tydeliggøre, at det er nettorenteudgifterne ved selvstændig skibsvirksomhed, som skal fragå ved opgørelsen af afgiftsgrundlaget.
Som det fremgår af bemærkningerne til ændringsforslag nr. 4 og 9 i udvalgets betænkning over lovforslaget, skal nettorenteudgifter vedrørende skibsvirksomhed, der er den skattepligtiges bierhverv, fragå ved opgørelsen af afgiftsgrundlaget.
Ordningen omfatter alene nettorenteudgifter vedrørende skibe, der efter deres type og størrelse opfylder betingelserne for at kunne belånes i Danmarks Skibskreditfond.
Nettorenteudgifterne opgøres som anpartshavers andel af anpartsforetagendets samlede renteudgifter og renteindtægter ifølge det regnskab, investor årligt modtager.
Hagen Hagensen (KF) Collet (KF) Agnete Laustsen (KF) Fogh Rasmussen (V) Skrumsager Skau (V) Bente Juncker (CD) Ove Jensen (FP) Kofod-Svendsen (KRF) nfmd.
Jytte Hilden (S) Hans Hækkerup (S) Camre (S) Lohmann (S) Stavad (S) fmd.
Tastesen (S) Ruth Olsen (SF) Thoft (SF) Lone Dybkjær (RV) Partiet VS havde ikke medlemmer i udvalget.
Bilag 1 Ministeriet for Skatter og Afgifter Den 15. oktober 1986 Samrådsnotat vedrørende spørgsmål om skattereformaftalen og kapitalpension 1. Mogens Lykketoft har under 2. behandlingen af forslag til lov om afgift af renter af forbrugslån givet udtryk for, at muligheden for at indbetale afgiften på en kapitalpensionsordning er i strid med skattereformforliget.
2. Ved skattereformforliget blev det aftalt, at alle skal kunne tegne kapitalpension for 25.000 kr. årligt og at beløbsgrænsen skal reguleres årligt.
Endvidere blev det aftalt, at tanken om at indføre adgang til at oprette ordninger med beskattede indbetalinger og skattefrie udbetalinger skulle opgives.
3. Den nu aftalte løsning med Det Radikale Venstre om mulighed for at indbetale afgiftsbeløbet til en pensionsordning herunder en kapitalpension er ikke i strid med skattereformaftalen.
4. Efter de gældende regler i pensionsbeskatningsloven kan der for et indkomstår i alt højst anvendes 15/ 20 pct. af arbejdstagerens samlede lønindtægt hos arbejdsgiveren, dog højst 62.400 kr. årligt (for 1986 er beløbsgrænsen 80.600).
Hvis grænserne overskrides, skal det for meget indbetalte beløb efter lovens § 21 indkomstbeskattes hos arbejdstageren, men beløbet indgår i øvrigt i ordningen.
Det for meget indbetalte beløb kan derfor ikke tilbagebetales, uden at det medfører afgift og tillægsskat.
Det samme princip er videreført ved skattereformen med den forskel, at de gældende maksimeringsregler afløses af en fast beløbsgrænse på 25.000 kr. (reguleret).
Ordene »anvendes til« kapitalpension i lovens § 16 har altid  

 været fortolket som knyttet til fradragsretten.
Ellers ville bestemmelserne om indkomstbeskatning af for store indbetalinger og reglen om, at for meget indbetalte beløb indgår i ordningen og bliver afgiftspligtige ved udbetalingen være uden mening.
De nye regler i lovens § 21 A om tilbagebetaling af for store indbetalinger i særlige tilfælde skal ses på baggrund af denne fortolkning.
Herefter kan indbetalinger ud over 25.000 kr.'s grænsen kun tilbagebetales mod bevilling fra ligningskommissionen.
5. Som nævnt blev det aftalt i miniforliget, at der ikke kan oprettes ordninger med beskattede indbetalinger og skattefrie udbetalinger.
Afgiftsbeløb der vælges indbetalt på en pensionsordning kan ikke fradrages, men bliver beskattet på udbetalingstidspunktet.
Miniforlig af 9. oktober 1985 om revision af skattereformaftalen på pensionsområdet 1. 50.000 kr.'s grænsen opgives.
Pensionsindbetalinger og -udbetalinger påvirker den personlige indkomst.
2. Der gives adgang for alle til at tegne kapitalpension for 25.000 kr. årligt.
Fradraget skal dog kunne rummes i egen personlig indkomst.
Beløbsgrænsen reguleres.
3. Der gives adgang til at oprette rateordninger i pengeinstitutter.
Reglerne om fordeling af fradragsretten for rateforsikringer skal gælde tilsvarende for rateordninger i pengeinstitutter.
4. Skattereformaftalens adgang til at oprette ordninger med beskattede penge/ skattefri udbetalinger ophæves.
5. Sumudbetalinger fra livsforsikringer, der efter de gældende regler er tegnet for beskattede penge (under 2.000 kr.'s fradraget), er skattefrie.
Denne skattefrihed begrænses for sådanne ordninger med stort opsparingselement.
6. Adgangen til at få udbetalt opsparing fra en pensionskasse i utide (f.eks. ved stillingsophør) undersøges.
7. Tilsynsreglerne for tilsagnsordninger overvejes af industriministeren.
8. Den skattemæssige behandling af certifikater i investeringsforeninger (investeringsselskaber) i »skattelylande« overvejes i B 50 udvalget.
Der er enighed om på baggrund af udvalgets overvejelser at fjerne adgangen til at placere kapitalpensionsmidler i de nævnte certifikater.
9. Opfyldningsfradraget i pensionsbeskatningslovens § 18 på 25.000 kr. reguleres.
10. Bidrag ifølge allerede indgåede aftaler om kapitalpension kan opdeles, så beløb ud over 25.000 kr. kan indsættes på en rateordning uden fordeling over 10 år.
Udvalgets spørgsmål nr. 91 og 92 til ministeren for skatter og afgifter og dennes besvarelse heraf Spørgsmål 91:
Ministeren anmodes om at indhente en vurdering fra Bankforeningen og Danmarks Sparekasseforening om et skøn over, hvor stor en andel af de lån, der er ydet til boligformål i pengeinstitutterne, der vil være omfattet af forbrugsrenteafgiften efter de opstillede kriterier.
 Spørgsmål 92:
Ministeren bedes indhente oplysninger fra Bankforeningen og Danmarks Sparekasseforening, om det ville være praktisk/ teknisk muligt for pengeinstitutterne at foretage en afgrænsning af, hvilke pengeinstitutlån der er omfattet af forbrugsrenteafgiften m.h.p.
oplysninger herom til kontohaverne for året 1987 og indberetning herom til skattemyndighederne fra og med 1987.
 Svar:
Der henvises til vedlagte skrivelse af 14. oktober 1986 fra Danmarks Sparekasseforening.
DANMARKS SPAREKASSEFORENING 14. oktober 1986 Skattedepartementet, Slotsholmsgade 12, Økonomisk Statistisk afd.
1216 København K Att.: Kontorchef Flemming Pedersen Vedrørende forslag til lov om afgift af renter af forbrugslån - spørgsmål 91 og 92 Vi skal herved afgive følgende svar på de af skatte- og afgiftsudvalget stillede spørgsmål:
 Ad spørgsmål 91:
Vi skal oplyse, at det er foreningens vurdering, at ca. 35 pct. af sparekassernes långivning på kassekreditter er gået til egentlige boligformål.
Disse kassekreditter vil ikke være omfattet af lovens kriterier for afgiftsfri lån.
For øvrige lån til private husstande, som vil være afgiftspligtige efter lovforslaget, drejer det sig om ca. 20 pct., der er egentlige boliglån.
På sparekassesektoren som helhed vil der være ca. 125.000 husstande, som har optaget lån til boligformål, som ikke er omfattet af lovens kriterier for afgiftsfri lån.
 Ad spørgsmål 92:
Vi skal oplyse, at det ikke vil være muligt for sparekasserne at foretage en edb-teknisk registrering, af hvilke lån der vil være omfattet af forbrugerrenteafgiften.
Vi ser derfor ikke anden løsning, end at den enkelte skatteyder selv må opgive over for skattemyndighederne, om lånene er omfattet af forbrugsrenteafgiften.
Vi skal endvidere anføre, at lovens kriterier for afgiftspligtige lån contra ikke-afgiftspligtige lån vil medføre visse afgrænsningsproblemer, hvor sparekasserne ikke er i stand til at foretage den endelige vurdering.
Denne vurdering må efter sparekassernes opfattelse foretages af skattemyndighederne.
Med venlig hilsen Flemming Steen Pedersen 2 Udvalgets spørgsmål nr. 102 og 106 til ministeren for skatter og afgifter og dennes besvarelse heraf Spørgsmål 102:
Kan ministeren bekræfte, at bistandsmodtagere med renteudgifter på forbrugslån skal betale renteafgift på trods af, at de ikke kan »bruge« rentefradraget, da bistandsydelsen er skattefri? Svar:
Hvis en bistandsmodtager har renteudgifter på et forbrugslån, vil renter heraf, som skal fradrages ved indkomstopgørelsen, tillige være omfattet af reglerne om afgift af renter af forbrugslån.
 Afgiften adskiller sig for så vidt ikke fra andre afgifter, f.eks.
 moms, der også skal betales af bistandsmodtagere.
Der kan imidlertid være grund til at nævne, at renteudgifterne først vil være fradragsberettigede og dermed afgiftspligtige i det indkomstår, hvori betaling sker, hvis renteudgifter m.v. for tidligere indkomstår i samme gældsforhold ikke er betalt inden udgangen af indkomståret, jf. ligningslovens § 5, stk. 7.
Bortset fra det første år, hvori der ikke bliver betalt renter, vil bistandsmodtagere således ikke have fradragsret for renteudgifterne, før der er betalingsevne.
I den periode, hvor der ikke er fradragsret for renteudgifterne, vil der heller ikke være pligt til at betale afgift af disse renteudgifter.
 Spørgsmål 106:
Har en skatteyder ret til at undlade at opføre et rentefradrag på selvangivelsen eller at kræve, at skattemyndighederne ser bort fra et indberettet rentefradrag? Svar:
Efter skattelovgivningens almindelige regler skal der ved ansættelsen af den skattepligtige indkomst tages hensyn til fradragsberettigede renteudgifter.
En skattepligtig kan således ikke kræve, at der ses bort fra indberettede renteudgifter.
Bilag 3 FORENINGEN AF DANSKE LIGNINGSKOMMISSIONER Den 14. oktober 1986 Skatte- og afgiftsudvalget Foreningen af danske Ligningskommissioner er blevet gjort bekendt med de analyser af konsekvenserne for de kommunale skatteforvaltninger, som Kommunernes Landsforening har udført i forbindelse med det fremsatte lovforslag nr. 5 om afgifter af renter af forbrugslån.
Foreningen vil gerne understrege, at man ser med betydelig alvor på de kommunale skatteforvaltningers mulighed for fuldt ud at leve op til de krav, som skattereformens gennemførelse stiller.
Efter foreningens opfattelse har landets kommunalbestyrelser - i kraft af den mangelfulde kompensation fra regeringen af de administrative merudgifter ved skattereformen - haft vanskeligt ved at afsætte de fornødne ressourcer til reformens gennemførelse.
Dette indebærer en risiko for forringelse af den ligningsmæssige indsats.
Foreningen af danske Ligningskommissioner må forudsætte, at der i forbindelse med en eventuel vedtagelse af lovforslag nr. 5 træffes de fornødne forholdsregler - herunder gives den fornødne kompensation til sikring af, at den ressourcemæssigt belastede situation, skattereformen har bragt skatteforvaltningerne i, ikke forværres yderligere.
Med venlig hilsen Else Petersen / Mogens Brabrand Jensen Bilag 4 KOMMUNERNES LANDSFORENING Den 14. oktober 1986 Skatte- og afgiftsudvalget Den 7. oktober 1986 fremsatte regeringen i Folketinget en række lovforslag som elementer i regeringens initiativer til fremme af opsparing og nedbringelse af gældsætningen.
Nogle af lovforslagene (nr. 5, 7, 9 og 11) forudsætter en medvirken af de kommunale skatteforvaltninger.
Det gælder især lovforslaget (nr. 5) om afgift på renter af forbrugslån.
I bemærkningerne til lovforslaget er blandt andet anført »at lovforslaget vil indebære administrative merudgifter, såvel i de statslige som de kommunale skatteforvaltninger«.
Der er ikke i bemærkningerne anført nogen vurdering af omfanget af de administrative merudgifter for kommunerne.
I tilknytning til skattereformens vedtagelse i Folketinget foretog Kommunernes Landsforening sammen med repræsentanter for de kommunale skatteforvaltninger og skattedepartementet en konkret vurdering af skattereformens ressourcemæssige konsekvenser for de kommunale skatteforvaltninger.
Kommunernes Landsforening har af tidsmæssige grunde ikke kunnet gennemføre en tilsvarende detaljeret gennemgang af de nu for Folketinget fremsatte lovforslag, men har i vedlagte oversigt anført de foreløbige skøn, landsforeningen sammen med repræsentanter for de kommunale skatteforvaltninger og landsforeningens kommunale skatteudvalg har udarbejdet.
Oversigten vedrører kun lovforslaget om afgift på renter af forbrugslån, som skønnes at være det mest ressourcekrævende for kommunerne.
Det skal til den vedlagte oversigt bemærkes, at man har forudsat, at afgiftsgrundlaget i så vid udstrækning som muligt vil blive dannet maskinelt gennem indberetninger fra pengeinstitutter m.v.
 til skatteedb-systemerne.
Det er endvidere forudsat, at der skal foretages en særskilt opgørelse af forbrugsafgiften og udsendes en særskilt opkrævning på afgiften.
Endelig er man gået ud fra, at administrationen i videst muligt omfang vil blive tilrettelagt i sammenhæng med den øvrige skatteadministration, og at kravene til kontrol af afgiften vil blive fastlagt under hensyntagen til provenuet og respektere administrationen af skattereformens gennemførelse.
 Hvad angår lån, hvad enten de er optaget før eller efter den 7.
oktober 1986, skal man foreslå, at der pålægges kreditinstitutioner en oplysningspligt om, hvorledes renterne er opdelt i afgiftspligtige og afgiftsfrie renter.
For så vidt angår lovforslagene om ændring af lov om boligsparekontrakter, om uddannelsesopsparing og ændring af forskellige skatte- og afgiftslove betyder disse lovforslag i et vist omfang merarbejde i de kommunale skatteforvaltninger.
Merarbejdet, der - som også anført i bemærkningerne til lovforslagene - ikke i øjebliket kan vurderes, vil næppe nå op på et niveau svarende til administrationen af forbrugslånsafgiften.
Dette vil dog betyde en yderligere ressourcemæssig belastning af de kommunale skatteforvaltninger.
Der er over det kommunale bloktilskud for 1987 ydet kommunerne en delvis kompensation på 50 mill. kr. for de administrative merudgifter ved skattereformens gennemførelse.
Kommunernes Landsforening er af den opfattelse, at dette beløb ikke kan dække de faktiske merudgifter, og landsforeningen finder, at de fremsatte lovforslag giver en så betydelig meradministration i de kommunale skatteforvaltninger - oven i arbejdet med skattereformen - at der bør gives kompensation herfor over bloktilskuddet.
I denne anledning skal man udtale, at man gerne stiller sig til rådighed ved et møde for udvalget med henblik på uddybning af konsekvenserne for kommunerne af lovforslaget om afgift på renter af forbrugslån.
