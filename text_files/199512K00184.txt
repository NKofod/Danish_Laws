Nr LSF 184 Forslag til Lov om Det Centrale Virksomhedsregister Fremsat af økonomiministeren (Marianne Jelved) den 17. januar 1996 Vedtaget ved tredjebehandling den 2. maj 1996 Lov nr. 417 af 22/05/1996 § 1. Under økonomiministeren føres Det Centrale  

 Virksomhedsregister (CVR). Administrationen af registret forestås af Danmarks  

 Statistik.
 Stk. 2. Registrets opgaver varetages af Danmarks Statistik i  

 samarbejde med Arbejdsministeriet, Erhvervs- og Selskabsstyrelsen og Told- og  

 Skattestyrelsen efter de i denne lov fastsatte bestemmelser.
§ 2. Det Centrale Virksomhedsregister har til formål at 1) indeholde grunddata om juridiske enheder, jf. § 3, der er  

 erhvervsdrivende eller arbejdsgivere, og de dertil knyttede  

 produktionsenheder, jf. § 4, 2) foretage en entydig nummerering af de i registret optagne juridiske  

 enheder og produktionsenheder, jf. §§ 5 og 6, og 3) stille grunddata til rådighed for offentlige myndigheder og  

 institutioner samt private, jf. §§ 18 og 19.
 Stk. 2. Økonomiministeren kan, jf. § 21, efter indstilling fra  

 styregruppen, jf. §§ 8 og 9, fastsætte regler om registrering af juridiske  

 personer, der uden at være omfattet af stk. 1, nr. 1, varetager  

 administration af formuer, er skattepligtige eller udbetaler skattepligtige  

 ydelser eller i øvrigt er forpligtet eller berettiget til registrering hos  

 offentlige myndigheder eller institutioner.
 § 3. Ved juridisk enhed forstås i denne lov:
 1) En fysisk person i dennes egenskab af arbejdsgiver eller selvstændigt  

 erhvervsdrivende.
 2) En juridisk person eller en filial af en udenlandsk juridisk person.
 3) En statslig administrativ enhed.
 4) En amtskommune.
 5) En kommune.
 6) Et kommunalt fællesskab.
 § 4. Ved produktionsenhed forstås i denne lov:
 1) Den hovedaktivitet, som udøves af en juridisk enhed, der kun har en  

 hovedaktivitet, og hvor al aktivitet udøves på eller fra samme geografiske  

 adresse som den juridiske enheds adresse.
 2) Den enkelte hovedaktivitet, hvis en juridisk enhed har flere  

 hovedaktiviteter, der udøves på eller fra en geografisk adresse.
 3) Den enkelte aktivitet, hvis en juridisk enhed har aktiviteter, der  

 udøves på eller fra flere geografiske adresser, jf. dog stk. 2.
 Stk. 2. Byggepladser anses kun som produktionsenheder, hvis de i  

 medfør af arbejdsmiljølovgivningen skal anmeldes til Arbejdstilsynet.
 § 5. Juridiske enheder tildeles et entydigt identifikationsnummer  

 (CVR-nummer).
 Stk. 2. Erhvervs- og Selskabsstyrelsen tildeler CVR-nummer til  

 juridiske enheder, der anmeldes til registrering i denne styrelses registre i  

 henhold til lovgivningen herom i forbindelse med modtagelse af anmeldelsen.
Stk. 3. Told- og Skattestyrelsen tildeler CVR-nummer til de  

 juridiske enheder, der er anført i § 3, nr. 1 og 2, og som anmeldes til  

 registrering hos denne styrelse i henhold til lovgivningen herom.
Dette  

 gælder dog ikke juridiske enheder, der er omfattet af stk. 2.
 Stk. 4. Told- og Skattestyrelsen tildeler i samarbejde med  

 Danmarks Statistik CVR-nummer til de juridiske enheder, der er anført i § 3,  

 nr. 3-6, og som ikke er omfattet af stk. 2.
 § 6. Produktionsenheder tildeles et entydigt identifikationsnummer  

 (P-nummer) af Danmarks Statistik i samarbejde med Arbejdsministeriet.  

 P-nummeret følger produktionsenheden, selv om denne skifter ejer.
 Stk. 2. Danmarks Statistik forsyner produktionsenhederne med  

 CVR-nummeret for den juridiske enhed, hvortil de hører.
 § 7. Offentlige myndigheder og institutioner skal i alle  

 anliggender om juridiske enheder anvende CVR-nummeret.
 § 8. Økonomiministeren nedsætter en styregruppe og en brugergruppe  

 for Det Centrale Virksomhedsregister.
 § 9. Styregruppen skal navnlig behandle spørgsmål om reglerne for  

 registrets førelse, jf. § 21, indhold, jf. § 11, og anvendelse, jf. §§ 18 og  

 19.
 Stk. 2. Styregruppen har otte medlemmer, hvoraf seks beskikkes af  

 økonomiministeren efter indstilling fra arbejdsministeren,  

 erhvervsministeren, forskningsministeren, landbrugs- og fiskeriministeren,  

 skatteministeren og Kommunernes Landsforening. Økonomiministeren beskikker  

 herudover formanden samt yderligere et medlem.
 Stk. 3. Medlemmerne beskikkes for to år ad gangen.
 Stk. 4. Økonomiministeren fastsætter styregruppens  

 forretningsorden.
 § 10. Brugergruppen skal navnlig behandle spørgsmål om registrets  

 praktiske anvendelse, jf. §§ 18 og 19.
Stk. 2. Brugergruppen har fjorten medlemmer, hvoraf ni beskikkes  

 af økonomiministeren efter indstilling fra arbejdsministeren,  

 boligministeren, erhvervsministeren, forskningsministeren,  

 indenrigsministeren, landbrugs- og fiskeriministeren, skatteministeren,  

 Arbejdsmarkedets Tillægspension og Kommunernes Landsforening.
Tre medlemmer  

 med indsigt i erhvervsforhold beskikkes af økonomiministeren, der tillige  

 beskikker formanden samt yderligere et medlem.
 Stk. 3. Medlemmerne beskikkes for to år ad gangen.
 Stk. 4. Økonomiministeren fastsætter brugergruppens  

 forretningsorden.
 § 11. Medmindre andet fastsættes i medfør af stk. 3 og 4, optages  

 for juridiske enheder følgende grunddata i Det Centrale Virksomhedsregister:
 1) Enhedens CVR-nummer.
 2) Virksomhedsform.
 3) Starttidspunkt.
 4) Ophørstidspunkt.
 5) Virksomhedsnavn.
 6) Virksomhedsadresse.
 7) Navn, adresse, stilling og CPR- eller CVR-nummer for fuldt ansvarlige  

 deltagere.
 8) Branche og eventuelle bibrancher.
 9) Telefonnummer.
 10) Telefaxnummer.
 11) Elektronisk postadresse.
 12) Antal ansatte.
 13) Importør- og eksportørstatus.
 14) P-nummer for tilknyttede produktionsenheder.
 Stk. 2. Medmindre andet fastsættes i medfør af stk. 3, optages for  

 produktionsenheder følgende grunddata i Det Centrale Virksomhedsregister:
 1) Enhedens P-nummer.
 2) CVR-nummeret for den juridiske enhed. hvortil produktionsenheden hører.
 3) Starttidspunkt.
 4) Ophørstidspunkt.
 5) Navn eller betegnelse.
 6) Adresse.
 7) Telefonnummer.
 8) Telefaxnummer.
 9) Elektronisk postadresse.
 10) Hovedbranche og eventuelle bibrancher.
 11) Antal ansatte.
 Stk. 3. Økonomiministeren kan fastsætte regler, jf. § 21, om, i  

 hvilket omfang og hvordan oplysninger om telefon- og telefaxnummer,  

 elektronisk postadresse, antal ansatte samt importør- og eksportørstatus skal  

 optages i Det Centrale Virksomhedsregister.
 Stk. 4. Økonomiministeren kan fastsætte regler, jf. § 21, om, i  

 hvilket omfang og hvordan navn, adresse, stilling og CPR- eller CVR-nummer  

 for fuldt ansvarlige deltagere skal optages i registret.
 Stk. 5. Økonomiministeren kan fastsætte regler, jf. § 21, om  

 optagelse af oplysninger om gældssanering, tvangsakkord og konkurs.
 § 12. For juridiske enheder, der registreres i Erhvervs- og  

 Selskabsstyrelsen, kan kun denne styrelse indføre og ændre grunddata i Det  

 Centrale Virksomhedsregister, som registreres i Erhvervs- og  

 Selskabsstyrelsens registre.
 Stk. 2. For juridiske enheder, der er anført i § 3, nr. 1 og 2, og  

 som ikke er omfattet af § 12, stk. 1, vedligeholdes de oplysninger, der  

 optages i Told- og Skattestyrelsens registre, af Told- og Skattestyrelsen.
Stk. 3. For juridiske enheder, der er anført i § 3, nr. 3-6, og  

 som ikke er omfattet af § 12, stk. 1 eller 2, vedligeholdes grunddata af  

 Danmarks Statistik.
Told- og Skattestyrelsen vedligeholder grunddata, der  

 registreres i denne styrelses registre.
 Stk. 4. For produktionsenhederne vedligeholdes alle grunddata af  

 Danmarks Statistik i samarbejde med Arbejdsministeriet, jf. dog stk. 5.
 Stk. 5. For samtlige enheder i Det Centrale Virksomhedsregister  

 vedligeholdes brancheoplysningerne af Danmarks Statistik i samarbejde med  

 Told- og Skattestyrelsen.
 Stk. 6. Økonomiministeren kan fastsætte regler, jf. § 21, om  

 vedligeholdelse af de i § 11, stk. 3, nævnte grunddata og om vedligeholdelse  

 af sådanne grunddata for juridiske enheder omfattet af § 3, nr. 1 og 2, der  

 ikke vedligeholdes efter nærværende bestemmelses stk. 1 eller 2 samt 5.
 § 13. Offentlige myndigheder skal efter regler, der fastsættes af  

 vedkommende minister efter forhandling med økonomiministeren, vedligeholde de  

 grunddata om juridiske enheder omfattet af § 3, nr. 1 eller 2, som ikke  

 vedligeholdes efter § 12, stk. 1 eller 2 samt 5, eller efter forskrifter  

 fastsat i henhold til § 12, stk. 6. CVR-nummer kan dog kun tildeles efter §  

 5, stk. 3 og 4.
Stk. 2. Offentlige myndigheder og institutioner kan i øvrigt  

 afgive grunddata om juridiske enheder og produktionsenheder til brug for  

 vedligeholdelse af Det Centrale Virksomhedsregister.
Indføring og ændring af  

 grunddata kan dog kun ske i overensstemmelse med § 12, stk. 1-5, samt de  

 forskrifter, som fastsættes i henhold til § 12, stk. 6, og § 13, stk. 1.  

 Endvidere kan CVR-nummer kun tildeles efter § 5.
 Stk. 3. Økonomiministeren kan efter forhandling med forskningsministeren  

 fastsætte regler om, at teleselskaber til registret skal afgive oplysninger  

 om, hvilke offentligt tilgængelige numre for telekommunikation de enkelte  

 registreringsenheder har fået tildelt.
 § 14. Offentlige myndigheder og institutioner kan ved afgivelse og  

 modtagelse af CVR-grunddata benytte elektroniske medier.
 § 15. Offentlige myndigheder og institutioner skal benytte Det  

 Centrale Virksomhedsregisters grunddata til førelse af egne registre i stedet  

 for at indhente de samme oplysninger direkte fra de juridiske enheder.
 § 16. Efter anmodning skal juridiske enheder, der er omfattet af §  

 2, stk. 1, nr. 1, eller af regler fastsat i henhold til § 2, stk. 2, inden  

 for en nærmere fastsat frist give Danmarks Statistik som administrerende  

 institution for Det Centrale Virksomhedsregister oplysning om de grunddata,  

 der vedligeholdes af Danmarks Statistik i henhold til § 12, stk. 3-5, eller  

 efter regler fastsat i henhold til § 12, stk. 6.
Stk. 2. Økonomiministeren kan fastsætte regler, jf. § 21, der  

 pålægger juridiske enheder at foretage anmeldelse om 1) påbegyndelse af ny eller nedlæggelse af eksisterende hovedaktivitet på  

 den juridiske enheds adresse, jf. § 4, stk. 1, nr. 2, når dette ikke sker i  

 forbindelse med optagelsen eller afmeldelsen af den juridiske enhed, 2) oprettelse eller nedlæggelse af produktionsenheder, der er beliggende  

 på andre adresser end den juridiske enheds adresse, jf. § 4, stk. 1, nr. 3.
 § 17. Enhver har krav på efter skriftlig anmodning til  

 CVR-administrationen at få oplyst de grunddata, der er optaget i Det Centrale  

 Virksomhedsregister om den pågældende.
 § 18. Enhver kan fra Det Centrale Virksomhedsregister få adgang  

 til de grunddata, der er optaget i registret, med de undtagelser og på de  

 betingelser, der er nævnt i stk. 2-6.
 Stk. 2. CPR-nummer må ikke videregives til private.
 Stk. 3. Oplysning om en fuldt ansvarlig deltagers private bopæl,  

 når denne ikke er sammenfaldende med virksomhedsadressen, må ikke videregives  

 til private i forbindelse med udtræk af grupper af juridiske enheder eller  

 produktionsenheder. Økonomiministeren kan i øvrigt fastsætte regler om,  

 hvorvidt og i hvilket omfang oplysning om den private bopæl for en fuldt  

 ansvarlig deltager, der er en fysisk person, kan videregives til private.
 Stk. 4. Økonomiministeren kan fastsætte regler om, hvorvidt og i  

 hvilket omfang oplysning om telefon- og telefaxnummer og elektronisk  

 postadresse må videregives til private.
 Stk. 5. Oplysning om antal ansatte må kun videregives til private  

 i form af en størrelsesgruppe efter regler, der fastsættes i  

 registerforskrifterne for Det Centrale Virksomhedsregister, jf. lov om  

 offentlige myndigheders registre.
 Stk. 6. Udtagelse af grupper af enheder fra registret skal  

 foretages således, at der herved kun videregives oplysninger, der kan  

 meddeles de pågældende brugere i medfør af denne paragraf.
 Stk. 7. Offentlige myndigheder og institutioner, der har modtaget  

 grunddata fra Det Centrale Virksomhedsregister, skal ved en eventuel  

 videregivelse af de modtagne data overholde de bestemmelser, der er fastsat i  

 stk. 2, 3 og 6 og i § 19, stk. 2, samt i regler fastsat i medfør af stk. 3-5.
 § 19. For juridiske enheder, der skriftligt frabeder sig, at Det  

 Centrale Virksomhedsregisters grunddata benyttes til reklamehenvendelser,  

 optages oplysning herom i registret.
Stk. 2. Ved videregivelse af grunddata fra registret til private  

 tilbageholdes grunddata om enheder, som efter stk. 1 har frabedt sig  

 reklamehenvendelser.
Videregivelse kan dog ske, såfremt modtageren erklærer  

 og sikrer, dels at ønsket om fritagelse for reklamehenvendelser respekteres,  

 dels at grunddata om sådanne enheder ikke videregives til andre samlet eller  

 gruppevis.
Oplysninger, som er modtaget under denne betingelse, må ikke  

 benyttes eller videregives i strid med de fastsatte betingelser.
 § 20. Økonomiministeren fastsætter efter forhandling med  

 finansministeren regler om salg af og vederlag for ydelser fra Det Centrale  

 Virksomhedsregister til offentlige myndigheder og institutioner samt til  

 private.
 § 21. Fastsættelse af forskrifter efter § 2, stk. 2, § 11, stk.  

 3-5, § 12, stk. 6, § 16, stk. 2, og § 18, stk. 3 og 4, sker efter forhandling  

 med arbejdsministeren, erhvervsministeren og skatteministeren.
 Stk. 2. Økonomiministeren kan i øvrigt efter forhandling med de i  

 stk. 1 anførte ministre fastsætte forskrifter for Det Centrale  

 Virksomhedsregisters førelse.
 § 22. Den, der undlader rettidigt at meddele oplysninger efter §  

 16 eller forsætligt eller ved grov uagtsomhed afgiver urigtige oplysninger,  

 straffes med bøde.
 Stk. 2. Den, der forsætligt eller ved grov uagtsomhed overtræder  

 bestemmelsen i § 19, stk. 2, 3. pkt., straffes med bøde.
 Stk. 3. I de forskrifter, der udstedes i henhold til loven, kan  

 der fastsættes straf af bøde for overtrædelse af bestemmelser i  

 forskrifterne.
Stk. 4. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 § 23. Afgørelser efter denne lov træffes af Danmarks Statistik.
 Stk. 2. Økonomiministeren kan fastsætte bestemmelser om adgangen  

 til at klage over afgørelser efter denne lov og herunder bestemme, at  

 afgørelser ikke kan indbringes for højere administrativ myndighed.
 § 24. Tidspunktet for lovens ikrafttræden fastsættes af  

 økonomiministeren.
 Stk. 2. Ved lovens ikrafttræden erstattes eksisterende  

 registreringsnumre for den juridiske enhed i Erhvervs- og Selskabsstyrelsen  

 og Told- og Skattestyrelsen af CVR-nummeret som identifikationsnummer for den  

 juridiske enhed.
 Stk. 3. Samtidig ophæves lov om Det Centrale Erhvervsregister, jf.  

 lovbekendtgørelse nr. 530 af 19. juni 1992.
 § 25. Loven gælder ikke for Færøerne og Grønland.
Oprindeligt fremsat forslag § 1. Under økonomiministeren føres Det Centrale  

 Virksomhedsregister (CVR). Administrationen af registret forestås af Danmarks  

 Statistik.
 Stk. 2. Registrets opgaver varetages af Danmarks Statistik i  

 samarbejde med Arbejdsministeriet, Erhvervs- og Selskabsstyrelsen og Told- og  

 Skattestyrelsen efter de i denne lov fastsatte bestemmelser.
 § 2. Det Centrale Virksomhedsregister har til formål at:
1) indeholde grunddata om juridiske enheder, jf. § 3, der er  

 erhvervsdrivende eller arbejdsgivere, og de dertil knyttede  

 produktionsenheder, jf. § 4, 2) foretage en entydig nummerering af de i registret optagne juridiske  

 enheder og produktionsenheder, jf. §§ 5 og 6, og 3) stille grunddata til rådighed for offentlige myndigheder og  

 institutioner samt private, jf. §§ 18 og 19.
 Stk. 2. Økonomiministeren kan, jf. § 21, efter indstilling fra  

 styregruppen, jf. §§ 8 og 9, fastsætte regler om registrering af juridiske  

 personer, der uden at være omfattet af stk. 1, nr. 1, varetager  

 administration af formuer, er skattepligtige eller udbetaler skattepligtige  

 ydelser eller i øvrigt er forpligtet eller berettiget til registrering hos  

 offentlige myndigheder eller institutioner.
 § 3. Ved juridisk enhed forstås i denne lov:
 1) En fysisk person i dennes egenskab af arbejdsgiver eller selvstændigt  

 erhvervsdrivende.
 2) En juridisk person eller en filial af en udenlandsk juridisk person.
 3) En statslig administrativ enhed.
4) En amtskommune 5) En kommune.
 6) Et kommunalt fællesskab.
 § 4. Ved produktionsenhed forstås i denne lov:
 1) Den hovedaktivitet, som udøves af en juridisk enhed, der kun har en  

 hovedaktivitet, og hvor al aktivitet udøves på eller fra samme geografiske  

 adresse som den juridiske enheds adresse.
 2) Den enkelte hovedaktivitet, hvis en juridisk enhed har flere  

 hovedaktiviteter, der udøves på eller fra en geografisk adresse.
 3) Den enkelte aktivitet, hvis en juridisk enhed har aktiviteter, der  

 udøves på eller fra flere geografiske adresser, jf. dog stk. 2.
 Stk. 2. Byggepladser anses kun som produktionsenheder, hvis de i  

 medfør af arbejdsmiljølovgivningen skal anmeldes til Arbejdstilsynet.
 § 5. Juridiske enheder tildeles et entydigt identifikationsnummer  

 (CVR-nummer).
 Stk. 2. Erhvervs- og Selskabsstyrelsen tildeler CVR-nummer til  

 juridiske enheder, der anmeldes til registrering i denne styrelses registre i  

 henhold til lovgivningen herom, i forbindelse med modtagelse af anmeldelsen.
Stk. 3. Told- og Skattestyrelsen tildeler CVR-nummer til de  

 juridiske enheder, der er anført i § 3, nr. 1 og 2, og som anmeldes til  

 registrering hos denne styrelse i henhold til lovgivningen herom.
Dette  

 gælder dog ikke juridiske enheder, der er omfattet af stk. 2.
 Stk. 4. Told- og Skattestyrelsen tildeler i samarbejde med  

 Danmarks Statistik CVRnummer til de juridiske enheder, der er anført i § 3,  

 nr. 3-6, og som ikke er omfattet af stk. 2 .
 § 6. Produktionsenheder tildeles et entydigt identifikationsnummer  

 (P-nummer) af Danmarks Statistik i samarbejde med Arbejdsministeriet.  

 P-nummeret følger produktionsenheden, selvom denne skifter ejer.
 Stk. 2. Danmarks Statistik forsyner produktionsenhederne med  

 CVR-nummeret for den juridiske enhed, hvortil de hører.
 § 7. Offentlige myndigheder og institutioner skal i alle  

 anliggender om juridiske enheder anvende CVR-nummeret.
 § 8. Økonomiministeren nedsætter en styregruppe og en brugergruppe  

 for Det Centrale Virksomhedsregister.
 § 9. Styregruppen skal navnlig behandle spørgsmål om reglerne for  

 registrets førelse, jf. § 21, indhold, jf. § 11, og anvendelse, jf. §§ 18 og  

 19.
 Stk. 2. Styregruppen har otte medlemmer, hvoraf seks beskikkes af  

 økonomiministeren efter indstilling fra arbejdsministeren,  

 erhvervsministeren, forskningsministeren, landbrugs- og fiskeriministeren,  

 skatteministeren og Kommunernes Landsforening. Økonomiministeren beskikker  

 herudover formanden samt yderligere et medlem.
 Stk. 3. Medlemmerne beskikkes for to år ad gangen.
 Stk. 4. Økonomiministeren fastsætter styregruppens  

 forretningsorden.
 § 10. Brugergruppen skal navnlig behandle spørgsmål om registrets  

 praktiske anvendelse, jf. § 18 og 19.
Stk. 2. Brugergruppen har fjorten medlemmer, hvoraf ni beskikkes  

 af økonomiministeren efter indstilling fra arbejdsministeren,  

 boligministeren, erhvervsministeren, forskningsministeren,  

 indenrigsministeren, landbrugs- og fiskeriministeren, skatteministeren,  

 Arbejdsmarkedets Tillægspension og Kommunernes Landsforening.
Tre medlemmer  

 med indsigt i erhvervsforhold beskikkes af økonomiministeren, der tillige  

 beskikker formanden samt yderligere et medlem.
 Stk. 3. Medlemmerne beskikkes for to år ad gangen.
 Stk. 4. Økonomiministeren fastsætter brugergruppens  

 forretningsorden.
 § 11. Medmindre andet fastsættes i medfør af stk. 3 og 4, optages  

 for juridiske enheder følgende grunddata i Det Centrale Virksomhedsregister:
 1) Enhedens CVR-nummer.
 2) Virksomhedsform.
 3) Starttidspunkt.
 4) Ophørstidspunkt.
 5) Virksomhedsnavn.
 6) Virksomhedsadresse.
 7) Navn, adresse, stilling og CPR- eller CVR-nummer for fuldt ansvarlige  

 deltagere.
 8) Branche og eventuelle bibrancher.
 9) Telefonnummer.
 10) Telefaxnummer.
 11) Elektronisk postadresse.
 12) Antal ansatte.
13) Importør- og eksportørstatus og 14) P-nummer for tilknyttede produktionsenheder.
 Stk. 2. Medmindre andet fastsættes i medfør af stk. 3, optages for  

 produktionsenheder følgende grunddata i Det Centrale Virksomhedsregister:
 1) Enhedens P-nummer.
 2) CVR-nummeret for den juridiske enhed. hvortil produktionsenheden hører.
 3) Starttidspunkt.
 4) Ophørstidspunkt.
 5) Navn/betegnelse.
 6) Adresse.
 7) Telefonnummer.
 8) Telefaxnummer.
 9) Elektronisk postadresse.
 10) Hovedbranche og eventuelle bibrancher.
 11) Antal ansatte.
 Stk. 3. Økonomiministeren kan fastsætte regler, jf. § 21, om, i  

 hvilket omfang og hvordan oplysninger om telefon- og telefaxnummer,  

 elektronisk postadresse, antal ansatte samt importør- og eksportørstatus skal  

 optages i Det Centrale Virksomhedsregister.
 Stk. 4. Økonomiministeren kan fastsætte regler, jf. § 21, om, i  

 hvilket omfang og hvordan navn, adresse, stilling, og CPR- eller CVR-nummer  

 for fuldt ansvarlige deltagere skal optages i registret.
 Stk. 5. Økonomiministeren kan fastsætte regler, jf. § 21, om  

 optagelse af oplysninger om gældssanering, tvangsakkord og konkurs.
 § 12. For juridiske enheder, der registreres i Erhvervs- og  

 Selskabsstyrelsen, kan kun denne styrelse indføre og ændre grunddata i Det  

 Centrale Virksomhedsregister, som registreres i Erhvervs- og  

 Selskabsstyrelsens registre.
 Stk. 2. For juridiske enheder, der er anført i § 3, nr. 1 og 2, og  

 som ikke er omfattet af § 12, stk. 1, vedligeholdes de oplysninger, der  

 optages i Told- og Skattestyrelsens registre, af Told- og Skattestyrelsen.
Stk. 3. For juridiske enheder, der er anført i § 3, nr. 3-6, og  

 som ikke er omfattet af § 12, stk. 1 eller 2, vedligeholdes grunddata af  

 Danmarks Statistik.
Told- og Skattestyrelsen vedligeholder grunddata, der  

 registreres i denne styrelses registre.
 Stk. 4. For produktionsenhederne vedligeholdes alle grunddata af  

 Danmarks Statistik i samarbejde med Arbejdsministeriet, jf. dog stk. 5.
 Stk. 5. For samtlige enheder i Det Centrale Virksomhedsregister  

 vedligeholdes brancheoplysningerne af Danmarks Statistik i samarbejde med  

 Told- og Skattestyrelsen.
 Stk. 6. Økonomiministeren kan fastsætte regler, jf. § 21, om  

 vedligeholdelse af de i § 11, stk. 3, nævnte grunddata og om vedligeholdelse  

 af sådanne grunddata for juridiske enheder omfattet af § 3 nr. 1 og 2, der  

 ikke vedligeholdes efter nærværende bestemmelses stk. 1 eller 2 samt stk. 5.
 § 13. Offentlige myndigheder skal efter regler, der fastsættes af  

 vedkommende minister efter forhandling med økonomiministeren, vedligeholde de  

 grunddata om juridiske enheder omfattet af § 3, nr. 1 eller 2, som ikke  

 vedligeholdes efter § 12, stk. 1 eller 2 samt 5, eller efter forskrifter  

 fastsat i henhold til § 12, stk. 6. CVR-nummer kan dog kun tildeles efter §  

 5, stk. 3 og 4.
Stk. 2. Offentlige myndigheder og institutioner kan i øvrigt  

 afgive grunddata om juridiske enheder og produktionsenheder til brug for  

 vedligeholdelse af Det Centrale Virksomhedsregister.
Indføring og ændring af  

 grunddata kan dog kun ske i overensstemmelse med § 12, stk. 1 - 5, samt de  

 forskrifter, som fastsættes i henhold til § 12, stk. 6, og § 13, stk. 1.  

 Endvidere kan CVR-nummer kun tildeles efter § 5.
 Stk. 3. Økonomiministeren kan efter forhandling med forskningsministeren  

 fastsætte regler om, at teleselskaber til registret skal afgive oplysninger  

 om, hvilke offentligt tilgængelige numre for telekommunikation de enkelte  

 registreringsenheder har fået tildelt.
 § 14. Offentlige myndigheder og institutioner kan ved afgivelse og  

 modtagelse af CVR-grunddata benytte elektroniske medier.
 § 15. Offentlige myndigheder og institutioner skal benytte Det  

 Centrale Virksomhedsregisters grunddata til førelse af egne registre i stedet  

 for at indhente de samme oplysninger direkte fra de juridiske enheder.
 § 16. Efter anmodning skal juridiske enheder, der er omfattet af §  

 2, stk. 1, nr. 1, eller af regler fastsat i henhold til § 2, stk. 2, inden  

 for en nærmere fastsat frist give Danmarks Statistik som administrerende  

 institution for Det Centrale Virksomhedsregister oplysning om de grunddata,  

 der vedligeholdes af Danmarks Statistik i henhold til § 12, stk. 3-5, eller  

 efter regler fastsat i henhold til § 12, stk. 6.
 Stk. 2. Økonomiministeren kan fastsætte regler, jf. § 21, der  

 pålægger juridiske enheder at foretage anmeldelse om:
1) påbegyndelse af ny eller nedlæggelse af eksisterende hovedaktivitet på  

 den juridiske enheds adresse, jf. § 4, stk. 1, nr. 2, når dette ikke sker i  

 forbindelse med optagelsen eller afmeldelsen af den juridiske enhed, 2) oprettelse eller nedlæggelse af produktionsenheder, der er beliggende  

 på andre adresser end den juridiske enheds adresse, jf. § 4, stk. 1, nr. 3.
 § 17. Enhver har krav på, efter skriftlig anmodning til  

 CVR-administrationen, at få oplyst de grunddata, der er optaget i Det  

 Centrale Virksomhedsregister om den pågældende.
 § 18. Enhver kan fra Det Centrale Virksomhedsregister få adgang  

 til de grunddata, der er optaget i registret, med de undtagelser og på de  

 betingelser, der er nævnt i stk. 2-6.
 Stk. 2. CPR-nummer må ikke videregives til private.
 Stk. 3. Oplysning om en fuldt ansvarlig deltagers private bopæl,  

 når denne ikke er sammenfaldende med virksomhedsadressen, må ikke videregives  

 til private i forbindelse med udtræk af grupper af juridiske enheder eller  

 produktionsenheder. Økonomiministeren kan i øvrigt fastsætte regler om,  

 hvorvidt og i hvilket omfang oplysning om den private bopæl for en fuldt  

 ansvarlig deltager, der er en fysisk person, kan videregives til private.
 Stk. 4. Økonomiministeren kan fastsætte regler om, hvorvidt og i  

 hvilket omfang oplysning om telefon- og telefaxnummer og elektronisk  

 postadresse må videregives til private.
 Stk. 5. Oplysning om antal ansatte må kun videregives til private  

 i form af en størrelsesgruppe efter regler, der fastsættes i  

 registerforskrifterne for Det Centrale Virksomhedsregister, jf. lov om  

 offentlige myndigheders registre.
 Stk. 6. Udtagelse af grupper af enheder fra registret skal  

 foretages således, at der herved kun videregives oplysninger, der kan  

 meddeles de pågældende brugere i medfør af denne paragraf.
 Stk. 7. Offentlige myndigheder og institutioner, der har modtaget  

 grunddata fra Det Centrale Virksomhedsregister, skal ved en eventuel  

 videregivelse af de modtagne data overholde de bestemmelser, der er fastsat i  

 stk. 2, 3 og 6 og i § 19, stk. 2, samt i regler fastsat i medfør af stk. 3-5.
 § 19. For juridiske enheder, der skriftligt frabeder sig, at Det  

 Centrale Virksomhedsregisters grunddata benyttes til reklamehenvendelser,  

 optages oplysning herom i registret.
Stk. 2. Ved videregivelse af grunddata fra registret til private  

 tilbageholdes grunddata om enheder, som efter stk. 1 har frabedt sig  

 reklamehenvendelser.
Videregivelse kan dog ske, såfremt modtageren erklærer  

 og sikrer, dels at ønsket om fritagelse for reklamehenvendelser respekteres,  

 dels at grunddata om sådanne enheder ikke videregives til andre samlet eller  

 gruppevis.
Oplysninger, som er modtaget under denne betingelse, må ikke  

 benyttes eller videregives i strid med de fastsatte betingelser.
 § 20. Økonomiministeren fastsætter efter forhandling med  

 finansministeren regler om salg af og vederlag for ydelser fra Det Centrale  

 Virksomhedsregister til offentlige myndigheder og institutioner samt til  

 private.
 § 21. Fastsættelse af forskrifter efter § 2, stk. 2, § 11, stk.  

 3-5, § 12, stk. 6, § 16, stk. 2,og § 18, stk. 3 og 4 sker efter forhandling  

 med arbejdsministeren, erhvervsministeren og skatteministeren.
 Stk. 2. Økonomiministeren kan i øvrigt efter forhandling med de i  

 stk. 1 anførte ministre fastsætte forskrifter for Det Centrale  

 Virksomhedsregisters førelse.
 § 22. Den, der undlader rettidigt at meddele oplysninger efter §  

 16 eller forsætligt eller ved grov uagtsomhed afgiver urigtige oplysninger,  

 straffes med bøde.
 Stk. 2. Den, der forsætligt eller ved grov uagtsomhed overtræder  

 bestemmelsen i § 19, stk. 2, 3. pkt., straffes med bøde.
 Stk. 3. I de forskrifter, der udstedes i henhold til loven, kan  

 der fastsættes straf af bøde for overtrædelse af bestemmelser i  

 forskrifterne.
Stk. 4. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 § 23. Afgørelser efter denne lov træffes af Danmarks Statistik.
 Stk. 2. Økonomiministeren kan fastsætte bestemmelser om adgangen  

 til at klage over afgørelser efter denne lov og herunder bestemme, at  

 afgørelser ikke kan indbringes for højere administrativ myndighed.
 § 24. Tidspunktet for lovens ikrafttræden fastsættes af  

 økonomiministeren.
 Stk. 2. Ved lovens ikrafttræden erstattes eksisterende  

 registreringsnumre for den juridiske enhed i Erhvervs- og Selskabsstyrelsen  

 og Told- og Skattestyrelsen af CVR-nummeret som identifikationsnummer for den  

 juridiske enhed.
 Stk. 3. Samtidig ophæves lov om Det Centrale Erhvervsregister, jf.  

 lovbekendtgørelse nr. 530 af 19. juni 1992.
 § 25. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Den foreslåede lov afløser lov om Det Centrale Erhvervsregister, jf.  

 lovbekendtgørelse nr. 530 af 19. juni 1992.
 Lovforslagets formål er at forenkle og effektivisere  

 virksomhedsregistreringen gennem oprettelse af Det Centrale  

 Virksomhedsregister (CVR), som skal tilgodese offentlige myndigheders og  

 privates behov for grunddata om virksomheder og samtidig lette de  

 administrative byrder for såvel offentlige myndigheder som virksomheder.
SE-registret i Told- og Skattestyrelsen, Erhvervs- og Selskabsstyrelsens  

 register og Det Centrale Erhvervsregister, der administreres af Danmarks  

 Statistik er alle generelle erhvervsregistre.
Hertil kommer yderligere  

 registre i bl.a.
Arbejdsministeriet og kommunerne.
Udnyttelsen af de forskellige registres oplysninger har været  

 vanskeliggjort af, at der ikke har eksisteret en entydig og generelt  

 anvendelig fælles identifikation af virksomheder.
Derfor indføres ved  

 lovforslaget et entydigt generelt anvendeligt identifikationsnummer  

 (CVR-nummer) for hver juridisk enhed med deraf følgende administrative  

 lettelser for såvel offentlige myndigheder som private virksomheder.  

 CVR-nummeret svarer til CPR-nummeret for fysiske personer.
 CVR-nummeret erstatter de eksisterende identifikationsnumre for  

 virksomheder i Erhvervs- og Selskabsstyrelsen og SEnummeret i Told- og  

 Skattestyrelsen.
Det forhold, at der indføres et entydigt identifikationsnummer, indebærer  

 ingen ændringer af forvaltningsmæssig karakter.
Nægter f.eks.
Erhvervs- og  

 Selskabsstyrelsen at tildele et CVR-nummer, vil dette bero på en afgørelse  

 efter den selskabsretlige lovgivning, som styrelsen administrerer.
Etableringen af CVR vil indebære en bedre udnyttelse af de eksisterende  

 registres grunddata.
Samtidig vil forøgelsen af antallet af dataleverandører  

 antagelig indebære en forbedring af datakvaliteten set i forhold til den  

 hidtidige centrale erhvervsregistrering.
Ved den centrale opsamling af  

 grunddata opnås endvidere fordele som f.eks. arbejdsbesparelser og nemmere  

 adgang til oplysningerne.
 Med henblik på at lette de administratve byrder for såvel det offentlige  

 som virksomhederne pålægges offentlige virksomheder og institutioner en pligt  

 til at benytte CVRs grunddata til førelse af egne registre i stedet for at  

 indhente oplysningerne direkte hos virksomhederne.
2. Baggrund Etableringen af et centralt virksomhedsregister med et entydigt  

 registreringsnummer, der anvendes fælles af flere myndigheder, var et mål  

 allerede fra gennemførelsen af loven om Det Centrale Erhvervsregister i 1975.
Det Centrale Erhvervsregister har siden oprettelsen i 1975 været drevet af  

 Danmarks Statistik med Told- og Skattestyrelsen som hovedleverandør af  

 oplysninger.
Oplysningerne suppleres med oplysninger fra andre offentlige  

 myndigheder samt egne oplysninger, som f.eks. oplysninger om selvstændigt  

 beliggende produktionsenheder og brancheoplysninger.
På dette grundlag har  

 Danmarks Statistik mod betaling kunnet levere oplysninger om virksomhederne  

 til andre offentlige myndigheder og private.
Ved sammenlægningen i 1990 af Toldvæsenet og Skattevæsenet blev de to  

 organisationers virksomhedsregistre lagt sammen.
Der skabtes herved et bedre  

 grundlag for at gennemføre planerne om et fælles offentligt register og et  

 entydigt generelt anvendeligt identifikationsnummer pr. virksomhed med deraf  

 følgende administrative lettelser og rationaliseringsmuligheder for såvel  

 offentlige myndigheder som private virksomheder.
 Det var bl.a. på denne baggrund, at daværende økonomi- og skatteminister  

 Anders Fogh Rasmussen i foråret 1992 i et svar til Folketingets  

 Erhvervsudvalg gav udtryk for, at regeringen ville tage skridt til at  

 etablere et fælles register med erhvervsmæssige grundoplysninger.
 Der blev herefter nedsat en arbejdsgruppe med repræsentanter fra  

 forskellige offentlige myndigheder, der i juni 1994 offentliggjorde rapporten  

 »Overordnede krav til et centralt virksomhedsregister«.
Denne rapport samt den eksisterende lov og erfaringer fra Det Centrale  

 Erhvervsregister har dannet grundlag for udarbejdelsen af nærværende  

 lovforslag.
Der er dog foretaget visse ændringer, hvoraf skal nævnes, at CVR  

 foreslås administreret af Danmarks Statistik under økonomiministerens  

 ressortområde.
3. Lovforslagets indhold CVRs organisation og opgaver CVR, der erstatter Det Centrale Erhvervsregister, foreslås etableret som  

 et fælles register, der har til formål at udnytte de eksisterende generelle  

 virksomhedsregistres grunddata.
Da hovedleverandørerne af grunddata er  

 Arbejdsministeriet, Erhvervs- og Selskabsstyrelsen, Told- og Skattestyrelsen  

 og Danmarks Statistik, foreslås det, at CVRs opgaver udføres i et samarbejde  

 mellem disse myndigheder, dog skal Danmarks Statistik have det administrative  

 ansvar for registret.
 Grunddata i CVR vil bl.a. være registreringsnumre, navn, adresse, telefon-  

 og faxnummer, branche og antal ansatte.
Det foreslås, at CVR skal have tre hovedfunktioner.
For det første skal  

 registret indeholde grunddata om juridiske enheder og de dertil knyttede  

 produktionsenheder.
 For det andet skal der i CVR foretages en entydig og generelt anvendelig  

 fælles nummerering af juridiske enheder (CVRnummer) og af produktionsenheder  

 (Pnummer).
 For det tredje skal CVR stille virksomhedsoplysninger til rådighed for  

 offentlige myndigheder og private.
CVRs enheder CVR skal indeholde grunddata om dels juridiske enheder, der er  

 erhvervsdrivende eller arbejdsgivere, dels produktionsenheder.
1. Juridiske enheder Juridiske enheder vil i CVR omfatte for det første fysiske personer, der  

 er selvstændigt erhversdrivende eller arbejdsgivere.
For det andet juridiske personer og filialer af udenlandske juridiske  

 personer.
Begrebet juridisk person er i denne lov anvendt som en  

 samlebetegnelse for interessentskaber, kommanditselskaber, fonde, aktie- og  

 anpartselskaber, kommanditaktieselskaber, andelsselskaber, virksomheder med  

 begrænset ansvar, foreninger og andre sammenslutninger med selvstændig  

 retsevne.
 For det tredje omfatter juridiske enheder statslige administrative  

 enheder, amtskommuner og kommuner.
2. Produktionsenheder Ved en produktionsenhed forstås enten en virksomhed eller en  

 organisatorisk afgrænset del af en virksomhed, der er stedligt afgrænset,  

 dvs. ligger på en adresse, og som producerer en eller overvejende en slags  

 varer eller tjenesteydelser.
I langt de fleste tilfælde er produktionsenheden  

 sammenfaldende med den juridiske enhed.
 Byggepladser anses kun for produktionsenheder, hvis de i medfør af  

 arbejdsmiljølovgivningen skal anmeldes til Arbejdstilsynet.
Nummertildeling i CVR 1. CVR-nummer De juridiske enheder tildeles et 8-cifret CVRnummer, og det er hensigten,  

 at et en gang tildelt nummer skal følge den juridiske enhed fra etablering  

 til ophør.
 Grundlaget for tildeling af CVR-nummeret til eksisterende juridiske  

 enheder vil være de samme otte cifre som i det nuværende SEnummer, der  

 tildeles af Told- og Skattestyrelsen, hvorved det alene vil være nødvendigt  

 at ændre nummer for en begrænset del af de eksisterende virksomheder.
For de juridiske enheder, der skal anmeldes til registrering i Erhvervs-  

 og Selskabsstyrelsens registre, kan kun denne styrelse tildele CVR-numre.
Det  

 gælder bl.a. aktie-, anparts-og kommanditaktieselskaber samt filialer af  

 udenlandske kapitalselskaber, der skal anmeldes efter aktie- eller  

 anpartsselskabsloven, virksomheder med begænset ansvar, filialer af  

 udenlandske virksomheder med begrænset ansvar og visse interessentskaber og  

 kommanditselskaber, som skal anmeldes efter lov om erhvervsdrivende  

 virksomheder, samt erhvervsdrivende fonde, som skal anmeldes efter lov om  

 erhvervsdrivende fonde.
 For de juridiske enheder, der ikke skal anmeldes til registrering i  

 Erhvervs- og Selskabsstyrelsen, og som er omfattet af anmeldelsespligt til  

 Told- og Skattestyrelsen, tildeler denne styrelse CVR-nummer.
For statslige administrative enheder, amtskommuner og kommuner fastsætter  

 Danmarks Statistik retningslinjerne for tildelingen af CVR-numre.
Danmarks  

 Statistik og Told- og Skattestyrelsen skal dog samarbejde om tildeling af  

 CVR-numre for at sikre, at enheder, der er omfattet af anmeldelsespligt til  

 Told- og Skattestyrelsen, tildeles CVR-nummer ved anmeldelsen til denne  

 styrelse.
2. P-nummer I forbindelse med registrering af virksomhedens produktion eller  

 hovedaktivitet oprettes der i CVR en selvstændigt nummersat produktions-enhed  

 med et P-nummer.
Juridiske enheder, der alene har en hovedaktivitet på en  

 adresse, vil få tildelt både et CVR-nummer og et Pnummer.
P-nummeret gælder  

 for en given produktionsenhed fra oprettelse til ophør.
 P-nummeret anvendes som udgangspunkt ikke ved kontakt til virksomhederne.
 Tildelingen af P-numre sker i et samarbejde mellem Danmarks Statistik og  

 Arbejdsministeriet.
CVR-nummerets anvendelse Det foreslås i loven, at alle offentlige myndigheder skal være forpligtet  

 til i alle anliggender at anvende det 8-cifrede CVRnummer til identifikation  

 af den juridiske enhed.
Dette gælder både indbyrdes og i forhold til de  

 enkelte juridiske enheder, hvilket medfører, at CVR-nummeret altid skal  

 anføres i breve og andet materiale fra offentlige myndigheder.
Styregruppe og brugergruppe Da CVR er et fælles register etableret i et samarbejde mellem flere  

 myndigheder, foreslås det, at der til rådgivning af økonomiministeren  

 nedsættes både en styregruppe og en brugergruppe.
Det foreslås at styregruppen skal have 8 medlemmer.
Dens opgaver er først  

 og fremmest at behandle spørgsmål inden for tre hovedområder.
For det første  

 de administrative regler for, hvordan registret skal føres.
For det andet  

 spørgsmål om optagelse af visse grunddata i CVR, f.eks. telefon- og  

 telefaxnummer samt navn, adresse, stilling og CPR- eller CVR-nummer for fuldt  

 ansvarlige deltagere.
For det tredje reglerne for videregivelse af  

 oplysninger fra CVR, herunder spørgsmål om videregivelse af oplysninger til  

 private om fuldt ansvarlige indehaveres private bopæl samt oplysninger om  

 telefonnummer, telefaxnummer og elektronisk postadresse.
Det foreslås, at brugergruppen skal have 14 medlemmer.
Denne gruppe har  

 til opgave at behandle spørgsmål om, hvordan de grunddata om juridiske  

 enheder og produktionsenheder, der er optaget i CVR, bedst muligt kan  

 udnyttes af offentlige myndigheder og private virksomheder.
Ved  

 repræsentation i brugergruppen får erhvervslivet indflydelse på anvendelsen  

 af CVR.
CVRs indhold Det fastsættes udtømmende, hvilke grunddata der kan optages i CVR for  

 henholdsvis juridiske enheder og produktionsenheder.
De er valgt efter  

 følgende principper:
1) Der skal være tale om grundlæggende oplysninger, 2) oplysningerne skal være af interesse for flere offentlige myndigheder,  

 og 3) registrering af den pågældende type oplysning i CVR skal bidrage til en  

 forenkling og effektivisering i forhold til den nuværende  

 virksomhedsregistrering.
 Grunddataene svarer stort set til, hvad der i henhold til  

 erhvervsregisterloven er optaget i Det Centrale Erhvervsregister, som vil  

 blive nedlagt samtidig med CVR-lovens ikrafttræden.
 For juridiske enheder foreslås optaget:
1) enhedens CVR-nummer, 2) virksomhedsform, 3) starttidspunkt, 4) ophørstidspunkt, 5) virksomhedsnavn, 6) virksomhedsadresse, 7) navn, adresse, stilling og CPR- eller CVR-nummer for fuldt ansvarlige  

 deltagere, 8) branche og eventuelle bibrancher, 9) telefonnummer, 10) telefaxnummer, 11) elektronisk postadresse, 12) antal ansatte, 13) importør- og eksportørstatus og 14) P-nummer for tilknyttede produktionsenheder.
 For produktionsenheder foreslås optaget:
1) enhedens P-nummer 2) CVR-nummeret for den juridiske enhed, hvortil produktionsenheden hører, 3) starttidspunkt, 4) ophørstidspunkt, 5) navn/betegnelse, 6) adresse, 7) telefonnummer, 8) telefaxnummer, 9) elektronisk postadresse, 10) hovedbranche og eventuelle bibrancher, 11) antal ansatte.
Samarbejde mellem dataleverandører I lovforslaget fastsættes regler både for dataleverandørernes samarbejde  

 om vedligeholdelsen af grunddata og for øvrige myndigheders medvirken til  

 vedligeholdelse af grunddata.
 Det forslås, at for de juridiske enheder, der er registreringspligtige i  

 Erhvervs- og Selskabsstyrelsen, kan kun denne styrelse indføre og ændre de  

 grunddata i CVR, som registreres i denne styrelses register, samt at Told- og  

 Skattestyrelsen vedligeholder de grunddata, der er optaget i Told- og  

 Skattestyrelsens registre, og som ikke er optaget i Erhvervs- og  

 Selskabsstyrelsens register.
 Danmarks Statistik vedligeholder alle grunddata for statslige, komunale og  

 amtskommunale juridiske enheder i samarbejde med Told-og Skattestyrelsen,  

 samt - i samarbejde med Arbejdsministeriet for alle produktionsenheder.  

 Danmarks Statistik har ansvaret for grunddata for de enheder, der hverken er  

 optaget i Erhvervs- og Selskabsstyrelsens eller i Told- og Skattestyrelsens  

 registre.
Brancheoplysningerne i CVR vedligeholdes af Danmarks Statistik i  

 samarbejde med Told- og Skattestyrelsen, der tildeler branchekode for alle  

 juridiske enheder, der indgår i Told- og Skattestyrelsens registre.
Danmarks  

 Statistik, der har ansvaret for branchekodens nationale opbygning og  

 anvendelse på grundlag af Rådets forordning om EFs aktivitetskode NACE, rev.  

 1, kan på grundlag af egne undersøgelser korrigere den tildelte branchekode.
 Da ikke alle CVRs grunddata og enheder findes systematisk optaget i de  

 eksisterende registre, f.eks. telefaxnummer samt elektronisk postadresse i  

 Erhvervs- og Selskabsstyrelsens register og i Told-og Skattestyrelsens  

 register, foreslås det at give økonomiministeren mulighed for at fastsætte  

 nærmere regler om fremskaffelse af CVRs grunddata.
For at sikre muligheden for optagelse af grunddata om juridiske enheder,  

 der ikke er anmeldelses- eller registreringspligtige over for Erhvervs- og  

 Selskabsstyrelsen eller Told- og Skattestyrelsen, foreslås det desuden at  

 pålægge andre offentlige myndigheder at meddele oplysninger til CVR.
Denne  

 specielle gruppe af juridiske enheder er karakteriseret ved ikke at være  

 arbejdsgivere eller momspligtige.
Eksempler herpå er taxivognmænd og privat  

 praktiserende læger uden ansatte.
Grunddata for sådanne juridiske enheder  

 søges optaget ved et samarbejde med de myndigheder, som først får kendskab  

 til etablering mv. af disse virksomheder.
 For at lette dette samarbejde med andre offentlige myndigheder foreslås  

 det at give de pågældende lovmæssigt grundlag for at indlede samarbejde med  

 CVR uden forudgående tilpasning af gældende lovregler vedrørende anmeldelses-  

 og registreringsforpligtelser.
 Det foreslås endvidere, at økonomiministeren bemyndiges til efter  

 forhandling med forskningsministeren at fastsætte regler om, at  

 teleselskaberne skal afgive oplysninger om telefon- og telefaxnumre til CVR.
 Derudover foreslås det at give Danmarks Statistik, i sin funktion som  

 administrerende myndighed for CVR, mulighed for at indhente de for  

 varetagelsen af registrets opgaver nødvendige oplysninger hos de  

 registreringspligtige.
 Endelig foreslås det, at økonomiministeren bemyndiges til at pålægge  

 juridiske enheder pligt til at anmelde oprettelse eller nedlæggelse af  

 produktionsenheder på andre adresser end den juridiske enheds hovedadresse,  

 idet aktuelle oplysninger herom ikke findes tilgængelige i andre registre,  

 selvom de er af væsentlig betydning for flere myndigheder.
Anvendelsespligt For at sikre at offentlige myndigheders oplysninger om de juridiske  

 enheder altid er ajourførte, foreslås det at pålægge offentlige myndigheder  

 og institutioner en pligt til at benytte grunddata fra CVR til førelse af  

 egne registre.
Dette vil bevirke, at overflødige henvendelser til  

 virksomhederne kan undgås, og det vil bidrage til den ønskede lettelse af de  

 administrative byrder for såvel offentlige myndigheder som virksomheder.
 Tilsynsførende myndigheder kan dog fortsat afkræve virksomhederne  

 oplysninger i medfør af særlovgivning herom.
Videregivelse af grunddata CVRs oplysninger er principielt offentligt tilgængelige, hvilket  

 indebærer, at enhver har ret til at få oplyst de grunddata, der er optaget i  

 registret.
Der er dog visse undtagelser idet f.eks. oplysning om CPR-nummer  

 kun må videregives til offentlige myndigheder og institutioner, og oplysning  

 om en fuldt ansvarlig deltagers bopæl kun må videregives til private under  

 særlige betingelser.
Da det nøjagtige, aktuelle antal ansatte i en virksomhed  

 ofte opfattes som et følsomt data, foreslås det, at denne oplysning til  

 private kun må gives i form af størrelsesgrupper.
Endelig foreslås det, at der gives mulighed for efter skriftlig anmodning  

 at indføre en kode i CVR, der angiver, at den juridiske enhed ikke ønsker  

 reklamehenvendelser.
Denne bestemmelse svarer til en tilsvarende regel for  

 private adresserings- og kuverteringsbureauer i lov om private registre.
Vederlag Betalingen for de grunddata, som CVR kan levere til offentlige myndigheder  

 og andre interesserede, skal fastsættes således, at den afspejler de  

 langsigtede gennemsnitsomkostninger ved etablering, produktion og levering,  

 idet udgangspunktet er, at CVR økonomisk skal kunne hvile i sig selv.
Det  

 foreslås, at økonomiministeren efter forhandling med finansministeren  

 fastsætter reglerne for betaling for CVRs ydelser.
4. Høring Lovforslaget har været sendt i høring hos følgende ministerier og  

 organisationer mv.:
 Arbejdsministeriet, Boligministeriet, Erhvervsministeriet,  

 Finansministeriet, Forskningsministeriet, Forsvarsministeriet,  

 Indenrigsministeriet, Justitsministeriet, Kirkeministeriet,  

 Kulturministeriet, Landbrugs- og Fiskeriministeriet, Miljø- og  

 Energiministeriet, Skatteministeriet, Socialministeriet, Statsministeriet,  

 Sundhedsministeriet, Trafikministeriet, Udenrigsministeriet,  

 Undervisningsministeriet, Advokatrådet, Amtsrådsforeningen i Danmark,  

 Arbejderbevægelsens Erhvervsråd, Arbejdsmarkedets Tillægspension,  

 Assurandørsocietetet, Danmarks Rederiforening, Dansk Arbejdsgiverforening,  

 Dansk Dataforening, Dansk Handel og Service, Dansk Industri, Dansk  

 Teknologisk Institut, Danske Vognmænd, Det Danske Handelskammer,  

 Dommerforeningen, Entreprenørforeningen, FDB, Finansrådet, Forbrugerrådet,  

 Foreningen af Registrerede Revisorer, Foreningen af Statsautoriserede  

 Revisorer, Håndværksrådet, Kommunernes Landsforening, Købmandsstandens  

 Oplysningsbureau, Landbrugsrådet, Landsorganisationen i Danmark, Mostrup  

 Forlag, PBS, SALA, SDC.
 Lovforslaget har tillige været forelagt Registertilsynet til udtalelse.
 Endelig har forslaget og høringssvarene været drøftet i  

 Erhvervsregisterrådet, der har afgivet indstilling til økonomiministeren.
5. Administrative og økonomiske konsekvenser Det påregnes, at arbejdet med etablering af CVR skal i offentligt udbud og  

 løses af eksterne dataleverandører.
Oprettelsen af CVR vil medføre merudgifter både til etablering og drift  

 hos de styrelser, der deltager i samarbejdet om opdateringen af registreret,  

 dvs.
Danmarks Statistik, Told- og Skattestyrelsen, Erhvervs- og  

 Selskabsstyrelsen, Arbejdsmarkedsstyrelsen og Arbejdstilsynet.
Merudgifterne  

 henføres til CVR og forventes over en årrække dækket af indtægter fra salg af  

 uddata fra registeret.
På finansloven oprettes et selvstændigt økonomisk resultatcenter til CVR  

 på en underkonto til Danmarks Statistik.
Udsving i registerets økonomiske  

 resultat vil indgå i udsvingstallet for Danmarks Statistik.
 De samlede omkostninger til etablering af CVR skønnes at udgøre 25 mill.  

 kr.
 De samlede udgifter til drift af CVRorganisationen skønnes at udgøre 11  

 mill. kr. årligt (1995-priser). Det skønnes, at lovforslaget vil medføre  

 behov for 15 årsværk i Danmarks Statistik til at forestå de løbende  

 driftsopgaver ved registeret.
 I perioden 1996-99 forventes de samlede udgifter og indtægter at udgøre:
Prisen på ydelser fra CVR fastsættes således, at salgsindtægterne dækker  

 de samlede drifts- og etableringsudgifter.
Udgiftsdækningen forudsætter  

 gennemsnitlige salgsindtægter på 15 mill. kr. om året over en periode på 7 år  

 fra 1997. Det skønnes muligt at opnå salgsindtægter i denne størrelsesorden,  

 da der dels er tale om et meget anvendeligt register, dels er pligt for  

 offentlige myndigheder til at bruge registerets data ved opbygning og  

 vedligeholdelse af egne registre i stedet for at indhente oplysningerne  

 direkte hos virksomhederne.
6. Erhvervsøkonomiske konsekvenser Det vurderes, at etablering af Det Centrale Virksomhedsregister vil  

 effektivisere mulighederne for udveksling af data samt sikring af en bedre  

 service for borgere og virksomheder i relation til brugen af  

 virksomhedsoplysninger.
Det forudsættes, at alle offentlige myndigheder  

 fremover - når registret er færdigt - anvender oplysninger i CVR frem for på  

 ny at indhente grundoplysninger fra virksomhederne.
Der ventes således en samfundsmæssig gevinst ved etablering af registret.  

 For virksomhederne vil gevinsten bestå i en lavere indberetningsbelastning,  

 idet registret forudsættes at sikre imod indsamling af de samme oplysninger  

 mere end en gang.
Det er ikke muligt at kvantificere denne effekt.
7. Miljømæssige konsekvenser Gennemførelse af forslaget har ingen miljømæssige konsekvenser.
8. Forholdet til EU-retten Forslaget vurderes ikke at have EU-retlige aspekter.
Bemærkninger til lovforslagets enkelte bestemmelser Til § 1 Til stk. 1 Det Centrale Virksomhedsregister (CVR) oprettes som en selvstændig enhed  

 direkte under økonomiministeren.
Rigsstatistikeren forestår, som chef for  

 CVRadministrationen, den daglige ledelse og administration.
Til stk. 2 Da CVR er et fælles register, der har til formål at udnytte de  

 eksisterende generelle erhvervsregistres grunddata, fastsættes det, at CVRs  

 opgaver skal varetages i et samarbejde mellem Danmarks Statistik og de øvrige  

 hovedleverandører af data: Arbejdsministeriet, Erhvervs- og Selskabsstyrelsen  

 og Told- og Skattestyrelsen.
Disse myndigheder har allerede kontakt med  

 virksomhederne, som derfor ikke vil blive belastet yderligere.
Ved grunddata  

 forstås bl.a. registreringsnummer, navn, adresse, branche, telefonnummer og  

 antal ansatte, jf. § 11. Reglerne for samarbejdet fastlægges i denne lovs  

 bestemmelser.
Til § 2 Til stk. 1, nr. 1 Oplysninger om virksomhederne anvendes i mange sammenhænge, og det er  

 derfor af afgørende betydning, at CVR giver mulighed for forskellige  

 indfaldsvinkler til virksomheden.
Behovet for oplysninger om virksomheder kan opdeles i to kategorier: De  

 oplysninger, der knytter sig til virksomheden som juridisk enhed, og de  

 oplysninger, der knytter sig til produktionen/hovedaktiviteten på en  

 geografisk adresse - produktionsenheden.
Det er derfor fastsat, at CVR skal  

 indeholde oplysninger både om de juridiske enheder, der er erhvervsdrivende  

 eller arbejdsgivere, og om de dertil knyttede produktionsenheder.
 Begrebet juridisk enhed er nærmere defineret i § 3, mens begrebet  

 produktionsenhed er defineret i § 4.
Begrebet erhvervsdrivende anvendes ikke entydigt i lovgivningen.
Dette er  

 konstateret i flere udredningsarbejder, hvoraf navnlig skal henvises til  

 bilag 5 i betænkning 970/1982 om fonde.
Da CVR effektivt skal kunne stille virksomhedsoplysninger til rådighed for  

 alle offentlige registre, myndigheder mv., der er i berøring med  

 erhvervslivet, skal begrebet erhvervsdrivende i denne lov forstås meget  

 bredt.
Således vil begrebet omfatte såvel virksomheder, der tilsigter at  

 indvinde økonomisk udbytte, som virksomheder, der - uden at tilsigte  

 økonomisk udbytte - dog leverer ydelser mod betaling og i hvert fald delvist  

 drives efter forretningsmæssige principper.
Ligeledes er offentlige  

 aktiviteter, der ikke anses for at være erhvervsudøvelse i snæver forstand,  

 omfattet af begrebet.
 Lovens erhvervsdriftbegreb tilstræbes således at være så bredt, at enhver  

 form for virksomhedsudøvelse - såvel offentlig som privat- er omfattet.
For juridiske personer vil erhvervssdriftbegrebet være mere vidtrækkende  

 end for fysiske personer.
Der kan f.eks. henvises til lov om erhvervsdrivende  

 fonde § 1, stk. 2, nr. 3 og 4, hvorefter en fond anses for værende  

 erhvervsdrivende alene på grundlag af en nærmere bestemt forbindelse til en  

 anden juridisk person.
 Begrebet arbejdsgiver må i loven ligeledes forstås meget bredt omfattende  

 arbejdsgivere, der i dag er omfattet af ATP-lovgivningen og pligten til  

 registrering til indeholdelse af Askat ifølge lovgivningen herom.
Endvidere optages produktionsenheder i tilknytning til de ovenfor nævnte  

 juridiske enheder.
Virksomhedens produktion/hovedaktivitet er grundlag for  

 registrering af produktionsenheden.
Hvis den juridiske enhed har mere end en  

 hovedaktivitet på en geografisk adresse, eller virksomhedens aktiviteter er  

 placeret på flere geografiske adresser, oprettes flere produktionsenheder.
Der kan undertiden gå nogen tid før det konstateres, hvilken juridisk  

 enhed en produktionsenhed er tilknyttet.
Disse produktionsenheder vil også i  

 denne overgangsperiode kunne optages i CVR.
Arbejdsministeriet og andre myndigheder har behov for at kunne registrere  

 og anvende produktionsenheder, hvortil der endnu ikke er knyttet nogen  

 juridisk enhed.
Dette er bl.a. relevant i situationer, hvor den institution,  

 som først får kendskab til produktionsenheden, ikke kan få oplyst data om den  

 juridiske enhed, men hvor oplysningerne er væsentlige for en sagsbehandling.
Til stk. 1, nr. 2 En meget central opgave i forbindelse med CVR er den entydige nummerering  

 af enheder, som optages i CVR.
I lighed med anvendelsen af CPR-nummeret for personer, skal der med  

 indførelsen af et CVR-nummer etableres en fælles, entydig og generelt  

 anvendelig identifikation af juridiske enheder beliggende i Danmark.
Ved  

 kontakt mellem virksomhederne og offentlige myndigheder vil CVR-nummeret  

 således kunne bidrage til, at forvekslinger og dobbeltregistreringer kan  

 undgås.
Disse CVR-numre vil ved etableringen af CVR erstatte de eksisterende  

 registreringsnumre i alle offentlige myndigheders registre som identifikation  

 af den juridiske enhed.
Derimod vil CVR-numre ikke erstatte  

 registreringsnumre, der anvendes til identifikation af særlige administrative  

 relationer mellem den juridiske enhed og den pågældende offentlige myndighed.
 Udgangspunktet for tildeling af et CVRnummer er, at et en gang tildelt  

 nummer skal følge den juridiske enhed fra etablering til ophør.
 I forbindelse med registrering af virksomhedens produktion/hovedaktivitet  

 oprettes der i CVR en selvstændig nummersat produktionsenhed med et Pnummer.  

 P-nummeret gælder for en given produktionsenhed fra oprettelse til ophør.  

 Dette nummer anvendes som udgangspunkt ikke ved kontakt med virksomhederne.
Mange virksomheder har produktionsenheder placeret geografisk spredt.
Der  

 er dels de egentligt landsdækkende virksomheder, f.eks. butikskæder,  

 entreprenørvirksomheder, banker, offentlige virksomheder mv, men også mindre  

 virksomheder, der efterhånden har butikker, service eller produktion på to  

 eller flere adresser.
Oplysninger om produktionsenheder vil for mange  

 offentlige myndigheder og private i en række situationer være mere relevante  

 end oplysninger om juridiske enheder.
F.eks. anvendes oplysninger om  

 produktionsenheder i forbindelse med Arbejdsformidlingens arbejde, ligesom  

 tilsynsmyndigheder som Arbejdstilsynet har brug for at kende disse  

 oplysninger i forbindelse med tilrettelæggelsen og udøvelsen af tilsynet.
 Under P-nummeret vil der således kunne findes oplysninger om, hvor der  

 foregår arbejde/produktion.
Optagelse af produktionsenheder er f.eks. relevant, når en  

 produktionsenhed skifter ejer, uden at dette fremgår af det navn, som  

 benyttes i markedsføringen.
Når Arbejdsformidlingen er i gang med at formidle  

 arbejdskraft til et værksted, er det således kun relevant at kende  

 produktionsenheden.
Det vil være mindre relevant for formidlingen, om  

 værkstedet overdrages fra en juridisk ejer til en anden, mens  

 formidlingsarbejdet foregår.
Identifikationen af produktionsenheder har bl.a. til formål at kunne følge  

 hovedaktiviteten over tid.
Dette indebærer f.eks., at et ejerskifte, hvor  

 hovedaktiviteten fortsætter uændret, ikke medfører ændringer i  

 produktionsenheden og dens P-nummer.
En fysisk flytning af produktionen til  

 en anden geografisk adresse uden ændringer i ejerforholdet eller produktionen  

 vil heller ikke ændre produktionsenheden og dens Pnummer.
 At kunne følge produktionsenhederne over tid er f.eks. en forudsætning for  

 at kunne vurdere, om en nytilgang af enheder er reelt nye enheder eller alene  

 overdragelse af tidligere eksisterende enheder.
Til stk. 1, nr. 3 En af grundideerne bag etablering af CVR er den store  

 effektiviseringsmulighed ved udveksling af data mellem offentlige  

 myndigheder.
Herved undgås dobbeltarbejde, og at flere myndigheder retter  

 henvendelse til virksomhederne for at indhente oplysninger om de samme  

 forhold.
Det er ligeledes en af hovedmålsætningerne for CVR at stille  

 virksomhedsoplysninger til rådighed for offentlige myndigheder og private.  

 Flere kommuner har allerede nu opbygget egne virksomhedsregistre.
Disse vil  

 få gavn af den forbedrede centrale registrering, og endnu flere vil kunne  

 anvende CVR ved vedligeholdelse af kommunale registre.
Også mange private virksomheder har behov for virksomhedsoplysningerne i  

 CVR.
Adresseoplysninger, der er udvalgt på baggrund af størrelsesgruppe,  

 branche og/eller geografisk placering er f.eks. til stor nytte ved  

 fremsendelse af informationsmateriale.
Yderligere oplysning om  

 virksomhedernes telefonnummer kan f.eks. bruges til telefonisk opfølgning af  

 tidligere fremsendt materiale og i forbindelse med telemarketing.
Til stk. 2 For at sikre at alle relevante enheder kan optages i CVR og derved få  

 tildelt CVRnummer, gives økonomiministeren bemyndigelse til at bestemme, at  

 også andre end de i stk. 1, nr. 1 nævnte enheder kan optages i CVR.
Dette  

 gælder alene juridiske personer, der f.eks. varetager administration af  

 formuer, er skattepligtige eller udbetaler skattepligtige ydelser.
Det er dog  

 en forudsætning, at de pågældende i henhold til anden lovgivning er  

 forpligtet eller berettiget til registrering hos det offentlige.
Gruppen af juridiske personer, der eventuelt kan blive tale om at optage i  

 henhold til dette stykke, er talmæssigt lille i forhold til de juridiske  

 enheder, der optages i henhold til stk. 1. Nogle offentlige myndigheder  

 f.eks.
Told- og Skattestyrelsen og Danmarks Statistik har også behov for et  

 fælles identifikationsnummer for juridiske personer, der ikke er  

 erhvervsdrivende eller arbejdsgivere, idet de af skattemæssige eller  

 statistiske grunde kan være optaget i disse myndigheders registre.
Da de i  

 modsætning til fysiske personer ikke kan identificeres ved CPR-nummer, vil  

 det være hensigtsmæssigt at benytte et CVR-nummer for disse.
Ellers vil de  

 pågældende myndigheder være nødt til at anvende separate nummersystemer, der  

 vanskeliggør udveksling af data.
Dette gælder f.eks. visse typer af  

 foreninger og fonde, der ejer store formuer eller udbetaler skattepligtige  

 ydelser, men ikke almindelige, små idrætsforeninger og fritidsklubber.
Udøvelsen af denne bemyndigelse er gjort afhængig af en indstilling fra  

 styregruppen, jf. § 9, der består af repræsentanter for de deltagende  

 myndigheder.
Det foreslås endvidere, at reglerne skal fastsættes af  

 økonomiministeren efter forhandling med arbejdsministeren, erhvervsministeren  

 og skatteministeren.
Til § 3 CVR skal indeholde grunddata om juridiske enheder, der er erhvervsdrivende  

 eller arbejdsgivere, jf. § 2, stk. 1, nr. 1. I § 3 defineres, hvad der i  

 lovforslaget forstås ved juridiske enheder.
Der er ikke i EU planer om at harmonisere definitionen af juridiske  

 enheder, men der er gældende bestemmelser i EUs selskabsdirektiver om  

 registrering mv. af selskaber med deraf følgende rettigheder og i Rådets  

 forordning (EØF) nr. 2186/93 af 22. juni 1993 om oprettelse i statistisk  

 øjemed af EF-samordnede registre over foretagender.
Sidstnævnte forordning  

 fastsætter, at en juridisk enhed skal defineres som i del II, litra A, punkt  

 3, i bilaget til Rådets forordning (EØF) nr. 696/93 af 15. marts 1993 om de  

 statistiske enheder til observation og analyse af det produktive system i Det  

 Europæiske Fællesskab.
Det bestemmes heri, at de retlige enheder er enten  

 juridiske personer, som ifølge loven eksisterer uafhængigt af de personer  

 eller institutioner, som ejer eller deltager heri, eller fysiske personer,  

 der som selvstændige udøver en økonomisk aktivitet.
 Grundet den selskabsretlige lovgivning, navnlig reglerne i aktie- og  

 anpartsselskabsloven, er det fundet nødvendigt at udvide definitionen af  

 juridiske enheder i forhold til den nævnte forordning til også at omfatte  

 filialer af udenlandske juridiske personer, jf. nedenfor.
På samme måde som udenlandske juridiske personer, jf. nedenfor, kan udøve  

 virksomhedsdrift gennem filial i Danmark, kan fysiske personer uden bopæl  

 eller fast ophold i Danmark være erhvervsdrivende eller arbejdsgivere ved  

 fast driftssted, filial eller lignende, der kan være omfattet af anmeldelses-  

 eller registreringspligt vedrørende f.eks. afgifter eller indeholdelse af  

 A-skat.
Fysiske personer som juridiske enheder i CVR omfatter tillige sådanne  

 udenlandske fysiske personers registreringspligtige erhvervsvirksomhed i  

 Danmark.
 Juridiske enheder vil i CVR omfatte for det første fysiske personer, der  

 er selvstændigt erhvervsdrivende eller arbejdsgivere.
Det kan normalt uden vanskelighed afgøres, om der er tale om selvstændig  

 erhvervsvirksomhed.
Den er kendetegnet ved, at der for egen regning udøves en  

 virksomhed af økonomisk karakter med det formål at opnå et overskud.
Juridiske enheder omfatter for det andet juridiske personer og filialer af  

 udenlandske juridiske personer.
Det er i nærværende sammenhæng fundet  

 nødvendigt at anvende begrebet juridisk person, uanset begrebet som anført  

 flere steder i retslitteraturen ikke er entydigt.
Begrebet er her anvendt som  

 samlebetegnelse for interessentskaber, kommanditselskaber, fonde, aktie- og  

 anpartselskaber, kommanditaktieselskaber, andelsselskaber, virksomheder med  

 begrænset ansvar, foreninger og andre sammenslutninger med selvstændig  

 retsevne, herunder f.eks. også særlige forvaltningssubjekter, som f.eks.  

 Hovedstadens Sygehusfællesskab og Hovedstadsområdets Trafikselskab.
Oprettelse i Danmark af en filial af en udenlandsk juridiske person  

 indebærer ikke stiftelse af en ny selvstændig juridisk person.
Filialen er at  

 sammenligne med en afdeling af en udenlandsk juridisk person.
Sådanne  

 filialer skal som udgangspunkt anmeldes og registreres i Erhvervs- og  

 Selskabsstyrelsen, såfremt den udenlandske juridiske person er et aktie-  

 eller anpartsselskab.
En forudsætning herfor er imidlertid, at filialen skal  

 udøve virksomhedsdrift, således som dette bgreb forstås efter henholdsvis  

 efter aktieselskabslovens § 151 og anpartsselskabslovens § 121.
For det tredje omfatter juridiske enheder statslige administrative  

 enheder, der planlægger, kontrollerer og bestyrer bevillingerne for disses  

 tilhørende afdelinger.
Formuleringen svarer til FN's definition (ISIC, rev.3,  

 1990) af en »offentlig økonomisk enhed«.
For det fjerde og femte omfatter juridiske enheder også henholdsvis  

 amtskommuner og kommuner.
Hver amtskommune og kommune tildeles imidlertid kun  

 et nummer i CVR.
Det skyldes, at forvaltningsstrukturen er forskellig i  

 kommunerne, samt strukturen i den enkelte kommune kan skifte over tid, så  

 sammenligning af enheder inden for samme kommune ikke vil kunne foretages En  

 underopdeling af en kommune i flere økonomiske eller juridiske enheder med  

 hver sit CVR-nummer vil endelig være vanskelig at administrere i forbindelse  

 med eventuelle ændringer i organisationsstrukturen.
For det sjette omfatter juridiske enheder kommunale fællesskaber (jf. § 60  

 i lov om kommunernes styrelse), der vil blive optaget i CVR som selvstændige  

 juridiske enheder og få tildelt CVR-numre.
Kommunale fællesskaber er - uanset  

 om de er etableret i privatretlige organisationsformer (typisk  

 interessentskaber) - selvstændige offentlige myndigheder, der er omfattet af  

 almindelige offentligretlige regler, herunder forvaltningsloven og  

 offentlighedsloven.
 Særskilte amtslige-, kommunale og fælleskommunale produktionsenheder, som  

 f.eks. de enkelte sygehuse, dag- og døgninstitutioner og kommunale værker,  

 vil blive tilknyttet amtets, kommunens eller det kommunale fællesskabs  

 CVR-nummer, men de vil få tildelt hver deres særskilte Pnummer.
De særlige forvaltningssubjekter, som f.eks.
Hovedstadens  

 Sygehusfællesskab og Hovedstadsområdets Trafikselskab, vil -som nævnt ovenfor  

 - blive optaget som juridiske personer, jf. § 3, nr. 2.
Til § 4 Til stk. 1 I § 4, stk. 1, defineres, hvad der forstås ved produktionsenheder.
 Ved en produktionsenhed forstås enten en virksomhed eller en  

 organisatorisk afgrænset del af en virksomhed, der er stedligt afgrænset,  

 dvs. ligger på en adresse, og som producerer en eller overvejende en slags  

 varer eller tjenesteydelser.
 I langt de fleste tilfælde er produktionsenheden sammenfaldende med den  

 juridiske enhed.
En juridisk enhed kan bestå af flere produktionsenheder, selv om den kun  

 har en hovedaktivitet.
Det drejer sig om de tilfælde, hvor en del af den  

 juridiske enhed er udskilt til en anden adresse, hvor der produceres en eller  

 overvejende en slags varer eller tjenesteydelser.
Det kan eksempelvis være en  

 virksomhed, hvor produktionen foregår på en adresse, mens administrationen  

 varetages fra en anden adresse.
 En produktionsenhed omfatter derfor tillige den enkelte aktivitet, hvis en  

 juridisk enhed har aktiviteter placeret på flere geografiske adresser.
Aktiviteter, der ikke foregår på en fast adresse, f.eks. omkringkørende  

 salgsvogne og reparatører, samt fiskefartøjer og skibe mv., betragtes ikke  

 som selvstændige produktionsenheder, men henføres til den adresse, hvorfra de  

 udgår.
Det kan være den juridiske enheds eller et afdelingskontors adresse,  

 således som det hidtil har været tilfældet ved registreringen i Det Centrale  

 Erhvervsregister.
Ved afgrænsningen af en produktionsenhed tages der stilling til, inden for  

 hvilke brancheområder hovedaktiviteten foregår.
I de fleste tilfælde vil der  

 ikke være flere hovedaktiviteter på samme adresse, men der forekommer  

 undtagelser.
Det kan eksempelvis være, når samme virksomhed på samme sted  

 driver både landbrug og tømrerforretning.
Til stk. 2 I henhold til § 10 i Arbejdsministeriets bekendtgørelse nr. 1017 af 15.  

 december 1993 om indretning af byggepladser og lignende arbejdssteder efter  

 lov om arbejdsmiljø skal bygherren, eller den han overdrager det til, anmelde  

 en byggeplads til den stedlige arbejdstilsynskreds, inden arbejdet  

 påbegyndes, hvis arbejdets forventede varighed overstiger 30 arbejdsdage, og  

 mindst 20 ansatte er beskæftiget samtidigt, eller den formodede arbejdsmængde  

 overstiger 500 manddage.
 Byggepladser, der anmeldes i overensstemmelse hermed, vil få tildelt et  

 Pnummer som selvstændige produktionsenheder.
Til § 5 Til stk. 1 De juridiske enheder tildeles et 8-cifret CVRnummer.
Nummeret indeholder  

 ingen information i sig selv.
Det er hensigten, at et en gang tildelt nummer  

 skal følge den juridiske enhed fra etablering til ophør.
 Grundlaget for tildeling af CVR-nummeret til eksisterende juridiske  

 enheder vil være de samme otte cifre som i det nuværende SEnummer, som  

 tildeles af Told- og Skattestyrelsen, hvorved det alene vil være nødvendigt  

 at ændre nummer for en begrænset del af de eksisterende virksomheder.
 Udskilles en del af en virksomhed til selvstændig aktivitet, eller  

 overdrages den til en anden juridiske enhed, vil denne ændring ikke få  

 konsekvenser for den oprindelige virksomheds CVR-nummer.
Fysiske personer registreres som ophørt i CVR, når de ikke længere driver  

 selvstændig virksomhed eller er arbejdsgivere.
Konstatering af ophør beror på  

 et skøn og er ikke nødvendigvis sammenfaldende med tidspunktet for afmeldelse  

 af afregnings- eller oplysningspligter til Told- og Skattestyrelsen.
 I tvivlstilfælde fastsættes tidspunktet for ophør af CVRadministrationen  

 efter regler fastsat af økonomiministeren, jf. § 21. Dette gælder dog kun for  

 enkeltmandsvirksomheder.
For de juridiske enheder, som registreres i Erhvervs- og  

 Selskabsstyrelsen, er ophørstidspunktet som udgangspunkt fastlagt i  

 selskabslovgivningen.
Dette gælder f.eks. aktie-, anparts- og  

 kommanditaktieselskaber, som anses for ophørt på det tidspunkt, hvor  

 selskabet efter afslutning af bobehandling og udlodning af et eventuelt  

 nettoprovenu slettes af Erhvervs- og Selskabsstyrelsens registre.
Det samme  

 gælder virksomheder med begrænset ansvar og erhvervsdrivende fonde, som er  

 omfattet af henholdsvis lov om erhvervsdrivende virksomheder og lov om  

 erhvervsdrivende fonde.
Dødsboer, der driver erhvervsvirksomhed, bibeholder den juridiske enheds  

 CVRnummer.
Hensidder den efterladte ægtefælle i uskiftet bo, eller indebærer  

 afslutningen af boet, at en virksomhed helt eller delvist overdrages gennem  

 arv eller gave, registreres ændringen efter de almindelige retningslinjer.  

 Der registreres enten en ny juridisk enhed med nyt CVR-nummer, eller den  

 udskilte del tilknyttes en anden juridisk enhed som produktionsenhed.
Til stk. 2 For de juridiske enheder, der skal anmeldes til registrering i Erhvervs-  

 og Selskabsstyrelsens registre, kan kun Erhvervs- og Selskabsstyrelsen  

 tildele CVR-nummer.
Dette gælder bl.a. aktie-, anparts- og  

 kommanditaktieselskaber samt filialer af udenlandske kapitalselskaber, der  

 skal anmeldes efter aktie- eller anpartsselskabsloven, virksomheder med  

 begænset ansvar, filialer af udenlandske virksomheder med begrænset ansvar og  

 visse interessentskaber og kommanditselskaber, som skal anmeldes efter lov om  

 erhvervsdrivende virksomheder, samt erhvervsdrivende fonde, som skal anmeldes  

 efter lov om erhvervsdrivende fonde.
Det forhold, at der indføres et entydigt identifikationsnummer, der  

 tildeles efter nærværende lovforslag, indebærer ingen ændringer af  

 forvaltningsmæssig karakter.
Nægter Erhvervs- og Selskabsstyrelsen f.eks. at  

 tildele et CVR-nummer, vil dette bero på en afgørelse efter den  

 selskabsretlige lovgivning, som styrelsen administrerer.
Spørgsmålet om  

 afgørelsen kan indbringes for en højere administrativ myndighed, må således  

 afgøres efter den selskabsretlige lovgivning og ikke efter nærværende  

 lovforslag.
Tildelingen af CVR-nummer sker allerede ved modtagelsen af anmeldelsen af  

 stiftelsen.
I den udstrækning den pågældende juridiske enhed, som det f.eks  

 er tilfældet for aktie- og anpartsselskaber, skal registreres i Erhvervs- og  

 Selskabsstyrelsen for at opnå retsevne, vil det dog blive markeret, at den  

 juridiske enhed kun er under stiftelse.
Markeringen slettes i forbindelse med  

 den endelige registrering, og den juridiske enhed bevarer det ved anmeldelsen  

 tildelte CVR-nummer.
Såfremt anmeldelsen om stiftelsen af en sådan juridisk  

 enhed nægtes registrering, markeres den juridiske enhed i CVR som ophørt, og  

 det pågældende CVR-nummer kan ikke genbruges.
I visse tilfælde anmeldes en juridisk enhed som en nærmere bestemt  

 retsform under stiftelse, f.eks. et andelsselskab med begrænset ansvar, mens  

 der rettelig er tale om en anden retsform, f.eks. et aktie- eller  

 anpartsselskab.
I den udstrækning anmeldelsen kan og faktisk bliver  

 berigtiget, vil dette dog ikke indebære et skift i CVR-nummer.
Nogle juridiske enheder, som skal anmeldes til registrering i Erhvervs- og  

 Selskabsstyrelsen, kan have opnået retsevne inden registreringen i Erhvervs-  

 og Selskabsstyrelsen.
Dette gælder f.eks. ikkeerhvervsdrivende fonde, der  

 lovligt er stiftet efter lov om fonde og visse foreninger.
Såfremt en sådan  

 fond bliver erhvervsdrivende, jf. lov om erhvervsdrivende fonde § 1, stk. 2,  

 sammen holdt med. stk. 3, vil den eventuelt blive omfattet af  

 registreringspligten efter denne lov.
Såfremt fonden allerede har et  

 CVR-nummer, f.eks. fordi den er arbejdsgiver, vil ændringen ikke indebære  

 skift af CVR-nummer, da den juridiske enhed ikke har skiftet identitet.
I  

 andre tilfælde vil fonden ikke i forvejen være identificeret ved et  

 CVR-nummer, og fonden tildeles i så fald et CVR-nummer ved anmeldelsen til  

 Erhvervs- og Selskabsstyrelsen.
 Det kan ikke udelukkes, at der kan opstå tilfælde, hvor det er tvivlsomt,  

 hvorvidt en juridisk enhed skal anmeldes til registrering i et af Erhvervs-  

 og Selskabsstyrelsens registre, og dermed hvorvidt den juridiske enhed skal  

 tildeles CVR-nummer efter stk. 2 eller 3. Sådanne tvivlsspørgsmål må afgøres  

 af Erhvervs- og Selskabsstyrelsen i henhold til den selskabsretlige  

 lovgivning, der samtidig regulerer muligheden for at indbringe afgørelsen for  

 en højere administrativ myndighed.
Til stk. 3 For de juridiske enheder, jf. § 3, nr.1 og 2, der ikke skal anmeldes til  

 registrering i Erhvervs-og Selskabsstyrelsen, og som er omfattet af  

 anmeldelsespligt til Told- og Skattestyrelsen, tildeler Told- og  

 Skattestyrelsen CVR-nummer ved modtagelse af anmeldelsen.
Til stk. 4 For statslige administrative enheder, amtskommune og kommuner fastsætter  

 Danmarks Statistik retningslinjerne for tildelingen af CVR-numre, jf.  

 bemærkningerne til § 3. Danmarks Statistiks og Told- og Skattestyrelsens  

 samarbejde om tildeling af CVR-numre til de i bestemmelsen omhandlede  

 juridiske enheder skal sikre, at enheder, der er omfattet af anmeldelsespligt  

 til Told- og Skattestyrelsen, tildeles CVR-nummer ved anmeldelsen til denne  

 styrelse.
Til § 6 Til stk. 1 I forbindelse med registrering af virksomhedens produktion eller  

 hovedaktivitet oprettes der i CVR en selvstændigt nummersat produktions-enhed  

 med et P-nummer.
Juridiske enheder, der alene har en hovedaktivitet på en  

 adresse, vil få tildelt både et CVR-nummer og et Pnummer.
P-nummeret gælder  

 for en given produktionsenhed fra oprettelse til ophør.
Etablering af produktionsenheder har bl. a. til formål at kunne følge  

 hovedaktiviteten over tid.
Dette indebærer f.eks., at et ejerskifte, hvor  

 hovedaktiviteten fortsætter uændret, ikke medfører ændringer i  

 produktionsenheden og dens P-nummer.
En fysisk flytning af produktionen til  

 en anden geografisk adresse uden ændringer i ejerforhold eller produktion vil  

 heller ikke ændre produktionsenheden og dens Pnummer.
Det beror på et skøn,  

 om en produktionsenhed er ændret i en sådan grad, at den må anses for ophørt,  

 og om der bør oprettes en ny produktionsenhed.
Tilsynsmyndigheder som bl.a. kommuner, Miljøtilsynet og Arbejdstilsynet  

 vil have behov for at kunne fastholde produktionenheder, uanset om de  

 overtages af en anden ejer, jf. følgende eksempel.
Et ApS driver som eneste  

 virksomhed en sandblæsningsforretning.
ApS'et går konkurs og  

 sandblæsningsforretningen overtages af et nyt ApS, der som eneste virksomhed  

 har at drive sandblæsningsvirksomheden.
Geografisk sker der ingen ændringer.  

 Det nye ApS er en ny juridisk enhed og får nyt CVR-nummer, men P-nummeret  

 fastholdes, hvorved de tilsynsførende myndigheder får mulighed for direkte at  

 identificere sandblæsningsforretningen.
 P-nummeret anvendes som udgangspunkt ikke ved kontakt til virksomhederne.
 Tildelingen af P-numre sker i et samarbejde mellem Arbejdsministeriet og  

 Danmarks Statistik.
Til stk. 2 Formålet med registrering af produktionsenheder er også at fastholde  

 forbindelsen til den juridiske enhed, som på et givet tidspunkt  

 »ejer« produktionsenheden.
Der vil principielt til enhver tid være  

 en forbindelse mellem en produktionsenhed og en juridisk enhed, jf. dog  

 bemærkningerne til § 2, stk. 1. nr. 1.
Til hver produktionsenhed kan der kun knyttes et CVR-nummer.
Hvis der  

 f.eks. på en større byggeplads, der skal anmeldes til Arbejdstilsynet, jf. §  

 4, stk. 2 er flere selvstændige byggevirksomheder, der arbejder på det samme  

 byggeri, betragtes hver byggevirksomheds aktivitet som en selvstændig  

 produktionsenhed, hvorfra der i registret henvises til den ansvarlige  

 juridiske enheds CVR-nummer.
Til § 7 Efter bestemmelsen er alle offentlige myndigheder forpligtet til i alle  

 anliggender at anvende det 8-cifrede CVR-nummer til identifikation af den  

 juridiske enhed.
Dette gælder både indbyrdes og i forhold til de enkelte  

 juridiske enheder.
 Det betyder, at CVR-nummeret klart skal fremgå i breve og andet materiale  

 fra offentlige myndigheder ved anførelse af betegnelsen »CVR« foran  

 nummeret.
Ved offentlige myndigheder forstås de samme myndigheder, som omfattes af  

 forvaltningsloven.
Loven omfatter således alle forvaltningsmyndigheder,  

 uanset om de tilhører den statslige eller den kommunale forvaltning, og  

 uanset om der er tale om almindelige forvaltningsmyndigheder, særlige nævn  

 eller råd - f.eks. taksationskommissioner, landvæsensretter og ankenævn -  

 eller særlige forvaltningsenheder - f.eks.
ATP og Danmarks Nationalbank.  

 Loven omfatter også myndigheder, hvis virksomhed udelukkende er af rådgivende  

 karakter - som f.eks. retslægerådet - samt midlertidige udvalg og  

 kommissioner.
 Offentlige myndigheder vil derfor i løbet af den tid, der går indtil CVR  

 bliver etableret, være nødt til at tilpasse egne systemer, så det bliver  

 muligt at anvende CVR-nummeret som identifikation af den juridiske enhed.
 Der vil ikke være noget i vejen for, at offentlige myndigheder, der har et  

 særligt behov derfor, anvender egne journalnumre eller særlige numre til  

 opdeling af den juridiske enhed, f.eks. ved eksportvirksomheders afregning af  

 moms, når blot CVR-nummeret også tydeligt anføres på breve og blanketter mv.  

 Da CVR-nummeret er markeret med betegnelsen »CVR« kan offentlige  

 myndigheder anvende alternative 8cifrede numre, da disse ikke kan forveksles  

 med CVR-nummeret.
Til § 8 Da CVR er et fælles register etableret i et samarbejde mellem flere  

 myndigheder, foreslås det, at der til rådgivning af økonomiministeren  

 nedsættes en styregruppe og en brugergruppe.
Til § 9 Styregruppen har otte medlemmer, hvorved der sikres repræsentation bl.a.  

 fra de primære dataleverandører samt tre væsentlige interessenter.
De otte  

 beskikkes af økonomiministeren efter indstilling fra arbejdsministeren,  

 erhvervsministeren, forskningsministeren, landbrugs-og fiskeriministeren,  

 skatteministeren og Kommunernes Landsforening.
Herudover beskikker  

 økonomiministeren formanden samt yderligere et medlem, idet der skal være  

 mulighed for, at såvel Økonomiministeriets departement som Danmarks Statistik  

 kan blive repræsenteret.
Styregruppens opgaver er først og fremmest at behandle spørgsmål inden for  

 tre hovedområder.
For det første de administrative regler for, hvordan  

 registret skal føres, jf. § 21, herunder bl.a. fastsættelse af regler om  

 registrering for de i §2, stk.2, nævnte juridiske personer.
For det andet  

 spørgsmål om hvorvidt og i bekræftende fald hvordan de i § 11, stk. 3-5,  

 nævnte grunddata skal optages i CVR.
For det tredje, reglerne for  

 videregivelse af oplysninger fra CVR, jf. §§ 18 og 19, herunder spørgsmål om  

 videregivelse af oplysninger til private om fuldt ansvarlige indehaveres  

 private bopæl samt oplysninger om telefonnummer, telefaxnummer og elektronisk  

 postadresse.
 Derudover vil styregruppen også skulle tage stilling til det praktiske  

 samarbejde mellem dataleverandørerne.
Til § 10 Det foreslås, at brugergruppen skal have fjorten medlemmer beskikket af  

 økonomiministeren.
Denne gruppe er bredere sammensat end styregruppen, idet  

 der yderligere sikres repræsentation fra Boligministeriet,  

 Indenrigsministeriet og ATP samt tre medlemmer med indsigt i erhvervsforhold,  

 som repræsentanter for bl.a. det private erhvervsliv.
 Brugergruppen har til opgave at behandle spørgsmål om, hvordan de  

 grunddata om juridiske enheder og produktionsenheder, der er optaget i CVR,  

 bedst muligt kan udnyttes af offentlige myndigheder og private virksomheder,  

 jf. bemærkningerne til § 2, stk.1, nr. 3. Brugergruppen rådgiver om behovene  

 for informationer og data samt andre brugerønsker i relation til registrets  

 anvendelse til administrative og andre formål.
Til § 11 Det fastsættes udtømmende, hvilke grunddata der kan optages i CVR for  

 henholdsvis juridiske enheder og produktionsenheder.
De er valgt efter  

 følgende principper:
1) Der skal være tale om grundlæggende oplysninger, 2) oplysningerne skal være af interesse for flere offentlige myndigheder,  

 og 3) registrering af den pågældende type oplysning i CVR skal bidrage til en  

 forenkling og effektivisering i forhold til den nuværende  

 virksomhedsregistrering.
Grunddataene svarer stort set til, hvad der i henhold til  

 erhvervsregisterloven optages i Det Centrale Erhvervsregister, der vil blive  

 nedlagt samtidig med CVR-lovens ikrafttræden.
Til forskel fra CER optages i  

 CVR også enhedernes telefaxnummer og elektroniske postadresse, samt for  

 juridiske enheder eventuelle fuldt ansvarlige deltageres stilling og private  

 bopæl.
Til stk. 1 og 2 Som virksomhedsform registreres, under hvilken juridisk form virksomheden  

 drives, f.eks. enkeltmandsvirksomhed, interessentskab, aktieselskab, statslig  

 eller kommunal institution.
Som virksomhedsnavn optages den juridiske enheds officielle navn, således  

 som det f.eks. er optaget i Erhvervs- og Selskabsstyrelsens registre eller er  

 fastlagt i henhold bestemmelserne i § 6 i lov om erhvervsdrivende  

 virksomheder.
For produktionsenhederne kan eventuelt registreres en særlig  

 betegnelse eller et afdelingsnavn, der normalt benyttes af virksomheden.
Virksomhedens adresse kan bestå af en eller flere forskellige adresser,  

 f.eks. officiel adresse, beliggenhedsadresse eller postadresse.
For  

 produktionsenhederne optages altid den adresse, der angiver enhedens fysiske  

 beliggenhed.
Der benyttes den bogstavering af vejnavn og den adressekode, der  

 er fastlagt i Indenrigsministeriets vejregister, for at sikre en entydig  

 stedfæstelse af virksomherne.
For juridiske enheder med fuldt ansvarlige deltagere optages navn,  

 privatadresse, stilling og CPR- eller CVR-nummer for disse.
Ved  

 »deltagere« forstås såvel indehavere af enkeltmandsvirksomheder som  

 interessenter i interessentskaber og komplementarer i kommanditselskaber.  

 Begrebet »fuldt ansvarlig deltager« skal forstås i overensstemmelse  

 med lov om erhvervsdrivende virksomheder.
Dette indbærer, at kun deltagere,  

 der hæfter personligt, uden begrænsning og solidarisk, anses for fuldt  

 ansvarlige deltagere.
Således vil der i CVR ikke blive optaget oplysninger om  

 f.eks. kommanditister og partredere.
Heller ikke oplysninger om f.eks.  

 aktionærer og direktions- og bestyrelsesmedlemmer i aktieselskaber vil blive  

 optaget i CVR.
Hvis en fuldt ansvarlig deltager i et interessentskab eller et  

 kommanditselskab er en fysisk person, optages personens CPRnummer i CVR; hvis  

 den ansvarlige deltager er en juridisk person, optages den juridiske persons  

 CVR-nummer i stedet for CPR-nummer.
Grunddataene for fysiske personer svarer  

 til dem, der findes i CPR, mens grunddataene for juridiske personer svarer  

 til dem, der findes i CVR.
Oplysning om branche angives som en 6cifret kode for enhedens  

 hovedaktivitet.
Samme kodesystem benyttes for eventuelle biaktiviteter.
Der  

 benyttes den af Danmarks Statistik udarbejdede Dansk Branchekode 1993  

 (DB93). DB93 er udarbejdet på grundlag af EUs aktivitetskode NACE,  

 rev.1, der er fastlagt ved Rådets forordning (EØF) nr. 3037/90 af 9.  

 oktober 1990 om Den Statistiske Nomenklatur for Økonomiske Aktiviteter i De  

 Europæiske Fællesskaber, som ændret ved Kommissionens forordning (EØF) nr.  

 761/93 af 24. marts 1993. Branchekoden vil kunne udskrives som almindelig  

 tekst.
Antal ansatte for de juridiske enheder beregnes på grundlag af disses  

 kvartalsvise indbetalinger af ATP-bidrag.
Hvis der til en juridisk enhed er  

 knyttet flere produktionsenheder, vil der ikke være kvartalsvise oplysninger  

 for hver af disse produktionsenheder.
Oplysninger om antal ansatte i  

 produktionsenhederne beregnes derfor kun en gang årligt af Danmarks Statistik  

 på grundlag af de oplysningssedler, som arbejdsgiverne har indsendt til Told-  

 og Skattestyrelsen.
Til stk. 3 Økonomiministeren bemyndiges til, jf. § 21, at fastsætte de nærmere regler  

 for, i hvilket omfang og hvordan oplysningerne om telefon- og telefaxnummer,  

 elektronisk postadresse, antal ansatte samt importør- og eksportørstatus skal  

 optages i CVR.
Dette skyldes, at der på nuværende tidspunkt ikke er truffet  

 de nødvendige aftaler om, hvorledes telefaxnummer og elektronisk postadresse  

 kan fremskaffes, samt at der kan være behov for en nærmere fastlæggelse af  

 begreberne antal ansatte og importør- og eksportørstatus.
Til stk. 4 Økonomiministeren bemyndiges ligeledes, jf. § 21, til at fastsætte de  

 nærmere regler for, i hvilket omfang og hvordan oplysninger om navn, adresse,  

 stilling, og CPR eller CVRnummer for fuldt ansvarlige deltagere skal optages  

 i CVR.
Baggrunden for bestemmelsen er, at der i nogle selskabsformer findes et  

 stort antal fuldt ansvarlige deltagere, og at det formentlig ikke vil være  

 hensigtsmæssigt at optage oplysning om samtlige.
Endvidere vil der eventuelt  

 være mulighed for at identificere de fuldt ansvarlige deltagere på en mere  

 generel måde, f.eks. i de tilfælde hvor deltagerne ifølge selskabets  

 vedtægter omfatter de til enhver tid værende ejere af nærmere bestemte  

 matrikelnumre.
 Dette skyldes, at det endnu ikke er klarlagt, hvor stort behov der er for  

 at optage oplysninger om samtlige deltagere i selskaber med et meget stort  

 antal deltagere.
Til stk. 5 Økonomiministeren bemyndiges endvidere, jf. § 21, til at fastsætte regler  

 om optagelse af oplysninger om gældssanering, tvangsakkord og konkurs.
Denne  

 bestemmelser tilsigter at fremtidssikre registret, idet det må forventes, at  

 den fremtidige anvendelse af informationsteknologien vil muliggøre en bedre  

 udnyttelse af disse data, der allerede i dag findes hos forskellige  

 offentlige myndigheder, men ikke i dag er til rådighed i et centralt  

 register, når der ses bort fra selskaber.
De nærmere regler for optagelse i  

 CVR vil blive fastsat efter forhandling med Justitsministeriet.
Til § 12 Det bestemmes, hvordan de enkelte opgaver fordeles mellem de myndigheder,  

 der indgår i registersamarbejdet.
For nogle enheders og nogle datas  

 vedkommende fastsættes opgavefordelingen i loven, jf. stk. 2-5. For de  

 juridiske enheders vedkommende er der en restgruppe, for hvilken  

 bestemmelserne i stk. 2 - 5 ikke indeholder regler om vedligeholdelsen af  

 grunddata, ligesom der ikke er fastsat bestemmelser om vedligeholdelse af de  

 i § 11, stk. 3, nævnte grunddata.
På denne baggrund er der i stk. 6 fastsat  

 hjemmel til at træffe nærmere bestemmelse herom.
Til stk. 1 Det bestemmes, at for de juridiske enheder, der er registreringspligtige i  

 Erhvervs- og Selskabsstyrelsen, kan kun denne styrelse indføre og ændre de  

 grunddata i CVR, som registreres i denne styrelses register.
Dermed sikres  

 det, at disse data altid er korrekte, idet denne styrelses register er  

 rettighedsskabende for den store gruppe af selskaber mv., der bl.a. omfatter  

 aktie- og anpartsselskaber.
Til stk. 2 Det bestemmes, at Told- og Skattestyrelsen vedligeholder de grunddata, der  

 er optaget i Told- og Skattestyrelsens registre, og som ikke er optaget i  

 Erhvervs- og Selskabsstyrelsens register.
Derved får Told- og Skattestyrelsen  

 ansvaret for de mest basale grunddata om den største gruppe af private,  

 juridiske enheder, der bl.a. omfatter enkeltmandsejede virksomheder og  

 interessentskaber med fysiske personer som deltagere.
Til stk. 3 og 4 Det bestemmes, at Danmarks Statistik vedligeholder alle grunddata for  

 statslige, komunale og amtskommunale juridiske enheder i samarbejde med Told-  

 og Skattestyrelsen, samt - i samarbejde med Arbejdsministeriet - for alle  

 produktionsenheder.
Danmarks Statistik har ansvaret for grunddata for de  

 enheder, der hverken er optaget i Erhvervs- og Selskabsstyrelsens eller i  

 Told- og Skattestyrelsens registre.
Til stk. 5 Det bestemmes, at Danmarks Statistik vedligeholder brancheoplysningerne i  

 samarbejde med Told- og Skattestyrelsen, der tildeler branchekode for alle  

 juridiske enheder, der indgår i Told- og Skattestyrelsens registre.
Danmarks  

 Statistik, der har ansvaret for branchekodens nationale opbygning og  

 anvendelse på grundlag af Rådets forordning om EFs aktivitetskode NACE, rev.  

 1, kan på grundlag af egne undersøgelser korrigere den tildelte branchekode.
Til stk. 6 Da ikke alle CVRs grunddata og enheder findes systematisk optaget i de  

 eksisterende registre, f.eks. telefaxnummer samt elektronisk postadresse i  

 Erhvervs- og Selskabsstyrelsens register og i Told- og Skattestyrelsens  

 register, er det nødvendigt at give økonomiministeren mulighed for at  

 fastsætte nærmere regler om vedligeholdelse af CVRs grunddata.
Endvidere vil  

 erhvervsdrivende, der hverken er arbejdsgivere eller momspligtige, også være  

 omfattet af CVRs virksomhedsbegreb, men normalt ikke være indeholdt i  

 ovenstående registre.
Til § 13 Til stk. 1 Det pålægges offentlige myndigheder at meddele oplysninger til CVR efter  

 regler, der fastsættes af vedkommende minister efter forhandling med  

 økonomiministeren.
Det forudsættes, at førend der pålægges en  

 indberetningspligt for amter eller kommuner optages drøftelser med den  

 pågældende kommunale forening.
Bestemmelsen er bl.a. nødvendig for at sikre muligheden for optagelse af  

 grunddata om juridiske enheder, der ikke er anmeldelses eller  

 registreringspligtige over for Erhvervs- og Selskabsstyrelsen eller Told- og  

 Skattestyrelsen.
Denne gruppe af juridiske enheder, der kun omfatter de i §  

 3, nr. 1 og 2, nævnte, er karakteriseret ved ikke at være arbejdsgivere eller  

 momspligtige.
Eksempler herpå er taxivognmænd og privat praktiserende læger  

 uden ansatte.
Grunddata for sådanne juridiske enheder søges optaget ved et  

 samarbejde med de myndigheder, som først får kendskab til etablering mv. af  

 disse virksomheder.
Til stk. 2 Offentlige myndigheder, som varetager registreringsopgaver, bemyndiges til  

 at overdrage oplysninger om de enkelte enheder til CVR.
Formålet med  

 bestemmelsen er at give offentlige myndigheder lovmæssigt grundlag for at  

 indlede samarbejde med CVR uden forudgående tilpasning af gældende lovregler  

 vedrørende anmeldelses- og registreringsforpligtelser.
Offentlige myndigheder, der ikke har adgang til at foretage ændringer i  

 selve CVR, kan indberette nye virksomheder og ændringer i allerede  

 registrerede forhold.
Den endelige opdatering af grunddata kan dog kun ske i  

 overensstemmelse med reglerne i § 12, stk. 1 - 5, samt regler i de  

 forskrifter, som fastsættes i henhold til § 12, stk. 6, og § 13, stk. 1.
Til stk. 3 Bestemmelsen bemyndiger økonomiministeren til efter forhandling med  

 forskningsministeren at fastsætte regler om, at teleselskaberne skal afgive  

 oplysninger om telefon- og telefaxnumre til CVR.
Bestemmelsen skal sikre en  

 hurtig, effektiv og billig opdatering af disse numre, således at  

 virksomhederne kan fritages for selv at underrette offentlige myndigheder og  

 private, der er brugere af CVR, om nummerforandringer.
Til § 14 Forudsætningen for, at CVR-loven kan virke efter sin hensigt, er, at CVRs  

 grunddata overføres mellem de offentlige myndigheder og institutioner ved  

 hjælp af elektroniske medier.
Dette er også en forudsætning for, at det med  

 rimelighed kan pålægges offentlige myndigheder og institutioner at benytte  

 CVRs grunddata til førelse af egne registre, jf. § 15. For at sikre, at der  

 for såvel de afgivende som de modtagende myndigheder og institutioner er en  

 klar hjemmel til at udveksle grunddataene ad elektronisk vej, fastsættes  

 dette udtrykkeligt i § 14.
Til § 15 Offentlige myndigheder og institutioner pålægges en pligt til at benytte  

 grunddata fra CVR til førelse af egne registre.
Herved sikres, at  

 myndighedens oplysninger om den juridiske enhed altid er ajourført, og at  

 overflødige henvendelser herom til virksomheden undgås.
 Tilsynsførende myndigheder kan dog fortsat afkræve virksomhederne  

 oplysninger i medfør af særlovgivning herom.
Der forestår stadig et tidskrævende arbejde med at etablere CVR.
I denne  

 periode vil det være muligt for de offentlige myndigheder og institutioner at  

 tilpasse deres systemer, så det bliver muligt at opfylde pligten.
Til § 16 Til stk. 1 Denne bestemmelse giver Danmarks Statistik i sin egenskab af  

 administrerende myndighed for CVR adgang til at kunne indhente visse  

 grunddata hos de juridiske enheder.
Da et af de primære formål med CVR er at  

 lette de administrative byrder for erhvervslivet, er den indberetningspligt,  

 som de juridiske enheder kan pålægges efter bestemmelsen, begrænset til kun  

 at angå grunddata, der ikke allerede er tilgængelige hos dataleverandørerne.  

 I det omfang det er muligt, vil man søge at udnytte de grunddata, der er hos  

 andre offentlige myndigheder.
Der vil derfor kun i begrænset omfang blive  

 tale om en selvstændig indberetningspligt direkte til CVR af hensyn til  

 supplering og fuldstændiggørelse af CVRs grunddata.
Til stk. 2 Denne foreslåede bestemmelse bemyndiger økonomiministeren til at fastsætte  

 regler om anmeldelsespligt for juridiske enheder.
Den foreslåede  

 anmeldelsespligt omfatter såvel virksomheder, der kun har en hovedaktivitet,  

 jf. § 16, stk. 2, nr. 1, som virksomheder, der har flere produktionsenheder,  

 jf. § 16, stk. 2, nr. 2.
 Anmeldelsespligten kan alene anvendes i det omfang tilsvarende oplysninger  

 ikke allerede findes i CVR.
Med indførelse af anmeldelsespligt efter § 16, stk. 2, nr. 1, vil man  

 fremover kunne undgå de indberetninger af samme oplysninger, som virksomheder  

 hidtil har foretaget efter anmodning fra Danmarks Statistik.
Der vil således  

 alene kunne blive tale om en efterkontrol, jf. § 16, stk. 1, af hensyn til at  

 supplere og fuldstændiggøre CVRs grunddata.
 Anmeldelsespligten vil blive koordineret med anmeldelsespligter til de  

 øvrige dataleverandører af tilsvarende oplysninger.
Anmeldelsespligten efter § 16, stk. 2, nr. 2, vil ikke berøre virksomheder  

 - og især de små og mellemstore virksomheder - der kun har en enkelt  

 produktionsenhed, der ligger på samme adresse som den juiridiske enhed.
Da  

 der imidlertid ikke i noget eksisterende register foreligger fuldt opdaterede  

 oplysninger om de virksomheder, der har flere produktionsenheder, er det af  

 afgørende betydning for CVRs kvalitet, at der gives mulighed for en  

 systematisk opdatering.
Anmeldelsespligten forventes at give væsentlige administrative lettelser  

 og besparelser for de berørte myndigheder, fordi der via CVR kan ske en  

 koordineret og systematisk dataindsamling.
Såvel offentlige myndigheder og  

 institutioner som private, der benytter CVR, vil få langt mere korrekte  

 oplysninger.
 For de virksomheder, som berøres af anmeldelsespligten, vil ulempen ved  

 anmeldelsen blive opvejet af, at det fremover ikke vil være nødvendigt at  

 indhente oplysninger årligt om produktionsenheder fra ca. 8.500 virksomheder.
 Den foreslåede anmeldelsespligt efter § 16, stk. 2, vil således medføre,  

 at de løbende henvendelser til virksomhederne fra Danmarks Statistik til  

 ajourføring af oplysninger om branche og arbejdssteder (produktionsenheder)  

 kan begrænses til efterkontrol, og at omfanget dermed kan reduceres til  

 mindre end halvdelen af niveauet før CVRs ikrafttræden.
 I forbindelse med indberetninger til Danmarks Statistik vil det blive  

 tilstræbt, at private kan indberette elektronisk på en anderkendt standard.
Til § 17 Såfremt en registreret skriftligt anmoder derom, er CVR forpligtet til  

 gratis at meddele de grunddata, der er optaget om den pågældende.
Denne  

 bestemmelse, der både gælder fysiske og juridiske personer, svarer til, hvad  

 der gælder for fysiske personer i Det Centrale Personregister.
Til § 18 Til stk. 1 CVRs oplysninger er principielt offentligt tilgængelige, hvilket  

 indebærer, at enhver har ret til at få oplyst de grunddata, der er optaget i  

 registret, med de undtagelser og på de betingelser, der er nævnt i stk. 2-6.
 Der vil blive etableret on line-adgang til CVR såvel for offentlige  

 myndigheder og institutioner som for private brugere.
Til stk. 2 CPR-nummeret må kun videregives til offentlige myndigheder og  

 institutioner, således som det også gælder ved videregivelse af oplysninger  

 fra Det Centrale Erhvervsregister.
Til stk. 3 Det bestemmes, at videregivelse af oplysning om en fuldt ansvarlig  

 deltagers bopæl ikke må videregives til private i form af såkaldte  

 »masseudtræk«, idet det søges undgået, at CVR bliver årsag til, at  

 virksomhedindehaverne ufrivilligt overdænges med reklamehenvendelser i  

 hjemmet. Økonomiministeren bemyndiges til at fastsætte regler herom.
Til stk. 4 For at sikre at CVR hele tiden er i overensstemmelse med den nyeste  

 udvikling på datakommunikationsområdet, overlades det til økonomiministeren  

 at fastsætte de nærmere regler for videregivelse af telefonog telefaxnummer  

 og elektronisk postadresse.
Til stk. 5 Da det nøjagtige, aktuelle antal ansatte i en virksomhed ofte opfattes som  

 et følsomt data, fastsættes det, at denne oplysning til private kun må gives  

 i form af størrelsesgrupper.
Til stk. 6 Det foreslås, at der gives mulighed for at anvende grunddata til udtræk  

 fra registret, f.eks. aldersoplysningen i et CPR-nummer for fuldt ansvarlige  

 deltagere, der ikke må videregives til private brugere, uden at videregive  

 grunddata.
Hvis en privat virksomhed ønsker f.eks. et udtræk af bog- og  

 papirhandlere med fuldt ansvarlige deltagere over 50 år, kan der ved at  

 foretage et »sløret« udtræk, hvor den ønskede målgruppe udgør  

 f.eks. 90 pct. af populationen, og der desuden er 10 pct., der ikke tilhører  

 målgruppen, videregives et udtræk, uden man om den enkelte virksomhed med  

 sikkerhed kan siges, at indehaveren er over 50 år.
Til stk. 7 For at sikre, at grunddata, der ikke må videregives fra CVR til private,  

 ikke via en offentlig myndighed eller institution alligevel kommer private  

 modtagere ihænde, fastsættes det, at offentlige myndigheder og institutioner  

 skal overholde samme regler som CVR ved videregivelse af grunddata, der er  

 modtaget fra CVR.
Til § 19 Til stk. 1 Det bestemmes, at der indføres en kode i CVR, der angiver, at den  

 juridiske enhed ikke ønsker reklamehenvendelser, hvis der fremsættes  

 skriftligt ønske herom.
Tilsvarende regler har været gældende for Det  

 Centrale Erhvervsregister, siden loven herom blev ændret i 1992, bl.a. som  

 følge af ønsker fremsat i erhvervskredse.
I lov om private registre (lovbekendtgørelse nr. 622 af 2. oktober 1987,  

 som senest ændret ved lov nr. 1093 af 21. december 1994) findes der i kapitel  

 4 en tilsvarende regel for private adresserings- og kuverteringsbureauer.  

 Hvis en person eller virksomhed fremsætter skriftlig begæring til et sådant  

 bureau om at blive slettet af dettes register, er bureauet forpligtet til at  

 gøre dette.
Af hensyn til CVRs opgaver er det imidlertid ikke muligt at  

 slette en eksisterende virksomhed, men det vil være hensigtsmæssigt at  

 indføre en kode, der angiver, at virksomheden ikke ønsker tilsendt reklame.  

 Reglerne i de to love vil hermed komme i bedre overensstemmelse.
Til stk. 2 Bestemmelsen medfører, at grunddata, der videregives fra CVR som  

 masseudtræk til adresseringsbureauer og virksomheder til brug for  

 reklamehenvendelser, ikke vil indeholde oplysninger om enheder, der har  

 frabedt sig reklamehenvendelser.
 Det materiale, der videregives fra CVR, kan anvendes til mange forskellige  

 formål, f.eks. af advokater til brug i retssager, af virksomheder til  

 identifikation af kunderne ved opdatering af egne kunderegistre, samt af  

 kreditoplysningsbureauer og erhvervsorganisationer.
I sådanne tilfælde er der et legitimt behov for, at også grunddata om  

 enheder, der har frabedt sig reklamehenvendelse, videregives.
Det bestemmes  

 derfor, at videregivelse kan ske, hvis modtageren af oplysningerne erklærer  

 og sikrer, dels at ønsket om reklamefritagelse respekteres, dels at grunddata  

 om disse enheder ikke videregives til andre samlet eller gruppevis.
Der vil  

 derimod ikke være noget i vejen for, at enkeltstående oplysninger gives  

 videre, f.eks. til en klient fra en advokat, der har fået oplysninger fra CVR  

 om en forsvunden debitors nye adresse.
 Der fastsættes straffebestemmelser for overtrædelse af forbudet mod at  

 benytte eller videregive modtagne grunddata i strid med de fastsatte  

 betingelser, jf. § 22, stk. 2.
Til § 20 Såvel offentlige myndigheder og institutioner som private skal betale for  

 levering af data fra CVR.
 Det bestemmes, at økonomiministeren efter forhandling med finansministeren  

 fastsætter regler om salg af og betaling for CVRs ydelser.
 Der vil være mulighed for, at salg af data fra CVR kan ske på ensartede  

 vilkår fra såvel CVR-administrationen som de myndigheder, der er nævnt i § 1,  

 stk. 2.
 Prisen for de grunddata, som CVR kan levere, skal fastsættes således, at  

 den afspejler de langsigtede gennemsnitsomkostninger ved etablering,  

 produktion og levering, idet det forudsættes, at CVR økonomisk hviler i sig  

 selv.
 Registret vil f.eks. få stor betydning for Arbejdstilsynet, der årligt har  

 mange tilsynsbesøg på virksomheder ( i 1994 blev der aflagt ca. 56.000  

 besøg). Prisen for brugen af registret forventes derfor ikke at stille sig  

 hindrende i vejen for den arbejdsmæssige lettelse, som registret vil betyde.
Til § 21 I de af lovens paragraffer, hvor det foreslås at økonomiministeren kan  

 fastsætte forskrifter, skal dette ske efter forhandling med  

 arbejdsministeren, erhvervsministeren og skatteministeren, da CVR er et  

 fælles register.
Til § 22 Bestemmelsen giver hjemmel til idømmelse af bøder for overtrædelse af  

 visse af lovens bestemmelser.
Der gives ikke CVR'administrationen adgang til  

 selv at ikende bøder; men eventuel tiltale rejses af politiet ved domstolene.
Til stk. 1 For at sikre en effektiv ajourføring af CVR er der åbnet adgang til  

 idømmelse af bøde, hvis en anmodning om afgivelse af oplysninger til CVR ikke  

 efterkommes.
Til stk. 2 For at sikre, at de fra CVR videregivne grunddata ikke bliver benyttet i  

 strid med fremsatte ønsker om fritagelse for reklamehenvendelser, er der  

 åbnet adgang til idømmelse af bøde Til § 23 Til stk. 1 Efter lovforslaget træffes afgørelserne af Danmarks Statistik, som  

 varetager administrationen af loven, jf. § 1, stk. 1. Det bemærkes herved, at  

 Erhvervs- og Selskabsstyrelsens og Told- og Skattestyrelsens tildeling af  

 CVR-nummer efter § 5 og vedligeholdelse af grunddata efter § 13 ikke  

 indebærer selvstændige afgørelser i medfør af disse regler, idet tildeling af  

 CVR-nummer og ændring henholdsvis indføring af grunddata blot er afledte  

 konsekvenser af afgørelser truffet i medfør af de respektive særlove, f.eks.  

 aktie- eller anpartsselskabsloven.
Der henvises i øvrigt til bemærkningerne  

 til § 5, stk. 2.
Til stk. 2 Økonomiministeren kan fastsætte bestemmelser om klageadgangen.
Denne  

 bestemmelse vedrører alene afgørelser, der er truffet af Danmarks Statistik,  

 jf. bemærkningerne til stk. 1.
Til § 24 Til stk. 1 Da det ikke på forhånd kan siges nøjagtigt, fra hvilken dato CVR vil være  

 driftsklart, foreslås det, at økonomiministeren bemyndiges til at sætte loven  

 i kraft.
Til stk. 2 I forbindelse med etableringen vil det være hensigtsmæssigt, at de  

 eksisterende bestande af juridiske enheder i Erhvervs- og Selskabsstyrelsens  

 register, Told- og Skattestyrelsens register og Det Centrale Erhvervsregister  

 konsolideres, og de eksisterende registreringsnumre i disse registre  

 erstattes med CVR-nummeret som identifikation af den juridiske enhed.
For det langt overvejende antal virksomheder, der kun er registreret med  

 et SE-nummer i Told- og Skattestyrelsens register, vil det være dette nummer,  

 der i fremtiden vil blive anvendt som CVR-nummer.
Tildelingen af CVR-nummer  

 for disse virksomheder vil ske automatisk, uden at virksomhederne skal  

 foretage sig noget i den anledning.
 Det registreringsnummer, som juridiske enheder, der er omfattet af aktie-  

 eller anpartsselskabsloven eller lov om erhvervsdrivende fonde, er pligtige  

 at anføre på breve og andre forretningspapirer, vil herefter være  

 CVR-nummeret.
Til stk. 3 Det fastsættes, at lov om Det Centrale Erhvervsregister ophæves ved  

 CVR-lovens ikrafttræden.
