Nr LSF 118 Forslag til Lov om det offentlige sundhedsvæsen Fremsat af sundhedsministeren (Ester Larsen) den 17. januar 1990 Kapitel 1 Opgaver og principper § 1. Det offentlige sundhedsvæsens hovedopgaver omfatter forbedring af  

 befolkningens sundhed, forebyggelse af og undersøgelse for sygdomme og  

 sygdomslignende tilstande i befolkningen samt behandling og pleje af personer  

 med sygdomme og sygdomslignende tilstande.
 § 2. Ved løsningen af det offentlige sundhedsvæsens opgaver skal der  

 lægges vægt på:
1) ydelser af god kvalitet, 2) respekt for det enkelte menneske, dets integritet og selvbestemmelse, 3) let adgang til sundhedsvæsenet og 4) effektiv ressourceudnyttelse.
 § 3. Kommunerne varetager i henhold til denne lov følgende opgaver inden  

 for sundhedsvæsenet:
 1) Sundhedspleje til børn i henhold til kapitel 4.
 2) Skolesundhedspleje i henhold til kapitel 4.
 3) Tandpleje i henhold til kapitel 5.
 4) Hjemmesygepleje i henhold til kapitel 6.
 5) Begravelseshjælp i henhold til kapitel 11.
 § 4. Amtskommunerne varetager i henhold til denne lov følgende opgaver  

 inden for sundhedsvæsenet:
 1) Graviditetshygiejne og fødselshjælp i henhold til kapitel 3.
 2) Helbredsundersøgelse af børn i henhold til kapitel 4.
 3) Lægehjælp, speciallægehjælp, tandlægehjælp m.v. i henhold til kapitel  

 7.
 4) Vaccination i henhold til kapitel 4 og 7.
 5) Tilskud til sygehjælp m.v. under midlertidigt ophold i udlandet i  

 henhold til kapitel 7.
 6) Tilskud til lægemidler i henhold til kapitel 8.
 7) Sygehusbehandling m.v. i henhold til kapitel 9.
 8) Patientbefordring i henhold til kapitel 10.
 § 5. Kommunerne og amtskommunerne skal drage omsorg for at fremme den  

 lokale forebyggende og sundhedsfremmende indsats.
 Stk. 2. Embedslægeinstitutionen yder kommuner og amtskommuner bistand til  

 den i stk. 1 nævnte indsats.
 § 6. Lovens regler om amtskommuner gælder også for Københavns og  

 Frederiksberg kommuner.
 Stk. 2. Ved en persons bopælsamtskommune og bopælskommune forstås i denne  

 lov den amtskommune og kommune, hvor den pågældende ifølge tilmelding til  

 folkeregistret har bopæl eller i mangel heraf opholder sig.
Kapitel 2 Personkreds § 7. Enhver, der er tilmeldt folkeregistret med bopæl her i landet, har  

 ret til ydelser efter loven på de i kapitel 3-11 nærmere fastsatte vilkår,  

 jf. dog §§ 8-12.
 § 8. Personer, der tilflytter fra udlandet, har først ret til ydelser  

 efter loven 6 uger efter tilmeldingen til folkeregistret, jf. dog § 9.
 Stk. 2. Personer, der efter at have opholdt sig i udlandet vender tilbage  

 for igen at tage bopæl her i landet, har dog ret til ydelser efter loven  

 straks ved tilmeldingen til folkeregistret.
 Stk. 3. Personer, der tilflytter fra Færøerne eller Grønland, har ret til  

 ydelser efter loven straks efter tilflytningen.
 Stk. 4. Sundhedsministeren kan fastsætte regler om, at nærmere angivne  

 persongrupper får ret til ydelser efter loven straks efter tilmelding til  

 folkeregister eller efter kortere tids ophold end 6 uger.
§ 9. Personer med bopæl på Færøerne, i Grønland eller i udlandet, der  

 midlertidigt opholder sig her i landet, har i tilfælde af fødsel, ulykke,  

 pludselig opstået eller forværret sygdom og lignende ret til fødselshjælp  

 efter kapitel 3, lægehjælp efter kapitel 7, behandling på sygehus efter  

 kapitel 9 samt befordring efter kapitel 10. Retten er betinget af, at  

 hensigten med opholdet her i landet ikke er at opnå ydelsen.
Retten ophører,  

 når henvisning til fortsat behandling på Færøerne, i Grønland eller i  

 hjemlandet er forsvarlig.
 Stk. 2. Sundhedsministeren kan fastsætte regler, hvorefter personer med  

 bopæl på Færøerne, i Grønland eller i udlandet, som midlertidigt opholder sig  

 her i landet, har ret til ydelser efter loven ud over de i stk. 1 nævnte  

 tilfælde.
 § 10. Til opfyldelse af overenskomster med andre stater kan  

 sundhedsministeren fastsætte regler om fravigelse af kravene efter §§ 7-9 og  

 § 13.
 Stk. 2. Sundhedsministeren fastsætter regler om fravigelse af loven i det  

 omfang, det er nødvendigt for anvendelse af De Europæiske Fællesskabers  

 forordninger om social sikring for arbejdstagere m.v.
 § 11. Søfarende, der er forhyret på dansk registreret skib, har ret til  

 ydelser efter loven på nærmere af sundhedsministeren fastsatte vilkår.  

 Ministeren kan herunder fravige lovens regler i det omfang, det findes  

 nødvendigt eller hensigtsmæssigt under hensyn til de særlige forhold, der  

 gælder for søfarende.
 § 12. Personer indkaldt til militærtjeneste eller tjeneste, der træder i  

 stedet herfor, samt personer optaget i Kriminalforsorgens anstalter og  

 arresthuse, bortset fra varetægtsfanger, har ikke ret til ydelser efter  

 kapitel 7 og 8, hvis der under indkaldelse og ophold, der skønnes at ville  

 vare mindst 3 måneder, er draget omsorg for de pågældendes lægehjælp m.v.
 § 13. Amtskommunen forsyner alle personer, der er tilmeldt folkeregistret  

 med bopæl i amtskommunen, og som har ret til ydelser efter loven, med et  

 bevis herfor (sundhedskort).
 Stk. 2. Til andre personer, der er berettiget til ydelser efter loven uden  

 at have bopæl her i landet, udsteder den amtskommune, hvor vedkommende senest  

 har haft bopæl eller i mangel heraf beskæftigelse, efter anmodning et særligt  

 legitimationsbevis.
 Stk. 3. Beviset skal efter anmodning forevises af den berettigede i  

 forbindelse med enhver ydelse efter loven.
 Stk. 4. Sundhedsministeren fastsætter efter forhandling med amtsrådene i  

 fællesskab nærmere regler om de nævnte bevisers udformning, indhold,  

 udstedelse og inddragelse.
Stk. 5. Sundhedsministeren kan fastsætte regler om opkrævning af gebyr for  

 beviser, jf. stk. 1 og 2, der udstedes på grund af, 1) den sikrede ønsker ændringer af bevisets oplysninger, eller 2) bevisets bortkomst eller ødelæggelse.
Kapitel 3 Graviditet og fødsel § 14. Bopælsamtskommunen tilbyder i forbindelse med graviditet gratis,  

 forebyggende helbredsundersøgelser af kvinden hos en læge.
 Stk. 2. Bopælsamtskommunen tilbyder endvidere i forbindelse med graviditet  

 gratis, forebyggende helbredsundersøgelser af kvinden hos en jordemoder.
 Stk. 3. Bopælsamtskommunen tilbyder nødvendig tolkebistand i forbindelse  

 med undersøgelser efter stk. 1 og 2.
 Stk. 4. Sundhedsministeren kan fastsætte nærmere regler om antallet af  

 forebyggende undersøgelser efter stk. 1 og 2.
 § 15. Bopælsamtskommunen tilbyder efter kvindens valg enten gratis  

 fødselshjælp på sygehus eller anden offentlig institution eller gratis  

 jordemoderhjælp og lægehjælp efter kapitel 7 ved fødsel i hjemmet.
 Stk. 2. Amtskommunen yder tillige gratis fødselshjælp til kvinder med  

 bopæl andetsteds her i landet, på Færøerne eller i Grønland, jf. § 9, stk. 1,  

 hvis hensigten med opholdet i amtskommunen ikke er at opnå fødselshjælp.
Stk. 3. Amtskommunen yder ligeledes fødselshjælp til andre kvinder, der er  

 omfattet af bestemmelsen i § 9, stk. 1, og som midlertidigt opholder sig i  

 amtskommunen.
Amtskommunen kan opkræve betaling for fødselshjælpen.
 Stk. 4. Sundhedsministeren fastsætter regler om betaling for fødselshjælp  

 til kvinder, der ikke har ret til gratis fødselshjælp.
 § 16. Bopælsamtskommunen tilbyder gratis vejledning om anvendelse af  

 graviditetsforebyggende metoder hos en læge.
Stk. 2. Vejledningen skal tilbydes såvel 1) hos praktiserende læge som 2) på gynækologisk sygehusafdeling eller dertil indrettet klinik efter  

 amtsrådets beslutning.
 Stk. 3. Vejledning til personer, der er under 18 år og ugift, eller som er  

 umyndiggjort i personlig henseende, er ikke betinget af samtykke fra  

 forældremyndighedens indehaver eller værgen.
Kapitel 4 Helbredsundersøgelse, sundhedspleje og vaccination § 17. Bopælsamtskommunen tilbyder alle børn under den  

 undervisningspligtige alder gratis forebyggende helbredsundersøgelser hos en  

 læge.
 Stk. 2. Bopælsamtskommunen tilbyder nødvendig tolkebistand i forbindelse  

 med undersøgelser efter stk. 1.
 Stk. 3. Sundhedsministeren kan fastsætte nærmere regler om antallet af  

 forebyggende undersøgelser.
 § 18. Bopælskommunen tilbyder gratis sundhedspleje til alle børn under den  

 undervisningspligtige alder.
 Stk. 2. Børn under den undervisningspligtige alder, der har ophold på  

 døgninstitutioner for børn og unge, er omfattet af sundhedsplejen i den  

 kommune, hvor døgninstitutionen er beliggende.
Stk. 3. Den kommunale sundhedspleje skal omfatte 1) sundhedsvejledning til forældre om barnets legemlige og psykiske  

 udvikling, herunder oplysning om sygdomsforebyggende og sundhedsfremmende  

 foranstaltninger, 2) observation af barnets sundhedstilstand, herunder formidling af  

 fornøden kontakt til lægelig og social sagkundskab og 3) særlig vejledning og bistand i samarbejde med lægelig og social  

 sagkundskab til forældre, hvis barn har særligt behov for sundhedspleje.
 § 19. Bopælskommunen tilbyder gratis skolesundhedspleje til alle børn i  

 den undervisningspligtige alder samt børn i børnehaveklasse.
 Stk. 2. Et barn, der går i skole i en anden kommune end bopælskommunen,  

 omfattes af skolesundhedsplejen i den kommune, hvor skolen er beliggende.
Stk. 3. Den kommunale skolesundhedspleje skal omfatte 1) en helbredsundersøgelse hos en af kommunen ansat læge i forbindelse med  

 skolestarten, 2) tilsyn med det enkelte barns legemlige og psykiske helbredstilstand,  

 idet barnet i fornødent omfang henvises til undersøgelse og behandling hos  

 alment praktiserende læge og 3) almene sygdomsforebyggende og sundhedsfremmende foranstaltninger,  

 herunder oplysningsvirksomhed om sygdomsforebyggelse og hygiejne til børn,  

 forældre og skolepersonale.
 § 20. Bopælsamtskommunen tilbyder børn og unge under 18 år gratis  

 vaccination mod visse sygdomme efter nærmere af sundhedsministeren fastsatte  

 regler.
Kapitel 5 Kommunal tandpleje § 21. Bopælskommunen skal sikre alle børn og unge under 18 år adgang til  

 gratis forebyggende og behandlende tandpleje, jf. dog § 26, stk. 2.
 Stk. 2. Behandlinger, der påbegyndes i den kommunale tandpleje, skal  

 færdiggøres i denne.
 § 22. Den kommunale tandpleje skal tilbydes enten på kommunale klinikker  

 eller hos praktiserende tandlæger, med hvilke kommunalbestyrelsen indgår  

 aftale.
 Stk. 2. Unge på 16 og 17 år kan vælge at modtage det kommunale  

 tandplejetilbud på kommunal klinik eller hos privat praktiserende tandlæge,  

 jf. dog stk. 3.
 Stk. 3. Bopælskommunen er kun forpligtet til at betale for særligt  

 kostbare behandlinger hos privat praktiserende tandlæge, når  

 kommunalbestyrelsen har godkendt iværksættelsen af behandlingen samt et af  

 tandlægen afgivet behandlingstilbud.
 § 23. Kommunalbestyrelsen kan beslutte at yde tilskud til tandpleje til  

 børn og unge under 16 år, der ikke modtager det kommunale tandplejetilbud  

 efter § 21.
 § 24. Bopælskommunen kan tilbyde forebyggende og behandlende tandpleje til  

 personer, der på grund af nedsat førlighed eller vidtgående fysisk eller  

 psykisk handicap kun vanskeligt kan udnytte de almindelige tandplejetilbud.
 Stk. 2. Personer, der får tilbudt tandpleje på kommunal klinik, kan vælge  

 i stedet at modtage tandplejetilbudet hos privat praktiserende tandlæge eller  

 klinisk tandtekniker.
Stk. 3. Kommunalbestyrelsen kan beslutte, at personer, der modtager et  

 tandplejetilbud efter stk. 1, selv skal betale en del af udgiften til  

 tandplejen.
Egenbetalingen kan maksimalt udgøre samme procentvise størrelse  

 som den, der er gældende efter de regler, der fastsættes efter kapitel 7.
 Stk. 4. Til personer, der ikke modtager kommunal tandpleje efter stk. 1,  

 ydes tilskud til tandpleje efter reglerne i kapitel 7.
 § 25. Amtsrådet og kommunalbestyrelserne skal sikre en koordination af den  

 kommunale tandpleje og tandplejen i privat praksis.
 § 26. Sundhedsministeren fastsætter nærmere regler om omfanget af og  

 kravene til den kommunale tandpleje.
 Stk. 2. Sundhedsministeren kan fastsætte regler om ressourceanvendelsen i  

 den kommunale børne- og ungdomstandpleje.
 Stk. 3. Sundhedsministeren kan fastsætte regler om betaling for visse  

 ydelser i den kommunale tandpleje.
Kapitel 6 Hjemmesygepleje § 27. Kommunen yder gratis hjemmesygepleje til personer, der opholder sig  

 i kommunen.
§ 28. Hjemmesygeplejen skal omfatte 1) sygepleje, herunder omsorg og almen sundhedsvejledning efter behov, 2) pleje af mødre i hjemmet i barselsperioden (barselspleje) samt 3) vejledning og bistand, herunder efter behov opsøgende arbejde over for  

 personer eller familier i samarbejde med lægelig og social sagkundskab.
 § 29. Sundhedsministeren kan fastsætte regler om omfanget af og kravene  

 til den kommunale hjemmesygepleje.
Kapitel 7 Ydelser i privat praksis m.v.
§ 30. Personer med ret til ydelser efter loven har adgang til 1) gratis lægehjælp ved alment praktiserende læge, jf. § 31, 2) gratis lægehjælp ved speciallæge, jf. § 32, 3) nødvendig tolkebistand i forbindelse med lægehjælp efter nr. 1 og 2  

 efter sundhedsministerens nærmere bestemmelse, 4) tilskud til fysioterapi efter henvisning fra en læge, 5) tilskud til fodbehandling efter henvisning fra en læge, 6) tilskud til tandpleje, jf. dog kapitel 5, 7) tilskud til kiropraktisk behandling ved kiropraktor, der er godkendt af  

 Dansk Kiropraktor-Råd, og 8) tilskud til anden behandling, forebyggende ydelser m.v. i det omfang,  

 regler herom er fastsat af sundhedsministeren, jf. § 34, stk. 1.
§ 31. Gratis lægehjælp ved alment praktiserende læge, jf. § 30, nr. 1, er  

 betinget af, at den berettigede er tilmeldt en alment praktiserende læge, og  

 at lægehjælpen er ydet af den valgte læge eller dennes stedfortræder.
Er  

 dette ikke tilfældet, yder bopælsamtskommunen tilskud til dækning af udgiften  

 efter nærmere regler fastsat af sundhedsministeren.
Sundhedsministeren kan  

 bestemme, at der i særlige tilfælde kan afkræves et gebyr for benyttelse af  

 lægehjælpen.
 Stk. 2. Opholdsamtskommunen kan opkræve betaling for lægehjælp til  

 personer med bopæl i udlandet, jf. § 9, stk. 1.
Stk. 3. Meddelelse om valg af læge sker til bopælskommunen.
Valg af anden  

 læge kan tidligst ske 6 måneder herefter.
Dog kan valg af anden læge i  

 forbindelse med flytning ske straks.
Nærmere regler om lægevalg fastsættes af  

 sundhedsministeren.
§ 32. Gratis lægehjælp ved speciallæge, jf. § 30, nr. 2, er betinget af,  

 at lægehjælpen ydes efter henvisning fra den valgte alment praktiserende  

 læge.
Er dette ikke tilfældet, yder bopælsamtskommunen tilskud til dækning af  

 udgiften efter nærmere regler fastsat af sundhedsministeren.
 Stk. 2. Opholdsamtskommunen kan opkræve betaling for lægehjælp til  

 personer med bopæl i udlandet, jf. § 9, stk. 1.
 § 33. Bopælsamtskommunen tilbyder personer, der er fyldt 18 år,  

 vaccination mod visse sygdomme ved praktiserende læge efter nærmere af  

 sundhedsministeren fastsatte regler.
 § 34. Sundhedsministeren fastsætter nærmere regler om ydelse af gratis  

 lægehjælp og om tilskud til øvrige ydelser efter § 30.
 Stk. 2. De nærmere vilkår for de ydelser, der efter sundhedsministerens  

 regler omfattes af § 30, nr. 1-2 og nr. 4-8, fastsættes ved overenskomster  

 mellem amtsrådene i fællesskab og vedkommende faglige organisationer m.fl.
Stk. 3. Overenskomster efter stk. 2 får dog først gyldighed efter denne  

 lov, når de er godkendt af sundhedsministeren.
Overenskomster offentliggøres  

 af amtsrådene i fællesskab senest 1 måned efter ikrafttrædelsen.
 Stk. 4. Foreligger der ingen godkendt overenskomst om vilkårene for  

 ydelser efter § 30, har de berettigede ret til tilskud på nærmere af  

 sundhedsministeren fastsatte vilkår.
 § 35. Kommunalbestyrelsen kan undtagelsesvis yde supplerende tilskud til  

 dækning af udgifter til ydelser i privat praksis m.v.
 § 36. Til personer, der har ret til ydelser efter loven, kan der efter  

 regler, der fastsættes af sundhedsministeren, ydes tilskud til sygehjælp m.v.  

 under midlertidigt ophold i udlandet, på Færøerne og i Grønland.
 Stk. 2. Sundhedsministeren fastsætter regler om, i hvilket omfang ydelser  

 i henhold til overenskomst med anden stat træder i stedet for ydelser efter  

 stk. 1.
Kapitel 8 Tilskud til lægemidler § 37. Til personer, der har ret til ydelser efter loven, yder  

 bopælsamtskommunen tilskud med 50 pct. eller 75 pct. af udgiften til  

 lægemidler, der er optaget på en af sundhedsministeren bekendtgjort  

 fortegnelse over tilskudsberettigende lægemidler, og som 1) kun må udleveres efter recept fra en læge eller tandlæge i det omfang,  

 tandlægen har ret til ved recept at ordinere lægemidler, eller 2) kan udleveres uden lægeordination, hvis de pågældende lægemidler ved  

 lægens eller tandlægens ordination angives som bestemt til personer, der  

 modtager pension efter lov om social pension eller har en varig lidelse, der  

 kræver fortsat behandling med et af de pågældende lægemidler.
 Stk. 2. Bopælsamtskommunen afholder hele udgiften til insulinpræparater,  

 som ordineres af lægen, og som er optaget på en af sundhedsministeren  

 bekendtgjort fortegnelse over tilskudsberettigende insulinpræparater.
Stk. 3. Tilskud efter stk. 1 og 7 ydes dog kun til den del af udgifterne  

 til tilskudsberettigende lægemidler til den berettigede, der overstiger 800  

 kr. inden for et kalenderår.
Til og med det kalenderår, hvori et barn fylder  

 16 år, kan tilskud efter stk. 1 og 7 dog ydes til barnet, hvis en af  

 forældrene har ret til tilskud efter stk. 4, eller til såvel barnet som en af  

 forældrene, hvis udgifterne til tilskudsberettigende lægemidler tilsammen  

 overstiger 800 kr. inden for et kalenderår.
Sundhedsministeren fastsætter  

 regler om ydelse af tilskud til tilskudsberettigende lægemidler til børn, som  

 ikke bor sammen med forældrene.
 Stk. 4. Uanset bestemmelsen i stk. 3 ydes tilskud efter stk. 1 og 7 til  

 lægemidler, der ordineres til berettigede, der modtager personligt tillæg til  

 dækning af medicinudgifter efter § 17, stk. 1, i lov om social pension.
 Stk. 5. Sundhedsministeren kan fastsætte regler om administration og  

 udbetaling af tilskud efter stk. 1-3, 7 og 9 og kan herunder fastsætte regler  

 om apotekernes medvirken ved administrationen.
 Stk. 6. I den i stk. 1 omhandlede fortegnelse anføres for hvert  

 lægemiddel, hvilken procentdel af udgiften der skal afholdes af amtskommunen.  

 Det kan i fortegnelsen bestemmes, at amtskommunens tilskud til visse arter af  

 lægemidler er betinget af, at lægemidlet ordineres til bestemte sygdomme.
Stk. 7. Sundhedsstyrelsen kan bestemme, at 50 pct. eller i ganske særlige  

 tilfælde 75 pct. af udgiften til andre lægemidler, der af lægen er ordineret  

 en bestemt patient, også afholdes af amtskommunen.
Sundhedsstyrelsens  

 afgørelse kan ikke indbringes for anden administrativ myndighed.
Stk. 8. De i stk. 1 og 2 omhandlede fortegnelser udarbejdes efter  

 forhandling med Sundhedsstyrelsen.
Sundhedsministeren kan bemyndige styrelsen  

 til at foretage ændringer i fortegnelserne, gældende for tiden indtil  

 bekendtgørelse om en ny fortegnelse træder i kraft.
 Stk. 9. Bestemmelserne om tilskud til lægemidler gælder også, når  

 lægemidlerne er indkøbt i et andet nordisk land end det, i hvilket de er  

 ordineret.
Kapitel 9 Sygehusvæsenet § 38. Amtskommunen yder gratis behandling ved sit sygehusvæsen til  

 personer, der har bopæl i amtskommunen.
Stk. 2. Amtskommunen yder tillige gratis behandling ved sit sygehusvæsen  

 til personer med bopæl andetsteds her i landet, på Færøerne eller i Grønland,  

 jf. § 9, stk. 1, i tilfælde af pludselig opstået eller forværret sygdom og  

 lignende, hvis hensigten med opholdet i amtskommunen ikke er at opnå  

 sygehusbehandling.
Retten ophører, når henvisning til fortsat behandling i  

 bopælsamtskommunen, på Færøerne eller i Grønland er forsvarlig.
Stk. 3. Amtskommunen yder ligeledes behandling ved sit sygehusvæsen til  

 andre personer, der er omfattet af bestemmelsen i § 9, stk. 1, og som  

 midlertidigt opholder sig i amtskommunen.
Amtskommunen kan opkræve betaling  

 for behandlingen.
 Stk. 4. Amtskommunen yder endvidere gratis behandling ved sine  

 alkoholambulatorier til enhver, som har ret til ydelser efter loven.
 § 39. Sundhedsministeren kan fastsætte regler om, at der i særlige  

 tilfælde opkræves betaling for visse behandlinger og ydelser.
 § 40. Til en amtskommunes sygehusvæsen hører amtskommunens egne sygehuse  

 og fødeklinikker, behandlingsinstitutioner for alkoholmisbrugere og andre til  

 sygehusvæsenet knyttede behandlingsinstitutioner.
 Stk. 2. Som led i løsningen af sygehusvæsenets opgaver kan en amtskommune  

 samarbejde med andre amtskommuners sygehusvæsen og med Rigshospitalet.
 Stk. 3. En amtskommune kan endvidere indgå overenskomst med eller på anden  

 måde benytte private institutioner som led i løsningen af sine  

 sygehusopgaver.
 § 41. Amtskommunen skal i videst muligt omfang sikre, at personer, som  

 efter denne lov har ret til gratis behandling, kan vælge mellem de sygehuse  

 og sygehusafdelinger i bopælsamtskommunen, som behandler det pågældende  

 sygdomstilfælde.
 § 42. Sundhedsministeren kan fastsætte regler om adgang til højt  

 specialiseret behandling i udlandet.
 § 43. Sundhedsministeren kan fastsætte regler om betaling for behandling  

 af personer, der ikke har ret til gratis behandling.
§ 44. Sundhedsministeren fastsætter regler om udbetaling af beløb til  

 personlige fornødenheder og indbetaling af egne indtægter for særlige grupper  

 af pensionister, der er indlagt på sygehus eller anden institution under  

 sygehusvæsenet.
Det samme gælder for plejepatienter og andre patienter, der  

 skønnes uegnede til varig udskrivning til eget hjem.
Kapitel 10 Patientbefordring § 45. Personer, der har ret til ydelser efter loven, har i forbindelse med  

 fødsel på sygehus eller anden offentlig institution, jf. kapitel 3, akut  

 skadebehandling hos læge, jf. kapitel 7, eller sygehusbehandling, jf. kapitel  

 9, ret til gratis befordring med ambulance eller lignende, når patientens  

 tilstand gør det nødvendigt.
 Stk. 2. Personer, der har ret til ydelser efter loven, og som modtager  

 pension efter lov om social pension, har i forbindelse med fødsel på sygehus  

 eller anden offentlig institution, jf. kapitel 3, behandling hos valgte  

 alment praktiserende læge, jf. kapitel 7, eller sygehusbehandling, jf.  

 kapitel 9, ret til nødvendig befordring eller befordringsgodtgørelse, når  

 befordring sker med andet end ambulance eller lignende.
 Stk. 3. Personer, der har ret til ydelser efter loven, har i forbindelse  

 med behandling hos speciallæge efter henvisning, jf. kapitel 7, ret til  

 befordringsgodtgørelse til nødvendig befordring til den praktiserende  

 speciallæge, der inden for vedkommende speciale har konsultation nærmest ved  

 patientens opholdssted.
 Stk. 4. Sundhedsministeren fastsætter regler om befordring og  

 befordringsgodtgørelse efter stk. 1-3, herunder regler om, at  

 befordringsgodtgørelse kun ydes, når befordringsudgiften overstiger et  

 nærmere fastsat beløb.
 Stk. 5. Sundhedsministeren fastsætter regler om, i hvilke tilfælde der i  

 øvrigt ydes befordring eller befordringsgodtgørelse.
 § 46. Sundhedsministeren kan fastsætte regler om, at ambulanceførere,  

 reddere m.fl., som befordrer patienter med ambulance eller lignende, skal  

 have gennemgået en grundlæggende uddannelse i hjælp til akut syge og  

 tilskadekomne.
Kapitel 11 Begravelseshjælp § 47. Bopælskommunen yder begravelseshjælp på 3.200 kr. til boet efter en  

 person, der indtil dødsfaldet havde ret til ydelser efter loven.  

 Begravelseshjælpen reguleres een gang årligt med en procent, der fastsættes  

 på finansloven for det pågældende år.
Beløbet afrundes til det nærmeste med  

 50 delelige beløb i kroner.
Sundhedsministeren fastsætter nærmere regler for  

 begravelseshjælpens størrelse ved begravelse af et barn under 16 år.
 Stk. 2. Til boet efter en person, der i tiden fra 1. januar 1954 til 31.  

 marts 1973 uafbrudt har været nydende medlem af en anerkendt sygekasse eller  

 omfattet af begravelseshjælp i Danske Sygekassers Udligningskasse for  

 Begravelseshjælp, og som herigennem den 1. januar 1954 havde sikret sit bo en  

 højere begravelseshjælp end 350 kr., ydes der ud over den i stk. 1 omhandlede  

 begravelseshjælp et tillæg svarende til det beløb, hvormed den sikrede  

 begravelseshjælp den 1. januar 1954 oversteg 350 kr.
Stk. 3. En person, der den 1. april 1973 var omfattet af direkte  

 forsikring i Danske Sygekassers Udligningskasse for Begravelseshjælp, og som  

 ikke på dette tidspunkt havde bopæl her i landet, har ret til fripolice efter  

 regler, der fastsættes af sundhedsministeren.
Retten til begravelseshjælp  

 efter en sådan fripolice bortfalder, hvis der ved den pågældende persons død  

 ydes begravelseshjælp i medfør af stk. 1-2.
Kapitel 12 Planlægning og samarbejde § 48. Det påhviler amtsrådet at fremme samarbejdet og samordningen mellem  

 amtskommunens og kommunernes virksomhed inden for sundhedsvæsenet og mellem  

 sundhedsvæsenet og de tilgrænsende sektorer af samfundet.
 § 49. Sundhedsministeren afgiver ved hver kommunal valgperiodes begyndelse  

 en redegørelse som oplæg til de kommunale redegørelser i henhold til § 50 og  

 den amtskommunale planlægning i henhold til § 51.
 Stk. 2. Sundhedsministeren udarbejder efter forhandling med de kommunale  

 organisationer en vejledning for sundhedsplanlægningen.
 § 50. Kommunalbestyrelsen behandler een gang i hver kommunal valgperiode  

 en redegørelse, der omfatter:
1) kommunens betjening af kommunens borgere i henhold til § 3, 2) kommunens forebyggende og sundhedsfremmende foranstaltninger i øvrigt  

 og 3) sundhedsberedskabet i kommunen.
 § 51. For hver amtskommune skal foreligge en plan for tilrettelæggelsen af  

 amtskommunens virksomhed på sundhedsområdet, der omfatter:
1) planens forudsætninger, herunder en beskrivelse af sundhedstilstanden i  

 amtskommunen, 2) det amtskommunale sundhedsvæsens betjening af amtskommunens borgere i  

 henhold til § 4, 3) amtskommunens forebyggende og sundhedsfremmende foranstaltninger i  

 øvrigt, 4) amtskommunens samarbejde med alment praktiserende læger, speciallæger,  

 tandlæger og øvrige ydere i privat praksis, jf. kapitel 7, 5) amtskommunens samarbejde med kommunerne i amtskommunen og med andre  

 amtskommuner om varetagelse af sundhedsvæsenets opgaver og 6) sundhedsberedskabet i amtskommunen.
 Stk. 2. Amtsrådet skal behandle planen på et møde i hver kommunal  

 valgperiode.
§ 52. Forud for amtsrådets behandling af forslag til sundhedsplan skal  

 amtsrådet indhente udtalelser over forslaget fra 1) hver af kommunalbestyrelserne i amtskommunen og 2) de berørte alment praktiserende læger, speciallæger og øvrige ydere i  

 privat praksis, jf. kapitel 7.
 Stk. 2. Forud for amtsrådets behandling af forslag til sundhedsplan skal  

 amtsrådet indhente Sundhedsstyrelsens rådgivning.
 § 53. Amtsrådet skal ændre sundhedsplanen forud for gennemførelse af  

 væsentlige ændringer i amtskommunens sundhedsvæsen, der ikke er forudsat i  

 planen.
 § 54. Den af amtsrådet vedtagne sundhedsplan og senere ændringer heri  

 indsendes til sundhedsministeren og Sundhedsstyrelsen.
§ 55. For at sikre varetagelsen af højt specialiseret behandling på  

 sygehus påhviler det hver amtskommune at indgå aftaler om benyttelse af  

 lands- og landsdelsafdelinger på fremmede amtskommunale sygehuse,  

 Rigshospitalet og private sygehuse.
Sundhedsministeren fastsætter nærmere  

 regler herom.
Stk. 2. Kan der ikke opnås enighed om indholdet af aftaler efter stk. 1,  

 kan sundhedsministeren træffe afgørelse herom efter anmodning fra en af de  

 berørte parter.
Vedrører uenigheden aftaler om benyttelse af Rigshospitalet,  

 træffer sundhedsministeren afgørelse efter drøftelse i det kontaktudvalg, der  

 er nedsat i henhold til lov om Rigshospitalets styrelse.
 Stk. 3. De indgåede aftaler indsendes til sundhedsministeren.
 Stk. 4. I tilfælde hvor særlige hensyn taler for, at behandlingen af  

 enkelte sygdomme samles på eet eller få sygehuse, kan sundhedsministeren,  

 efter forhandling med amtsrådene i fællesskab, fastsætte regler for  

 visitation af patienter samt betaling for behandlingen.
Kapitel 13 Administration m.v.
§ 56. Medicintilskudsnævnet, der består af højst 7 medlemmer, rådgiver  

 Sundhedsstyrelsen i sager om de i § 37, stk. 1, 2, 6 og 7 nævnte forhold.
Et  

 medlem beskikkes af sundhedsministeren efter indstilling fra amtsrådene i  

 fællesskab.
De øvrige medlemmer, hvoraf 2 skal være alment praktiserende  

 læger, beskikkes af sundhedsministeren efter indstilling fra  

 Sundhedsstyrelsen.
Beskikkelsen gælder for 4 år ad gangen.
Ministeren udpeger  

 en formand blandt nævnets medlemmer.
 Stk. 2. Sundhedsministeren kan fastsætte en forretningsorden for  

 medicintilskudsnævnet.
 § 57. Sundhedsministeren kan til brug for varetagelsen af opgaver efter  

 denne lov indhente oplysninger fra privat praktiserende læger, tandlæger  

 m.fl..
 Stk. 2. Sundhedsministeren kan pålægge amtskommunerne og kommunerne at  

 tilvejebringe statistiske oplysninger til brug for administrationen af denne  

 lov.
 § 58. Den, om hvis helbredsforhold, der er udarbejdet optegnelser m.v. i  

 forbindelse med ydelser efter kapitel 3 og 7, har ret til aktindsigt i  

 optegnelserne m.v..
 Stk. 2. Retten til aktindsigt kan dog begrænses i det omfang, partens  

 interesse i aktindsigt findes at burde vige for afgørende hensyn til den  

 pågældende selv eller til andre private interesser.
 Stk. 3. Sundhedsministeren kan fastsætte nærmere regler om aktindsigt,  

 herunder om gebyr, efter stk. 1.
Kapitel 14 Finansiering § 59. Vedkommende kommune afholder udgifterne til 1) ydelser til børn og unge under 18 år efter §§ 18 og 19, 2) tandpleje efter kapitel 5, 3) hjemmesygepleje efter kapitel 6 for personer, der er fyldt 67 år, samt  

 50 pct. af udgifterne til hjemmesygepleje for personer under 67 år, bortset  

 fra administrationsudgifter, der afholdes fuldt ud af kommunen, 4) supplerende ydelser efter § 35 og 5) begravelseshjælp efter kapitel 11, jf. dog § 61, nr. 3.
§ 60. Vedkommende amtskommune afholder udgifterne til 1) ydelser efter kapitel 3 om graviditet og fødsel, 2) børneundersøgelser og vaccinationer efter §§ 17 og 20, 3) hjemmesygepleje efter kapitel 6 for personer under 67 år, der ikke  

 afholdes af vedkommende kommune, jf. § 59, nr. 3, 4) ydelser i privat praksis m.v. efter kapitel 7, jf. dog § 59, nr. 4, 5) tilskud til lægemidler efter kapitel 8, 6) sygehusvæsenets ydelser efter kapitel 9, jf. dog §§ 63-65 og 7) patientbefordring efter kapitel 10.
§ 61. Statskassen afholder udgifterne til 1) Ydelser til søfarende efter § 11. Til delvis dækning af udgifterne  

 herved pålægges der rederne (ejerne) et bidrag for hver søfarende i  

 udenrigsfart.
Bidraget fastsættes af sundhedsministeren efter indhentet  

 erklæring fra vedkommende rederorganisationer.
 2) Refusion til en anden stat i henhold til overenskomst med vedkommende  

 stat og bestemmelser fastsat i overensstemmelse hermed af sundhedsministeren.
 3) Begravelseshjælp efter § 47, stk. 3.
 § 62. Sundhedsministeren kan efter forhandling med de kommunale  

 organisationer fastsætte nærmere regler om fordelingen mellem kommune og  

 amtskommune af udgifter i forbindelse med hjemmesygepleje henholdsvis til  

 personer under 67 år og til personer, der er fyldt 67 år.
 § 63. Når behandling på sygehus med samtykke af vedkommende amtskommune  

 finder sted på Rigshospitalet eller ved en fremmed amtskommunes sygehusvæsen,  

 kan staten eller den amtskommune, der yder behandlingen, afkræve vedkommende  

 amtskommune betaling herfor.
Stk. 2. Sundhedsministeren kan fastsætte nærmere regler om betaling for  

 behandling på Rigshospitalet.
Sundhedsministeren kan endvidere fastsætte  

 regler om beregning af betalingen, når vedkommende amtskommune skal betale  

 for en patients behandling ved en fremmed amtskommunes sygehusvæsen.
 Stk. 3. Hvor særlige forhold taler herfor, kan sundhedsministeren  

 fastsætte regler om, at enhver amtskommune gratis skal yde visse  

 behandlinger, uanset hvor patienten bor.
§ 64. Hvis en person som led i behandlingen på et sygehus, der ligger i en  

 fremmed amtskommune, tager bopæl i den fremmede amtskommune, påhviler det  

 fortsat den tidligere bopælsamtskommune at afholde udgifterne til  

 behandlingen, indtil denne er afsluttet.
Betalingsforpligtelsen ophører dog  

 senest 2 år efter bopælsskiftet, uanset om behandlingen er afsluttet.
 § 65. I særlige tilfælde kan der af statskassen ydes tilskud til hel eller  

 delvis dækning af udgifter ved løsningen af særlige opgaver inden for det  

 amtskommunale sygehusvæsen.
 Stk. 2. Sundhedsministeren kan fastsætte regler om, at der af staten ydes  

 vedkommende amtskommune hel eller delvis refusion af udgifter til befordring  

 og behandling af personer, hvis ret til gratis behandling her i landet følger  

 af internationale forpligtelser.
Kapitel 15 Forsøgsvirksomhed § 66. Sundhedsministeren kan efter indstilling fra en kommunalbestyrelse  

 eller et amtsråd tillade, at kommunen eller amtskommunen i en forsøgsperiode  

 varetager sine opgaver efter regler, der fraviger reglerne i lovens §§ 3-4 og  

 kapitel 2-14.
 Stk. 2. Ved forsøgene skal der lægges afgørende vægt på hensynet til  

 borgernes sundhed, retssikkerhed og velfærd.
Kapitel 16 Overgangs- og ikrafttrædelsesbestemmelser m.v.
 § 67. Loven træder i kraft den 1. januar 1991.
Stk. 2. Samtidig ophæves 1) lov om svangerskabshygiejne og fødselshjælp, jf. lovbekendtgørelse nr.  

 477 af 7. november 1985, 2) lov nr. 409 af 13. juni 1973 om sundhedsplejerskeordninger, 3) lov om skolelægeordning, jf. lovbekendtgørelse nr. 430 af 16. august  

 1974, 4) lov nr. 236 af 30. april 1946 om lægeundersøgelse af børn, 5) lov nr. 634 af 17. december 1976 om tilbud om gratis vaccination mod  

 visse sygdomme, 6) lov nr. 310 af 4. juni 1986 om tandpleje m.v., 7) lov nr. 408 af 13. juni 1973 om hjemmesygeplejerskeordninger, 8) lov om offentlig sygesikring, jf. lovbekendtgørelse nr. 490 af 21. juli  

 1986, 9) lov om sygehusvæsenet, jf. lovbekendtgørelse nr. 476 af 7. november  

 1985 og 10) §§ 45, 45a og 45 b i lov om frikommuner, jf. lovbekendtgørelse nr. 583  

 af 31. august 1989.
 Stk. 3. Følgende bekendtgørelser, der er fastsat i medfør af de i stk. 2  

 nævnte love, opretholdes, indtil de afløses af regler udstedt efter denne  

 lov:
 1) Bekendtgørelse nr. 37 af 25. januar 1980 om rejsesygesikring.
 2) Bekendtgørelse nr. 555 af 20. november 1981 om tolkebistand i  

 forbindelse med lægehjælp efter lov om offentlig sygesikring.
 3) Bekendtgørelse nr. 597 af 16. november 1982 om adgang til ydelser efter  

 lov om sygehusvæsenet og lov om svangerskabshygiejne og fødselshjælp.
 4) Bekendtgørelse nr. 608 af 29. november 1982 om ydelse af befordring  

 eller befordringsgodtgørelse i henhold til lov om sygehusvæsenet og lov om  

 svangerskabshygiejne og fødselshjælp.
 5) Bekendtgørelse nr. 732 af 21. december 1982 om offentlig sygesikring  

 for søfarende m.fl.
 6) Bekendtgørelse nr. 69 af 17. februar 1983 om adgang til højt  

 specialiseret sygebehandling i udlandet.
 7) Bekendtgørelse nr. 858 af 10. december 1986 om kommunal tandpleje.
 8) Bekendtgørelse nr. 149 af 27. marts 1987 om tilskud efter  

 sygesikringsloven til optræning af handicappede og behandling af  

 muskellidelser på optræningscentret i Karlslunde.
 9) Bekendtgørelse nr. 650 af 2. oktober 1987 om tilskud efter  

 sygesikringsloven til kiropraktisk behandling.
 10) Bekendtgørelse nr. 560 af 23. september 1988 om tilskud efter  

 sygesikringsloven til fysioterapeutisk behandling.
 11) Bekendtgørelse nr. 794 af 15. december 1988 om amtskommunernes  

 betaling for behandling af patienter på Rigshospitalet.
 12) Bekendtgørelse nr. 809 af 16. december 1988 om rederbidrag ifølge lov  

 om offentlig sygesikring.
 13) Bekendtgørelse nr. 810 af 16. december 1988 om tilskud efter  

 sygesikringsloven til fodbehandling.
 14) Bekendtgørelse nr. 811 af 16. december 1988 om tilskud efter  

 sygesikringsloven til tandpleje.
 15) Bekendtgørelse nr. 179 af 20. marts 1989 om ændring af bekendtgørelse  

 om rejsesygesikring.
 16) Bekendtgørelse nr. 203 af 28. marts 1989 om ændring af bekendtgørelse  

 om tilskud efter sygesikringsloven til fysioterapeutisk behandling.
 § 68. Bestemmelsen i § 58 gælder for optegnelser m.v. påbegyndt efter  

 lovens ikrafttræden og for tilførsler til eksisterende optegnelser m.v., der  

 er foretaget efter lovens ikrafttræden.
 § 69. I lov om sterilisation og kastration, jf. lovbekendtgørelse nr. 632  

 af 15. september 1986, affattes § 10, stk. 1 og 2, således:
 »§ 10. Sterilisation kan foretages af en læge på et sygehus eller i  

 privat praksis.
Stk. 2. Sundhedsministeren fastsætter efter forhandling med amtsrådene i  

 fællesskab nærmere regler om sterilisation i privat praksis.« § 70. Loven gælder ikke for Færøerne og Grønland, men kan ved kongelig  

 anordning sættes helt eller delvis i kraft for disse landsdele med de  

 afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Formålet med lovforslaget er:
 - at sikre en bedre sammenhæng både i behandlingen og plejen af den  

 enkelte patient og i tilrettelæggelsen og prioriteringen af det samlede  

 sundhedsvæsen.
 - at forbedre borgernes rettigheder inden for sundhedsvæsenet, herunder  

 sikre større selvbestemmelse og bedre muligheder for frie valg for den  

 enkelte.
 - at styrke den forebyggende og sundhedsfremmende indsats i kommunerne og  

 amtskommunerne.
 - at forenkle og modernisere sundhedsvæsenet og sundhedslovgivningen.
Ved lovforslaget drages lovgivningsmæssige konsekvenser af en række af de  

 senere års sundhedspolitiske initiativer.
Det drejer sig særlig om behovet  

 for en bedre samordning, som redegjort for bl.a. i betænkningen om samordning  

 i sundhedsvæsenet (bet.nr.1044/1985); for en styrket forebyggende indsats,  

 jf.
Regeringens Forebyggelsesprogram, marts 1989; for bedre service, friere  

 valg m.v. i sundhedsvæsenet, som behandlet i Sundhedsministeriets  

 Aktivitetsplan, september 1988; samt regeringens indsats for at modernisere  

 og afbureaukratisere den offentlige sektor.
 Lovforslaget har fælles udgangspunkter og mål med  

 Verdenssundhedsorganisationens (WHO) strategi, »Sundhed for Alle i år  

 2000«, og WHO's sundhedspolitiske mål for den europæiske region.  

 Lovforslaget er i overensstemmelse med såvel WHO's generelle mål om en  

 styrket forebyggende og sundhedsfremmende indsats som med WHO's mål for  

 »et hensigtsmæssigt sundhedsvæsen«, hvor nøgleord er primær  

 sundhedstjeneste, sundhedsfremme og samarbejde.
Lovforslaget omfatter størstedelen af den gældende lovgivning for det  

 kommunale og amtskommunale sundhedsvæsen - og hermed langt hovedparten af  

 bestemmelserne om borgernes rettigheder i det offentlige sundhedsvæsen.  

 Lovforslaget indebærer ophævelse af følgende 9 love: Sygehusloven,  

 sygesikringsloven, sundhedsplejeloven, skolelægeloven, vaccinationsloven,  

 tandplejeloven, svangerskabshygiejne- og fødselshjælpsloven,  

 børneundersøgelsesloven og hjemmesygeplejeloven.
Endvidere indeholder  

 lovforslaget en mindre ændring af lov om sterilisation og kastration.
 Fælles for lovforslagets 4 hovedformål er, at de er med til at fastholde  

 og fremme et sundhedsvæsen, som bygger på følgende grundprincipper:
- at sundhedsvæsenets ydelser er af god kvalitet - at sundhedsvæsenets virksomhed bygger på respekten for det enkelte  

 menneske, dets integritet og selvbestemmelse - at borgerne skal have en let adgang til sundhedsvæsenet.
 - at sundhedsvæsenet udnytter sine ressourcer effektivt.
 God kvalitet.
For befolkningen er god kvalitet den afgørende forudsætning for tilliden  

 til og trygheden ved sundhedsvæsenet.
Kvalitet i sundhedsvæsenet er  

 ensbetydende med hurtig, tilstrækkelig og sikker undersøgelse, behandling  

 m.v. på et fagligt niveau, der er på højde med den generelle udvikling på de  

 sundhedsfaglige områder, specielt det lægefaglige.
Kravene til kvalitet følger den teknologiske udvikling, ny viden, nye  

 behandlingsmuligheder m.v.. Udviklingen inden for sundhedssektoren sker i et  

 stadig hurtigere tempo.
Der er behov for en prioritering.
Princippet om en  

 god kvalitet må tillægges afgørende vægt i prioriteringen.
God kvalitet forudsætter sagkundskab, rutine og erfaring hos personalet.
I  

 lovforslaget foreslås det derfor, at sundhedsministeren får adgang til at  

 fastsætte bestemmelser for betjeningen med de højt specialiserede lands- og  

 landsdelsfunktionerne, så den nødvendige ekspertise opretholdes og opbygges.  

 For at opnå det må behandlingen af visse sygdomme og sygdomsgrupper samles på  

 få behandlingssteder og ikke spredes ud på et større antal sygehuse.
 Respekt for det enkelte menneske, dets integritet og selvbestemmelse.
Sundhedsvæsenets opgaver berører områder af den enkeltes liv, som ofte  

 bliver opfattet som meget personlige og grundlæggende, f.eks. værdig død,  

 udsigtsløs behandling, hvad er sygdom og hvad er det normale? Sundhedsvæsenet  

 og dets personale har ikke alene svarene på disse spørgsmål.
Disse svar er  

 personlige og individuelle.
Det må derfor være et bærende princip, at  

 sundhedsvæsenet i sin virksomhed udviser respekt for det enkelte menneske og  

 dets integritet.
Det gælder inden for alle dele af sundhedsvæsenet og ved  

 alle sundhedsvæsenets aktiviteter - forebyggelse, behandling, pleje,  

 forskning m.v.. De etiske krav til sundhedsvæsenet skal fastholdes og  

 efterleves.
Sundhedsvæsenet må understøtte den enkeltes selvbestemmelse i videst  

 muligt omfang bl.a. gennem bedre og friere valgmuligheder.
Sundhedsvæsenet  

 skal ikke alene tilbyde den enkelte en ordentlig og tilstrækkelig information  

 om relevante behandlingsmuligheder, risici, bivirkninger m.v., men også at  

 blive inddraget i beslutningerne.
En aktiv medvirken af patienten har ofte en  

 positiv effekt på behandlingsforløbet og -resultatet.
Informationen skal derfor ledsages af rådgivning, således at patienten  

 selv bliver i stand til at træffe beslutninger ved valg af behandling og  

 lign.
Informationens form og indhold skal tilpasses den enkelte patients  

 forudsætninger, ønsker, behov m.v.
Der er gennem de senere år iværksat en række initiativer, som enten  

 direkte har til formål at forbedre patientinformationen, eller som medvirker  

 til forbedringer på området.
Af initiativer kan nævnes:
- Reformen med flere faste lægestillinger på sygehusene.
Denne ordning  

 bevirker, at den enkelte læge varetager flere opgaver i relation til den  

 enkelte patient, hvilket medfører bedre og mere entydig information.
- Overflytning af opgaver til det primære sundhedsvæsen.
De  

 sundhedspersoner, som er tættest ved patienten og kender dennes tidligere  

 sygdomsforhold og baggrund i øvrigt, har de bedste muligheder for at give  

 patienten optimal information.
Herudover er der på regionalt og lokalt plan iværksat mange konkrete  

 initiativer til forbedring af patientinformationen.
Det er ikke mindst  

 væsentligt at styrke og udbygge sådanne initiativer, der ofte er tilpasset  

 den lokale befolknings behov.
Som eksempler kan nævnes følgende:
- Udarbejdelse af behandlingsplaner på sygehusene.
Behandlingsplanen kan  

 danne et væsentligt grundlag for patientinformationen.
- Kontaktlægeordninger.
Een læge er hovedansvarlig for informationen til  

 den enkelte patient under sygehusopholdet.
Herved opnås bedre og mere entydig  

 information.
Et gennemgående træk i disse initiativer er, at patientinformationen er  

 søgt forbedret ved at knytte en bestemt læge eller sygeplejerske til den  

 enkelte patient.
Det sikrer både sammenhæng i informationen og skaber bedre  

 grundlag for det gensidige personkendskab og tillidsforhold, der er så  

 væsentligt for en god patientinformation.
Respekten for den enkelte er ikke ensbetydende med, at sundhedsvæsenet  

 altid skal informere og medinddrage den enkelte patient og dennes pårørende.  

 Respekten omfatter også en lydhørhed over for og en accept af de patienter,  

 som ikke ønsker at blive informeret om deres sygdom og forventede  

 sygdomsforløb og blive inddraget i behandlingsbeslutninger.
Sundhedsvæsenet  

 må også respektere denne holdning til sygdom og sundhed.
 I lovforslaget søges respekten for det enkelte menneske og dets  

 selvbestemmelse bl.a. styrket ved bestemmelser, som sikrer den enkelte friere  

 adgang til at vælge almen læge og adgang til i videst muligt omfang at vælge  

 mellem sygehusene inden for amtskommunen.
 Let adgang til sundhedsvæsenet.
Borgerne skal have let adgang til sundhedsvæsenet.
Det forudsætter, dels  

 at sundhedsvæsenets tilbud ligger tæt på borgerne, dels at sundhedsvæsenet  

 tilrettelægger sin virksomhed - f.eks. ved åbningstider og telefontider - så  

 borgerne har mulighed for at komme i kontakt med det uden væsentlige  

 hindringer.
Sammenlignet med andre lande har den danske befolkning kort afstand til  

 sundhedsvæsenet både i tid og kilometer.
Befolkningens afstand til  

 sundhedsvæsenet er i dag - ihvertfald målt i tid - kortere end nogensinde  

 tidligere som følge af den trafikale udvikling, de udvidede behandlingstilbud  

 og -muligheder i alle amtskommunale sygehusvæsener og væksten i antallet af  

 praktiserende læger, speciallæger m.v.. Overflytningen af opgaver fra  

 sygehusvæsenet til det primære sundhedsvæsen vil betyde endnu kortere  

 afstande for befolkningen til sundhedsvæsenet.
I lovforslagets samarbejdsbestemmelser foreslås, at samtlige  

 kommunalbestyrelser inddrages i sundhedsplanlægningen bl.a. for at tilgodese  

 lokale behov og nærhedshensyn.
Forslagets bestemmelser for en sammenhængende  

 planlægning har også til formål at skabe bedre grundlag for en overflytning  

 af opgaver til det primære sundhedsvæsen og dermed tættere til borgerne.
 Effektivitet.
Effektivitet drejer sig ikke om at få produceret flest mulige ydelser for  

 færrest mulige ressourcer, men om at opfylde sundhedsvæsenets forskellige mål  

 bedst muligt med de foreliggende ressourcer.
Det vil bl.a. sige helbredelse,  

 god kvalitet, god service, respekt for det enkelte menneske m.v..
Både »over- og underbehandling« af den enkelte patient går ud  

 over effektiviteten. »Overbehandling« sker på bekostning af tilbud  

 til andre patienter, mens »underbehandling« er ensbetydende med, at  

 den enkelte patient ikke har fået en tilstrækkelig behandling.
Effektivitet  

 drejer sig om, at fordelingen af sundhedsvæsenets ressourcer er i  

 overensstemmelse med sundhedsvæsenets målsætninger.
Lovforslaget indeholder særligt to forslag, som retter sig mod en bedre  

 effektivitet.
For det første foreslås gennemført en sammenhængende  

 sundhedsplanlægning med deltagelse af den enkelte amtskommune, kommunerne i  

 amtskommunen samt de praktiserende læger, speciallæger m.v. med overenskomst  

 med de kommunale myndigheder.
For det andet foreslås etableret et fastere  

 samarbejde også mellem det enkelte amtsråd, kommunalbestyrelserne i  

 amtskommunen og de alment praktiserende læger, praktiserende speciallæger  

 m.v.. Begge forslag vil skabe en bedre samordning og sammenhæng inden for  

 sundhedsvæsenet og kunne forhindre »under- og overdækning« på  

 enkeltområder og dermed dårlig udnyttelse af ressourcerne.
 Decentralt sundhedsvæsen.
Driften og planlægningen af sundhedsvæsenet er i det væsentligste en  

 kommunal og amtskommunal opgave.
Lovforslaget ændrer ikke ved dette princip.  

 Den enkelte amtskommune og den enkelte kommune skal fortsat have mulighed for  

 at tilrettelægge sit sundhedsvæsen efter lokale forhold, ønsker og behov med  

 de deraf følgende muligheder for forskelle i vilkårene for befolkningens  

 sundhed, adgang til sundhedsvæsenet og ydelserne fra sundhedsvæsenet.
 2. Nuværende lovgivning.
 Der henvises til bemærkningerne til de enkelte kapitler, hvor den  

 nuværende lovgivning nærmere er behandlet.
 3. Lovforslagets opbygning og hovedindhold.
 3.1. Lovforslagets opbygning.
Lovforslaget omfatter 9 af de nuværende love for det kommunale og  

 amtskommunale sundhedsvæsen.
Samlingen af disse love i en fælles lov er en  

 naturlig konsekvens af, at sundhedsvæsenet ikke består af en række  

 enkeltstående og isolerede tilbud, men er og bør betragtes som en  

 sammenhængende service, hvor de enkelte tilbud kan stå alene, men også ofte  

 vil kunne erstatte eller supplere hinanden.
 Den foreslåede samling af sundhedslovgivningen i en fælles lov har mødt  

 bred tilslutning fra kommunal side og fra de faglige organisationer på  

 sundhedsområdet m.v.
 Lovforslaget består af ialt 16 kapitler, hvoraf de 7 - kapitel 1,2, 12-16  

 - indeholder fælles bestemmelser for hele sundhedsvæsenet eller større dele  

 deraf, mens 9 kapitler - kapitel 3-11 - indeholder bestemmelser vedr.  

 sundhedsvæsenets forskellige ydelser.
I de fælles kapitler er samlet de bestemmelser, som gælder for flere af de  

 nuværende ordninger.
Således er regler for adgangen eller vilkårene for at  

 modtage ydelser fra det offentlige sundhedsvæsen f.eks. samlet i kapitel 2.  

 Personkreds og bestemmelserne for planlægning og samarbejde i kapitel 12. I  

 forbindelse med udarbejdelsen af de fælles kapitler er bestemmelserne blevet  

 forenklet og gjort ensartet.
 Derudover er gennem de fælles kapitler skabt grundlag for en bedre  

 sammenhæng mellem sundhedsvæsenets forskellige dele og med den tilgrænsende  

 del af socialsektoren både i forbindelse med behandlingen af den enkelte  

 patient og i forbindelse med tilrettelæggelsen af det samlede sundhedsvæsen.  

 Dette er særlig sket i forslagene til bestemmelserne vedr. planlægning og  

 samarbejde.
De 9 kapitler vedr. sundhedsvæsenets ydelser omhandler ydelsernes indhold,  

 eventuelle særlige vilkår for modtagelse af ydelse m.v.. Bortset fra kapitel  

 4 omhandler hvert kapitel kun een ordning, f.eks. ydelser i privat praksis,  

 sygehusvæsen og kommunal tandpleje.
I Kapitel 4 er samlet de ydelser som  

 fortrinsvis retter sig mod børn og unge, og hvor der er en umiddelbar  

 sammenhæng i ydelserne.
Det drejer sig om helbredsundersøgelser af børn,  

 sundhedspleje, skolesundhedspleje og vaccination af børn og unge.
 3.2. Lovforslagets hovedindhold.
 3.2.1. Opgaver og principper.
Amtskommunerne skal fortsat have ansvaret for sygehusvæsenet og den  

 nuværende offentlige sygesikring.
Kommunerne skal stadig forestå de 4  

 kommunale sundhedsordninger - sundhedspleje, skolesundhedspleje, kommunal  

 tandpleje og hjemmesygepleje.
Den liberalt organiserede praksissektor med  

 alment praktiserende læger, praktiserende speciallæger, praktiserende  

 tandlæger m.v. opretholdes og styrkes.
I lovforslaget fastslås, at kommunerne og amtskommunerne har en generel  

 opgave med at drage omsorg for at fremme den forebyggende og  

 sundhedsfremmende indsats i lokalområdet.
Denne opgave rækker videre end de  

 forebyggende og sundhedsfremmende aktiviteter, som finder sted inden for  

 sundhedsvæsenet, f.eks. i sundhedsplejen, ved helbredsundersøgelser,  

 screeninger m.v..
En effektiv forebyggelsespolitik kan ikke alene basere sig på  

 sundhedsvæsenet, men forudsætter en aktiv og målrettet indsats af både den  

 enkelte og af størstedelen af samfundets forskellige sektorer.
For kommuner  

 og amtskommuner gælder det bl.a. områder som daginstitutioner, skoler og  

 gymnasier, tilbud til ældre og handicappede, trafik og miljø. I forbindelse  

 med kommunernes og amtskommunernes løsning af opgaver på disse områder må  

 hensynet til sundhed og sygdomsforebyggelse tillægges en betydelig vægt.  

 Opgaven med at fremme forebyggelsen bør indgå som en integreret del af  

 kommunernes og amtskommunernes forskellige tilbud og aktiviteter.
Lovforslaget ændrer ikke ved de centrale sundhedsmyndigheders opgaver.  

 Lovforslaget har stort set videreført de bemyndigelser, som de centrale  

 sundhedsmyndigheder har i henhold til den nuværende lovgivning.
På en række  

 områder er Sundhedsstyrelsens bemyndigelse til at fastsætte retningslinier  

 ophævet, idet Sundhedsstyrelsen allerede i henhold til lov om  

 sundhedsvæsenets centralstyrelse kan udarbejde retningslinier for  

 sundhedsvæsenets virksomhed.
I bemærkningerne til en række af de enkelte  

 bestemmelser er nævnt på hvilke områder, Sundhedsstyrelsen allerede nu  

 påregner at udarbejde retningslinier.
Lovgivningen for de centrale sundhedsmyndigheders virksomhed omfatter lov  

 om sundhedsvæsenets centralstyrelse m.v. om bl.a.
Sundhedsstyrelsens opgaver  

 og patientklagebehandlingen; lov om Rigshospitalet om Rigshospitalets  

 styrelse og lov om Forebyggelsesrådet og Tobaksskaderådet.
 3.2.2. Borgernes rettigheder.
Lovforslaget forbedrer borgernes rettigheder inden for stort set samtlige  

 dele af sundhedsvæsenet.
Først og fremmest indebærer lovforslaget en  

 forbedring af borgernes valgfrihed.
 På sygehusområdet foreslås, at den enkelte sygehuspatient fremover i  

 videst muligt omfang selv skal kunne vælge mellem de sygehuse og  

 sygehusafdelinger inden for amtskommunen, som behandler det pågældende  

 sygdomstilfælde.
En af lovforslagets største omlægninger i forhold til den nuværende  

 lovgivning er på sygesikringsområdet, hvor den nuværende opdeling i gruppe 1-  

 og 2-sikrede foreslås afskaffet og erstattet af 2 ydelsesformer.
Den ene  

 ydelsesform omfatter behandling hos egen (valgte) læge eller behandling hos  

 speciallæge efter henvisning fra egen læge.
Denne ydelsesform er gratis for  

 den enkelte patient.
Den anden ydelsesform omfatter behandling hos anden  

 alment praktiserende læge end egen læge og behandling hos speciallæge uden  

 henvisning fra egen læge.
Til denne ydelsesform yder amtskommunen et tilskud,  

 og den enkelte patient skal selv betale resten af lægehonoraret.  

 Hovedforskellen mellem de 2 ydelsesformer drejer sig således om hvorvidt den  

 enkelte patient benytter egen læge (familielægen) og hermed modtager gratis  

 lægehjælp eller benytter anden læge og hermed alene modtager tilskud til  

 lægehjælpen.
Den foreslåede ordning tilgodeser både hensynet til  

 familielægeprincippet og ønsket om en større valgfrihed.
Der vil fortsat være  

 mulighed for, at berettigede, der ikke vælger almen læge, kan få tilskud til  

 såvel almen lægehjælp som speciallægehjælp.
Ud over forbedringerne af borgernes valgmuligheder indebærer lovforslaget  

 en styrkelse af borgernes rettigheder i forbindelse med aktindsigt i  

 journaler m.v.
Efter forslaget skal den enkelte have ret til aktindsigt i de  

 optegnelser, som den alment praktiserende læge, speciallæge m.v.har  

 udarbejdet om vedkommende.
I dag har den enkelte patient alene ret til  

 aktindsigt i sin sygehusjournal.
3.2.3. Sundhedsvæsenets ydelser Som den nuværende sundhedslovgivning lægger lovforslaget alene de  

 overordnede rammer for sundhedsvæsenets virksomhed og ydelser.
 Lovforslaget indebærer den ændring, at ministeren får hjemmel til at samle  

 behandlingen af små patientgrupper på eet eller ganske få behandlingssteder.  

 Sigtet med bestemmelsen er dels at sikre små patientgrupper en tilstrækkelig  

 og tilfredsstillende behandling, dels at sikre en effektiv udnyttelse af  

 ekspertisen, særligt dyrt udstyr m.v.
3.2.4. Planlægning og samarbejde Planlægningen af sundhedsvæsenet foregår i dag mere eller mindre stykvis  

 og usammenhængende.
Sygehusvæsenet indtager den helt dominerende rolle, og  

 planlægningen af den primære sundhedssektor kan let komme i anden række.  

 Dette går ud over både sammenhængen i behandlingen af den enkelte patient og  

 sammenhængen i tilrettelæggelsen og prioriteringen af sundhedsvæsenet.
For at  

 rette op på dette indeholder lovforslaget et forslag til samarbejdsprocedurer  

 på sundhedsområdet, som inddrager amtskommunerne, kommunerne, den liberalt  

 organiserede praksissektor samt sundhedsministeren.
Ved forslaget ophæves en lang række af de nuværende samarbejdsorganer.
På  

 baggrund af erfaringer fra de senere års indsats for at udbygge samarbejdet  

 inden for sundhedsvæsenets forskellige dele er det ikke fundet  

 hensigtsmæssigt at lovfæste bestemte samarbejdsorganer m.v., men i stedet at  

 overlade tilrettelæggelsen og indholdet af samarbejdet til de berørte  

 myndigheder og parter.
 For at fremme et længere tidsperspektiv i samarbejdet foreslås, at det  

 enkelte amtsråd - med inddragelse af kommunerne og praksissektoren -  

 udarbejder en sammenhængende sundhedsplan, som skal gennemgås og behandles  

 mindst en gang i hver valgperiode.
 I forbindelse med kommunernes stigende indsats på sundhedsområdet foreslås  

 desuden, at den enkelte kommunalbestyrelse også en gang i hver valgperiode  

 skal behandle en redegørelse for kommunens tilrettelæggelse af sin indsats.
 Hovedemner for de kommunale redegørelser og amtskommunale sundhedsplaner  

 er kommunens eller amtskommunens betjening af borgerne på sundhedsområdet,  

 dens forebyggende og sundhedsfremmende aktiviteter og samarbejdet inden for  

 sundhedsvæsenet og med de tilgrænsende sektorer, særligt socialområdet.
Med forslaget bortfalder de forskellige planlægningssystemer inden for  

 sundhedsvæsenet.
Det gælder plansystemerne for sygehusvæsenet,  

 behandlingsinstitutioner for alkoholskadede, fødselshjælp, de kommunale  

 sundhedsordninger (sundhedspleje, skolesundhedspleje og hjemmesygepleje) samt  

 for almen lægepraksis og speciallægepraksis.
 3.2.5. Fleksibilitet og forenkling.
Ved lovforslagets udarbejdelse er der blevet lagt vægt på, at de  

 foreslåede ændringer indebærer en forenkling i forhold til den nuværende  

 lovgivning.
På enkelte områder har hensynet til større fleksibilitet og  

 forenkling været hovedbegrundelser for de foreslåede ændringer.
Hensynet til fleksibiliteten ligger bag både forslaget om at ophæve en  

 række krav om, at kommunerne skal ansætte bestemte personalekategorier og bag  

 forslaget om en forsøgshjemmel.
Efter bl.a. lov om sundhedsplejerskeordninger  

 og hjemmesygeplejeloven skal kommunerne anvende bestemte personalegrupper ved  

 løsningen af lovens opgaver.
Disse lovbindinger foreslås ophævet, således at  

 kommunerne får mulighed for at tilrettelægge og prioritere deres indsats  

 inden for de kommunale sundhedsordninger efter lokale forhold og behov,  

 ligesom det er tilfældet på andre kommunale opgaveområder.
 Forslaget om en forsøgshjemmel har til formål at undgå en fastlåsning af  

 sundhedsvæsenet og støtte omstilling og fornyelse ved, at ministeren får  

 hjemmel til at dispensere fra store dele af lovens bestemmelser i forbindelse  

 med forsøgsvirksomhed inden for sundhedsvæsenet.
Hensynet til forenkling ligger bag forslaget om at ophæve den nuværende  

 adgang til at indanke klagesager for amtsankenævnene eller Den sociale  

 Ankestyrelse.
Sådanne sager vil efter forslaget henhøre under det almindelige  

 tilsyn med kommunernes og amtskommunernes virksomhed.
Forslaget berører ikke  

 borgernes adgang til at forelægge sager om fejlbehandling for  

 Sundhedsvæsenets Patientklagenævn.
 4. Lovforslagets økonomiske og administrative konsekvenser.
De offentlige sundhedsudgifter udgør i dag ca. 37 mia. kr.
Det har ved  

 udarbejdelsen af lovforslaget været forudsat, at forslaget ikke må medføre  

 øgede offentlige udgifter.
Denne afgørende målsætning nødvendiggør, at der i de kommende år kan  

 gennemføres en omstilling og en bedre prioritering af den samlede  

 ressourceanvendelse.
Udviklingen af den forebyggende indsats må således også  

 sikres inden for de fastlagte økonomiske rammer.
Sundhedsministeren kan  

 medvirke hertil ved udarbejdelsen af retningslinjer for  

 sundhedsplanlægningen, jf. lovforslagets § 49, stk. 2. Det er bl.a. for at  

 fremme en sådan udvikling, at regeringen har fundet det hensigtsmæssigt at  

 udarbejde en samlet sundhedslov, der lægger op til, at amtskommunerne og  

 kommunerne inden for deres respektive ansvarsområder foretager en tværgående  

 prioritering, ligesom bestemmelserne om planlægning og samarbejde lægger op  

 til, at der gennemføres en fælles prioritering, der sikrer den bedst mulige  

 udnyttelse af de samlede ressourcer.
 Lovforslaget indebærer endvidere, at kommunerne får større frihed med  

 hensyn til personalerekruttering m.v. således, at der sikres mulighed for en  

 mere fleksibel tilrettelæggelse på sundhedsområdet.
 I overensstemmelse med sædvanlig praksis har de økonomiske konsekvenser af  

 lovforslaget været drøftet med de kommunale organisationer samt Københavns og  

 Frederiksberg Kommuner.
Med hensyn til de amtskommunale opgaver fremgår det bl.a. af lovforslaget,  

 at lægehjælp kun er gratis hos den valgte alment praktiserende læge og hos  

 speciallæge efter henvisning fra den valgte læge.
Det indebærer, at  

 sundhedsministeren skal fastsætte regler om størrelsen af tilskud i de øvrige  

 situationer.
 Med henblik på opfyldelse af målsætningen om udgiftsneutralitet foreslås  

 det, at tilskudssystemet udformes på følgende måde:
 - Vælger en patient, der er tilmeldt en læge, en anden læge med ydernummer  

 i henhold til aftale med amtsrådene i fællesskab, fastsættes tilskuddet  

 svarende til ydelseshonoraret for den enkelte ydelse med tillæg af feriepenge  

 m.v.
- Vælges speciallæge med ydernummer i henhold til aftale med amtsrådene i  

 fællesskab og uden henvisning fra den valgte læge, fastsættes tilskuddet til  

 dobbelt ydelseshonorar for almen læge-konsultation i dagarbejdstiden.
Dette  

 gælder uanset speciallæge, hvilket indebærer en differentiering af  

 egenbetalingen fra 35-350 kr. afhængig af speciale.
 - Til en patient, der ikke er tilmeldt en læge, ydes et tilskud til almen  

 lægehjælp svarende til dobbelt ydelseshonorar samt feriepenge m.v. (som det  

 nuværende tilskud til gruppe 2-sikrede, det vil sige, at der med de pr. 1.  

 oktober 1989 gældende tilskudssatser eksempelvis ydes et tilskud på 92,79 kr.  

 til en konsultation). Til speciallægehjælp ydes et tilskud svarende til det  

 honorar, der efter overenskomst er gældende for ydelser til patienter, der  

 modtager speciallægehjælp efter henvisning.
 Fastsættelsen af tilskuddene på de enkelte speciallægeområder skal dog  

 efterfølgende vurderes i lyset af overenskomstaftaler vedrørende  

 henvisningskrav.
Grundlaget for udformningen af det foreslåede tilskudssystem er de i dag  

 gældende overenskomster.
Det indebærer bl.a., at der ved udformningen af  

 tilskudsreglerne også er taget hensyn til, om den enkelte læge praktiserer  

 efter overenskomst med den offentlige sygesikring.
Det er kun de læger, der  

 praktiserer i henhold til overenskomst, der har et ydernummer.
Det forventes,  

 at ydernummersystemet vil blive videreført i de kommende overenskomster  

 mellem amtsrådene i fællesskab og de faglige organisationer.
Med de foreslåede tilskudsregler tilstræbes det, at gennemførelse af den  

 øgede valgfrihed kan ske uden forøgelse af sygesikringsudgifterne, lige som  

 det er tilstræbt, at flest mulige opgaver fortsat varetages af de alment  

 praktiserende læger.
Herved understøttes familielægeprincippet, og samtidig  

 medvirker ordningen til at undgå unødige udgifter til undersøgelser og  

 behandlinger på et ikke fagligt begrundet specialiseringsniveau.
 Hvis det viser sig, at forslaget ikke er udgiftsneutralt, vil regeringen  

 sikre dette gennem reduktion af tilskudsbeløbene eller gennem andre  

 budgetforbedrende tiltag, således at der sker genopretning til  

 udgiftsniveauet i udgangssituationen.
Det beskrevne tilskudssystem er som nævnt med udgangspunkt i gældende  

 overenskomster.
I det omfang, der sker ændringer i de overenskomstaftalte  

 regler for lægernes honorarer m.v., må der foretages en tilpasning af  

 tilskudsreglerne med henblik på at sikre opfyldelse af målsætningen om  

 udgiftsneutralitet.
Lovforslaget lægger endvidere op til nogle mindre ændringer af  

 opgavefordelingen mellem kommunerne og amtskommunerne.
De økonomiske  

 konsekvenser heraf vil der blive taget højde for i forbindelse med  

 fastlæggelsen af størrelsen af statens generelle tilskud til kommunerne og  

 amtskommunerne.
Opgaveomlægningerne vil ikke påvirke de samlede offentlige  

 sundhedsudgifter.
 Der er opnået enighed med de kommunale parter om, at lovforslaget i den  

 foreliggende form og med de her anførte præciseringer vedrørende regler for  

 tilskud til lægehjælp i praksissektoren er udgiftsneutralt.
 Der skønnes ikke at være væsentlige administrative konsekvenser af  

 forslaget.
Bemærkninger til lovforslagets enkelte bestemmelser Til kapitel 1 Kapitlet beskriver hovedopgaver, principper og opgavefordeling for de dele  

 af sundhedsvæsenet, som er omfattet af lovforslaget samt fastslår kommunernes  

 og amtskommunernes ansvar også i forbindelse med den forebyggende og  

 sundhedsfremmende indsats.
 Lovforslagets bestemmelser vedr. sundhedsvæsenets hovedopgaver og  

 principper indebærer i sig selv ingen ændring i den nuværende retstilstand,  

 men tilsigter alene at få beskrevet og præciseret hovedopgaver og principper,  

 som allerede i dag bliver betragtet som hovedgrundlaget for det offentlige  

 sundhedsvæsen.
 Lovforslaget fastholder det nuværende princip om, at driften og  

 planlægningen af sundhedsvæsenet er en decentral opgave, som varetages af  

 kommuner og amtskommuner.
Som en ny og selvstændig bestemmelse pålægges kommuner og amtskommuner at  

 drage omsorg for at fremme den lokale forebyggende og sundhedsfremmende  

 indsats.
Bestemmelsen sigter ikke alene på indsatsen inden for  

 sundhedsvæsenet, men også på indsatsen i de øvrige samfundsområder, f.eks.  

 skoler, trafik og miljø.
Til § 1 I bestemmelsen opregnes sundhedsvæsenets hovedopgaver.
Den foreslåede  

 bestemmelse svarer indholdsmæssigt til Sundhedsprioriteringsudvalgets  

 beskrivelse af sundhedsvæsenets hovedopgaver (betænkning nr. 809 om  

 prioritering i sundhedsvæsenet, København 1977), som omfatter forebyggelse,  

 undersøgelse, behandling og pleje.
Derudover er forbedring af befolkningens  

 sundhed medtaget for at understrege, at sundhedsvæsenets forebyggende opgaver  

 ikke alene indebærer en indsats over for konkrete sygdomme eller  

 ulykkestyper, men også en bredere indsats som kan medvirke til, at den  

 enkelte generelt bliver bedre til at undgå og overvinde sygdomme og ulykker  

 og bedre til at håndtere sine sygdoms- og sundhedsmæssige problemer.
 Størstedelen af den nuværende lovgivning på sundhedsområdet indeholder  

 ingen egentlig beskrivelse af sundhedsvæsenets hovedopgaver.
Således er opgavebeskrivelsen i sygesikringsloven, sundhedsplejeloven,  

 skolelægeloven og hjemmesygeplejeloven i det væsentligste karakteriseret ved  

 alene at indeholde bestemmelser om hvilke sundhedspersoner, der varetager  

 funktionerne, mens sygehusloven begrænser sig til at opregne de  

 institutionsformer, som henhører under sygehusvæsenet.
Undtagelser findes  

 bl.a. i tandplejeloven, som indeholder en beskrivelse af tandplejens mål, og  

 lov om Rigshospitalets styrelse, hvorefter hospitalets opgaver er  

 patientbehandling, forskning og udviklingsarbejde samt uddannelse af læger og  

 andet sundhedspersonale.
 I et forslag til en ny og fælles lov, som omfatter størstedelen af det  

 offentlige sundhedsvæsen, er det fundet rimeligt at beskrive de fælles og  

 gennemgående funktioner, der er - og også i et længere tidsperspektiv vil  

 være - sundhedsvæsenets hovedopgaver.
Den foreslåede bestemmelse opregner alene sundhedsvæsenets fælles og  

 gennemgående hovedopgaver og er dermed ikke en udtømmende beskrivelse af  

 sundhedsvæsenets opgaveområde.
Sundhedsvæsenet kan udføre andre opgaver end  

 de nævnte hovedopgaver, i det omfang det er hensigtsmæssigt og i  

 overensstemmelse med varetagelsen af hovedopgaverne.
F.eks. varetager det  

 offentlige sundhedsvæsen væsentlige opgaver i forbindelse med rehabilitering,  

 og fødselshjælp indgår som en af det offentlige sundhedsvæsens opgaver, selv  

 om graviditet og fødsel ikke normalt kan betegnes som »sygdom eller  

 sygdomslignende tilfælde«.
Ud over de nævnte hovedopgaver er især uddannelse af sundhedspersonale og  

 forskning inden for sundhedsområdet store og væsentlige opgaver, som det  

 offentlige sundhedsvæsen deltager i og fortsat skal deltage i.
Begge udgør  

 grundlæggende forudsætninger for, at sundhedsvæsenet nu og fremover kan  

 varetage sine opgaver tilfredsstillende, og de har og bør derfor have en  

 central placering inden for sundhedsvæsenets samlede opgaveområde.
Når de  

 alligevel ikke er medtaget blandt hovedopgaverne, skyldes det, at uddannelse  

 og forskning ikke er og ikke må blive selvstændige mål for sundhedsvæsenets  

 virksomhed.
 At det offentlige sundhedsvæsen har meget væsentlige opgaver inden for  

 uddannelse og forskning fremgår umiddelbart af, at det er det offentlige  

 sundhedsvæsen, som varetager næsten al klinisk uddannelse af læger,  

 sygeplejersker m.v., og at det er det offentlige sundhedsvæsen, som forestår  

 over halvdelen af den sundhedsvidenskabelige forskning inden for den  

 offentlige sektor.
For det offentlige sundhedsvæsen er både uddannelse og forskning meget  

 afgørende for dets udvikling og betjening af befolkningen.
I den forbindelse  

 er det meget væsentligt, at uddannelserne også tilrettelægges, så læger,  

 sygeplejersker og det øvrige sundhedspersonale opnår viden om og erfaring med  

 de mest udbredte sundhedsproblemer i befolkningen samt kendskab til og  

 forudsætninger for både at forestå forebyggende foranstaltninger og for at  

 indgå i samarbejde med andre faggrupper og dele af sundheds- og socialvæsenet  

 om patientbehandlingen.
På forskningsområdet bør dialogen mellem det offentlige sundhedsvæsen,  

 herunder amtskommunerne, og de forskningsaktive udbygges.
Det gælder f.eks.  

 om sundhedsforskningens prioritering og mulighederne for mere aktivt at  

 inddrage sundhedsforskningen i forbindelse med udviklingen og omstillingen af  

 sundhedsvæsenet.
Til § 2 Bestemmelsen fastlægger nogle grundlæggende principper for  

 sundhedsvæsenets virksomhed.
Med hensyn til de enkelte principper henvises  

 til de almindelige bemærkninger.
Til § 3 Bestemmelsen beskriver kommunernes opgaver inden for sundhedsvæsenet i  

 henhold til lovforslaget.
Efter bestemmelsen skal kommunerne som efter den  

 gældende lovgivning forestå sundhedspleje til børn under og i den  

 undervisningspligtige alder, tandpleje samt hjemmesygepleje.
Endvidere yder  

 kommunerne som hidtil begravelseshjælp.
 Der henvises til kapitlerne 4-6 og 11.
Til § 4 Bestemmelsen beskriver amtskommunernes opgaver inden for sundhedsvæsenet i  

 henhold til lovforslaget.
Efter bestemmelsen skal amtskommunerne - ud over  

 patientbefordring i forbindelse med lægehjælp i privat praksis - varetage de  

 samme opgaver som efter den nuværende lovgivning.
Til § 5 Som en ny bestemmelse foreslås, at kommunerne og amtskommunerne får til  

 opgave at drage omsorg for at fremme den lokale forebyggende og  

 sundhedsfremmende indsats.
Formålet hermed er at få styrket det lokale  

 forebyggelsesarbejde.
Regeringen har i sit forebyggelsesprogram, marts 1989,  

 opstillet en række målsætninger for en styrket forebyggende og  

 sundhedsfremmende indsats.
En væsentlig forudsætning for at opfylde  

 målsætningerne er en aktiv og målrettet lokal indsats både inden for  

 sundhedsvæsenet og på andre samfundsområder.
Den foreslåede bestemmelse retter sig mod forebyggelse af sygdomme og  

 ulykker samt fremme af befolkningens sundhed og ikke mod f.eks. forebyggelse  

 af kriminalitet og fjernelse af børn fra hjemmet.
I et vist omfang vil der  

 dog være et sammenfald mellem de forskellige typer forebyggelse, hvilket  

 understreger behovet for og nødvendigheden af et samarbejde mellem de  

 forskellige sektorer i samfundet på dette område.
Bestemmelsen sigter ikke specielt mod sundhedsvæsenet, men mod alle  

 kommunale og amtskommunale opgaveområder, det vil først og fremmest sige  

 undervisningsområdet, socialområdet, fritidssektoren, trafikområdet og  

 miljøområdet.
Forebyggelsesopgaven er en tværgående opgave.
Allerede i dag yder kommuner og amtskommuner en væsentlig indsats på  

 forebyggelsesområdet både i form af selvstændige forebyggelsesaktiviteter og  

 som led i løsningen af deres opgaver inden for de enkelte sektorer.
Fra  

 trafikområdet kan nævnes lokale færdselssikkerhedskampagner og cykelstinet,  

 fra folkeskoleområdet undervisning i sundhedslære og temadage om sundhed, fra  

 social- og sundhedsområdet rådgivning af kriseramte familier og etablering af  

 mødregrupper, grupper for pensionister, kronisk syge m.v., fra  

 fritidssektoren idrætstilbud, fritidsundervisning m.v..
Ud over at igangsætte og forestå forebyggelsesaktiviteter bidrager  

 kommuner og amtskommuner til den forebyggende indsats ved at formidle viden  

 og erfaringer, deltage i, støtte og koordinere lokale forebyggende  

 aktiviteter.
Enkelte amtskommuner kan tilbyde egentlig konsulentstøtte til  

 lokale forebyggende foranstaltninger.
Mens størstedelen af amtskommunerne allerede har lagt deres indsats på  

 forebyggelsesområdet i fastere rammer, er det endnu ikke så udbredt i  

 kommunerne.
I forbindelse med behandlingen af de kommunale redegørelser og de  

 amtskommunale sundhedsplaner i henhold til kapitel 11 vil den enkelte  

 kommunalbestyrelse og det enkelte amtsråd få lejlighed til nærmere at  

 overveje og drøfte kommunens og amtskommunens tilrettelæggelse af det  

 forebyggende arbejde ud fra lokale behov og forhold.
 Bestemmelsen i stk. 2 indebærer en udvidet rådgivning og bistand fra  

 embedslægeinstitutionerne over for kommuner og amtskommuner på  

 forebyggelsesområdet.
Efter lov om embedslægeinstitutioner m.v. omfatter  

 embedslægeinstitutionernes opgaver i dag bl.a. rådgivning over for statslige  

 myndigheder samt amtskommunale og kommunale myndigheder om lægelige,  

 hygiejniske, miljømæssige og socialmedicinske spørgsmål.
Hovedparten af denne  

 rådgivningsvirksomhed har et forebyggende sigte.
En bredere rådgivningsvirksomhed fra embedslægerne på forebyggelsesområdet  

 vil kunne være en væsentlig støtte til den forebyggende og sundhedsfremmende  

 indsats i kommuner og amtskommuner.
Det gælder især på det socialmedicinske  

 område, hvor der ikke - som på miljø- og hygiejneområdet - er andre  

 offentlige myndigheder m.v. til at varetage udvidede rådgivningsopgaver.
I dag spænder embedslægernes aktiviteter på dette område fra mindre  

 rådgivningsopgaver over samfundsmedicinske analyseopgaver til mere  

 forsøgsprægede aktiviteter.
Som eksempler på disse forskellige aktiviteter  

 kan nævnes støtte til og deltagelse i kommunale og amtskommunale  

 forebyggelsesråd, analyser og vurderinger af befolkningens sundhedstilstand,  

 forbrug af sundhedsvæsenet m.v., analyser af sundhedsvæsenets  

 tilrettelæggelse samt forsøg med forebyggelse af ulykker, medicinmisbrug  

 m.v.. Denne form for aktiviteter bør fremover indgå med større vægt i  

 embedslægeinstitutionernes arbejde.
 Embedslægerne bør derudover søges inddraget mere aktivt i de centrale  

 sundhedsmyndigheders forebyggende og sundhedsfremmende foranstaltninger  

 f.eks. i forbindelse med opfølgningen af Regeringens Forebyggelsesprogram.
Til § 6 Begreberne, amtskommune, bopælsamtskommune og bopælskommune, er foreslået  

 defineret i bestemmelsen for at lette den sproglige udformning af lovens  

 øvrige tekst.
Det foreslås udtrykkeligt at lade folkeregistertilmeldingen være afgørende  

 for, hvor en person anses for at have bopæl.
De få personer, der i  

 folkeregistret er registreret uden fast bopæl, jf. folkeregisterlovgivningen,  

 har dog ligeledes ret til lovens ydelser.
Finansieringen af ydelser påhviler  

 i sådanne tilfælde den kommune, hvor pågældende senest har været registreret  

 med fast bopæl.
Finansieringen af de ydelser, amtskommunerne har ansvar for,  

 fastlægges på tilsvarende måde.
Til kapitel 2 Bestemmelserne i lovforslagets kapitel 2 fastlægger, hvilke personer der  

 er berettiget til lovens ydelser, dvs. ydelser vedrørende graviditet og  

 fødsel, sundhedspleje, helbredsundersøgelse, vaccination, tandpleje,  

 hjemmesygepleje, ydelser i privat praksis, tilskud til lægemidler,  

 sygehusvæsenets ydelser, patientbefordring og begravelseshjælp.
Lovforslaget bygger i denne sammenhæng først og fremmest på reglerne i  

 sygesikringslovens kapitel 1. Personkreds samt i sygehuslovens kapitel II.  

 Berettigede personer og ydelsernes omfang.
Herudover er det tilstræbt at  

 overføre væsentligere bestemmelser fra bekendtgørelser, der har ligget fast i  

 en årrække, til lovteksten.
Kredsen af berettigede er fastlagt på nogenlunde samme måde i  

 sygesikringsloven og i sygehusloven.
Da der ikke er nogen begrundelse for at  

 have forskellige regler, er bestemmelserne i dette kapitel ved en  

 sammenskrivning af sygesikringslovens og sygehuslovens regler udformet med  

 sigte på, at de som hovedregel skal have retsvirkning for hele lovens  

 ydelsesområde, dvs. også de kommunale sundhedsordninger.
Efter sygesikringslovens § 1, stk. 5, og sygehuslovens § 5, stk. 4, er  

 ministeren bemyndiget til at fastsætte regler om, i hvilke tilfælde og på  

 hvilke nærmere vilkår udsendt personale ved herværende diplomatiske og  

 konsulære repræsentationer og sådanne personers familiemedlemmer skal have  

 adgang til lovens ydelser.
Det er ikke fundet påkrævet at videreføre en sådan  

 bemyndigelse, idet området må anses for tilstrækkelig reguleret dels ved den  

 foreslåede præcisering af bopælskravet, dels i henhold til internationale  

 bestemmelser.
Til § 7 Udgangspunktet for den foreslåede bestemmelse er sygesikringslovens § 1,  

 stk. 1, og sygehuslovens § 5, stk. 1.
 Det foreslås, at enhver, der har bopæl her i landet, med nærmere angivne  

 undtagelser, jf. lovforslagets §§ 8-12, har ret til lovens ydelser på de i  

 loven nærmere fastsatte vilkår.
Ligesom i anden lovgivning har anvendelsen af bopælsbegrebet givet  

 anledning til fortolkningsproblemer.
Det foreslås derfor udtrykkeligt at lade  

 folkeregistertilmeldingen være afgørende for, om en person har ret til lovens  

 ydelser.
Det vil sige, at det er reglerne om registrering af bopæl i  

 folkeregistrene (og CPR), der bliver lagt til grund for en persons ret til  

 ydelser efter loven.
Kravet om folkeregistertilmelding kan dog fraviges under  

 hensyn til internationale overenskomster, jf. lovforslagets § 10.
Til § 8 Grundlaget for bestemmelsen, der fastlægger, hvornår personer, der flytter  

 her til landet, er berettiget til lovens ydelser, er sygesikringslovens § 1,  

 stk. 3, og sygehuslovens § 5, stk. 2, hvorefter personer, der tilflytter fra  

 udlandet, først har ret til ydelser efter 6 uger, den såkaldte ventetid.
Dog  

 har personer, der tilflytter fra Færøerne eller Grønland ret til lovens  

 ydelser straks efter tilflytningen.
Endvidere kan ministeren efter gældende  

 lovbestemmelser fastsætte regler om, at nærmere angivne persongrupper får  

 adgang til lovens ydelser umiddelbart efter tilflytningen eller efter kortere  

 tids ophold end 6 uger.
Ved bekendtgørelse nr. 77 af 10. marts 1982 om  

 ventetiden for adgang til ydelser efter lov om offentlig sygesikring er det  

 bl.a. bestemt, at der ikke gælder nogen ventetid for personer, der vender  

 tilbage som udsendt repræsentant for en dansk offentlig myndighed, som ansat  

 i et dansk firmas filial eller underselskab eller i øvrigt som beskæftiget i  

 dansk interesse eller med henblik på uddannelse.
En tilsvarende bestemmelse  

 findes på sygehusområdet, jf. bekendtgørelse nr. 597 af 16. november 1982 om  

 adgang til ydelser efter lov om sygehusvæsenet og lov om svangerskabshygiejne  

 og fødselshjælp.
 I lovforslaget er indarbejdet en bestemmelse om, at der ikke gælder nogen  

 ventetid for personer, der vender tilbage for igen at tage bopæl her i landet  

 efter at have opholdt sig i udlandet - uanset årsagen til udlandsopholdet.
Det foreslås således, at reglen om ventetid kun opretholdes for  

 førstegangstilflyttere, som i øvrigt i mange tilfælde alligevel undgår  

 ventetid på grund af internationale overenskomster m.v., jf. herunder  

 lovforslagets § 10. I medfør heraf kan ventetid for f.eks. tilflyttere fra  

 EF-lande beregnes fra tilflytningen.
I opgørelsen af ventetid kan indregnes  

 perioder, hvor de pågældende har været omfattet af en offentlig social  

 sikring.
 Hovedsigtet med en ventetidsbestemmelse er i øvrigt fortsat at modvirke,  

 at personer flytter til Danmark med det formål at få gratis ydelser i  

 sundhedsvæsenet.
 Da der kan være behov for at kunne fravige hovedreglen om 6 ugers  

 ventetid, er der fortsat en generel hjemmel hertil i stk. 4. Den kan f.eks.  

 tænkes anvendt til bestemte grupper som flygtninge, der har opholdt sig i  

 landet i en længere periode, og som derfor eventuelt kan opnå kortere  

 ventetid end 6 uger.
Til § 9 Bestemmelsen fastlægger i hvilket omfang personer, der har midlertidigt  

 ophold her i landet, er berettiget til lovens ydelser.
Ifølge sygehuslovens § 5, stk. 3, kan ministeren fastsætte regler,  

 hvorefter der ydes personer med bopæl på Færøerne, i Grønland eller i  

 udlandet, som midlertidigt opholder sig her i landet, vederlagsfri behandling  

 ved det amtskommunale sygehusvæsen.
En tilsvarende bestemmelse angående  

 fødselshjælp findes i § 1, stk. 4, i lov om svangerskabshygiejne og  

 fødselshjælp.
Endelig kan ministeren efter § 1, stk. 4, i lov om offentlig  

 sygesikring bestemme, at personer med bopæl på Færøerne eller i Grønland  

 under midlertidigt ophold her i landet kan modtage lovens ydelser.
Ministerens bemyndigelse i henhold til sygehusloven og lov om  

 svangerskabshygiejne og fødselshjælp er udnyttet ved bekendtgørelse nr. 597  

 af 16. november 1982 om adgang til ydelser efter de 2 nævnte love.
Ifølge  

 bekendtgørelsens § 5, stk. 1, har de omhandlede personer ret til ydelser  

 efter de 2 love i tilfælde af pludselig opstået sygdom, barsel m.v. eller  

 pludselig forværring af kronisk lidelse.
Det er en forudsætning for gratis  

 ydelse af hjælpen, at patienten ikke er kommet her til landet i den hensigt  

 at opnå sygehusbehandling, og at patienten ikke tåler at blive flyttet til et  

 sygehus i hjemlandet (Færøerne/Grønland).
Ministerens bemyndigelse efter lov om offentlig sygesikring er udnyttet  

 ved bekendtgørelse nr. 118 af 17. marts 1976 om sygesikringslovens ydelser  

 til personer med bopæl på Færøerne eller i Grønland under midlertidigt ophold  

 her i landet.
Ifølge bekendtgørelsens § 1, stk. 1, har de omhandlede personer  

 ret til sygesikringslovens ydelser i tilfælde af pludselig opstået eller  

 forværret sygdom, ulykkestilfælde og lignende.
 Med udgangspunkt i disse bestemmelser er det i lovforslagets § 9, stk. 1,  

 foreslået, at personer med bopæl på Færøerne, i Grønland eller i udlandet  

 under midlertidigt ophold her i landet får ret til fødselshjælp efter  

 lovforslagets kapitel 3, lægehjælp efter lovforslagets kapitel 7, behandling  

 på sygehus efter lovforslagets kapitel 9 samt patientbefordring efter  

 lovforslagets kapitel 10. Det er en forudsætning, at vedkommende patient ikke  

 er kommet her til landet i den hensigt at opnå ydelsen, ligesom retten  

 ophører, når henvisning til fortsat behandling i hjemlandet  

 (Færøerne/Grønland) er forsvarlig.
I forhold til de gældende regler på sygesikringslovens område indebærer  

 forslaget, at retten til ydelser i akut-tilfælde for personer med bopæl i  

 udlandet kommer til at svare til, hvad der allerede nu gælder for behandling  

 på sygehus og fødselshjælp.
Der vil således ikke længere være grund til at  

 søge sygehus, hvor lægehjælp lige så vel kan ydes i privat praksis.
 I henhold til lovforslagets § 15, stk. 2, § 31, stk. 2, § 32, stk. 2, og §  

 38, stk. 3, kan amtskommunen opkræve betaling for ydelser til personer, der  

 er omfattet af lovforslagets § 9, stk. 1, bortset fra personer med bopæl på  

 Færøerne eller i Grønland.
 Bestemmelsen i stk. 2 gør det muligt at opretholde gældende undtagelser  

 for f.eks. udenlandske statsstipendiater, der efter anbefaling fra  

 Udenrigsministeriet eller Undervisningsministeriet kan få ret til ydelser  

 uden ventetid, samt for personer med bopæl på Færøerne eller i Grønland.
Til § 10 Bestemmelsen svarer til den tilsvarende bestemmelse i lov om social  

 pension, § 11. I forhold til EF-forordning nr. 1408/71 gjaldt indtil den 1.  

 juli 1987 bekendtgørelse nr. 132 af 23. februar 1973, hvorved bestemmelsen om  

 bopæl i Danmark efter sygesikringsloven var ophævet for personer omfattet af  

 De Europæiske Fællesskabers regler om social sikring for arbejdstagere m.v.,  

 og som derved havde ret til ydelser efter sygesikringsloven.
Uanset, at den  

 nævnte bekendtgørelse er ophævet, har personkredsen dog fortsat ret til  

 ydelser efter sygesikringsloven og sygehusloven.
Efter EF-reglerne kan der  

 være tale om fravigelse af bopælskravet - f.eks. under midlertidigt ophold i  

 Danmark, men også under udstationering - og der kan være tale om, at ventetid  

 undgås eller begrænses for de pågældende.
I forhold til overenskomster med  

 andre lande kan det samme være tilfældet.
Det foreslås derfor, at der nu i  

 loven udtrykkelig henvises til de forhold, der følger af internationale  

 aftaler.
Til § 11 Sygesikringslovens § 1, stk. 2, indeholder detaljerede regler om, i  

 hvilken udstrækning søfarende, forhyret på dansk skib, herunder skib  

 registreret i Dansk Internationalt Skibsregister, er berettiget til sygehjælp  

 m.v.
Af lovens § 14 fremgår det, at sygesikringsloven i forhold til de  

 søfarende rækker ud over sit normale ydelsesområde.
De søfarende m.fl. får i  

 medfør heraf bl.a. sygehusydelser, hjælp i forbindelse med graviditet og  

 fødsel samt hjemsendelsesudgifter dækket.
Sundhedsministeren bemyndiges efter forslaget til at fastsætte de særlige  

 regler om søfarendes rettigheder.
Der er ikke med lovforslaget forudsat  

 særlige ændringer i de bestående regler.
Til § 12 Sygesikringslovens § 1, stk. 6, omhandler sundhedsministerens bemyndigelse  

 til at fastsætte begrænsninger i retten til sygesikringslovens ydelser for  

 visse persongrupper (hvilende sygesikrede). Ministeren er efter bestemmelsen  

 bemyndiget til at fastsætte nærmere regler om, i hvilken udstrækning lovens  

 ydelser tilkommer personer, der er indkaldt til militærtjeneste eller  

 tjeneste, der træder i stedet herfor, optaget i institutioner efter  

 bestemmelser i lov om social bistand og de under kriminalforsorgen hørende  

 anstalter og arresthuse eller undergivet behandling eller tilsyn fra nogen af  

 de nævnte institutioner.
Bemyndigelsen er udnyttet ved bekendtgørelse nr. 119  

 af 17. marts 1976 om begrænsning i adgang til ydelser efter sygesikringsloven  

 for visse persongrupper.
Efter disse regler har de pågældende ikke adgang til  

 lovens ydelser, hvis der under ophold i vedkommende institution er draget  

 omsorg for deres sygesikring, og opholdet skønnes at ville vare mindst 3  

 måneder.
Der foreslås ikke ændringer i de bestående forhold for så vidt angår  

 værnepligtige og indsatte i Kriminalforsorgens anstalter og arresthuse.
De  

 pågældende har derfor ikke ret til ydelser efter lovens kapitel 7 og 8, hvis  

 der er draget omsorg for lægehjælp m.v. under indkaldelse eller ophold, der  

 skønnes at vare mindst 3 måneder.
Kredsen af berørte personer foreslås dog begrænset ved, at personer  

 optaget i institutioner efter bestemmelser i lov om social bistand får status  

 som almindeligt berettigede.
Mange kommuner har allerede udnyttet adgangen  

 til at overføre plejehjemsbeboerne til aktiv (almindelig) sygesikring ved at  

 ophøre med at drage særskilt omsorg for lægehjælp m.v. til de pågældende  

 under institutionsopholdet.
En del kommuner har derimod indtil nu fastholdt  

 plejehjemsbeboernes hvilende sygesikring, typisk ved at have en alment  

 praktiserende læge knyttet fast til institutionen.
Forslaget om nu at fjerne  

 denne mulighed skal ses som udtryk for en støtte til bestræbelserne for at  

 begrænse en umyndiggørelse af institutionernes beboere.
 Det udelukker dog ikke, jf. bemærkningerne til kapitel 7, at kommunerne i  

 samarbejde med amtskommunerne fortsat kan tilbyde, at almen lægehjælp ydes af  

 en ansat plejehjemslæge, såfremt den enkelte plejehjemsbeboer selv ønsker at  

 benytte plejehjemslægen.
Til § 13 Ifølge sygesikringslovens § 5, stk. 1, forsynes personer, der opholder sig  

 her i landet og har ret til ydelser efter loven, med et bevis herfor efter  

 nærmere regler fastsat af ministeren.
 Ved bekendtgørelse nr. 52 af 20. februar 1976 er det om udstedelse af  

 sygesikringsbeviser bl.a. bestemt, at pligten til at udstede beviser påhviler  

 vedkommende sociale udvalg (magistrat), at børn under 16 år som hovedregel  

 ikke skal have noget selvstændigt sygesikringsbevis, samt at personer, der er  

 berettiget til lovens ydelser uden at have fast ophold her i landet, hvert år  

 forsynes med særlig legitimation herfor.
Bestemmelsen i lovforslagets § 13, stk. 1, fastsætter, at amtskommunen  

 forsyner alle personer, der ifølge optagelse i folkeregistret har bopæl i  

 amtskommunen, og som har ret til ydelser efter loven, med et bevis herfor  

 (sundhedskort). Dette sundhedskort afløser det hidtidige sygesikringsbevis og  

 vil hermed for fremtiden tillige være et bevis for retten til  

 sundhedsvæsenets øvrige ydelser.
Sundhedskortet kan tillige åbne mulighed for  

 med de berettigedes samtykke at registrere vigtige helbredsmæssige  

 oplysninger om f.eks. kroniske sygdomme, allergier, blodtype, vaccinationer,  

 samt eventuelt organdonortilsagn til brug under akutte omstændigheder.
Endvidere er det foreslået, at reglen om særlige legitimationsbeviser  

 overføres fra bekendtgørelse til lov, jf. lovforslagets § 13, stk. 2. I  

 forbindelse hermed præciseres det, hvilken myndighed pligten til udfærdigelse  

 af sådant bevis påhviler.
Det er ligeledes foreslået at gøre udfærdigelsen af  

 beviset betinget af en anmodning fra den berettigede, dels fordi amtskommunen  

 ofte ikke har nogen samlet viden om de berettigede uden bopæl her i landet,  

 dels fordi ikke alle berettigede ønsker at udnytte deres ret til ydelser  

 efter loven.
Da en persons ret kan afhænge af godkendelse i Socialstyrelsen,  

 er det i disse tilfælde styrelsen, der skal fremsætte anmodning om bevis.
Den foreslåede opretholdelse af bemyndigelsen for ministeren til efter  

 forhandling med amtsrådene i fællesskab at fastsætte de nærmere regler om  

 sundhedskortet, jf. lovforslagets § 13, stk. 4, forudsættes herefter alene  

 udnyttet til fastlæggelse af teknisk-administrative regler om oplysningerne i  

 beviset, inddragelse af bevis, f.eks. i forbindelse med værnepligt og  

 strafafsoning.
Særligt bemærkes, at bestemmelsen om, at børn under 16 år som  

 hovedregel ikke har eget bevis, ikke forudsættes opretholdt, idet ordningen  

 har vist sig upraktisk i tilfælde, hvor forældrene ikke samlever, og hvor  

 barnet skiftevis bor hos den ene og den anden af forældrene.
Alle børn vil  

 derfor efter forslaget få eget bevis.
Bestemmelsen i § 13, stk. 5, er en videreførelse af den bemyndigelse, som  

 sundhedsministeren har i henhold til sygesikringslovens § 5, stk. 3, jf. lov  

 nr. 857 af 20. december 1989 om ændring af lov om offentlig sygesikring.
Den  

 nævnte ændring af sygesikringsloven gennemførtes som opfølgning af forliget  

 om forslag til finanslov for 1990. Der opkræves ikke gebyrer for beviser, der  

 udstedes - i forbindelse med generel udskrivning af beviser til alle berettigede, - i forbindelse med ophør af værnepligt m.v., - ved ændring af personnummer, - i forbindelse med lægeskifte som følge af praksisophør, ved ophævelse af  

 kompagniskabspraksis, eller andre ændringer af lægepraksis, som er begrundet  

 i beslutninger, der træffes af den enkelte læge eller af det enkelte amtsråd, - ved navneændring i forbindelse med indgåelse af ægteskab, og - i forbindelse med adresseændring.
 Efter drøftelse med de kommunale parter er det foreslået, at det er  

 amtskommunerne, der udsteder beviser (sundhedskort). Det følger dog af  

 lovforslagets § 31, stk. 3, at meddelelse om valg af læge sker til  

 bopælskommunen, der fortsat er det sted, hvortil borgerne oftest har den  

 umiddelbare kontakt.
Til kapitel 3 Forslaget bygger på de gældende regler om forebyggende  

 helbredsundersøgelser i forbindelse med graviditet, om hjælp ved fødslen på  

 sygehus eller i hjemmet samt om vejledning om graviditetsforebyggende  

 metoder.
Der henvises til lov nr. 282 af 7. juni 1972 om svangerskabshygiejne  

 og fødselshjælp, som ændret ved lov nr. 154 af 31. marts 1973 (finansiering,  

 indretning og drift af fødeklinikker), lov nr. 324 af 19. juni 1974  

 (anvendelse af sygehuslovens regler om behandling og befordring), lov nr. 177  

 af 7. maj 1975 (ophævelse af bestemmelser om mødrehjælpsinstitutioner m.v.),  

 lov nr. 327 af 26. juni 1975 (erhvervsmæssig undersøgelse af urinprøver med  

 henblik på påvisning af svangerskab), lov nr. 113 af 21. marts 1979  

 (fastlæggelse af stående udvalgs kompetence), lov nr. 236 af 23. maj 1984  

 (vejledning om svangerskabsforebyggende metoder), lov nr. 113 af 27. marts  

 1985 (ændrede planlægnings- og godkendelsesbestemmelser) samt lov nr. 389 af  

 7. juni 1989 (ophævelse af de sociale udvalg). Loven er senest bekendtgjort  

 ved lovbekendtgørelse nr. 477 af 7. november 1985.
 Forslaget indebærer, at de gældende reglers indhold ændres på nogle få  

 punkter.
 Det er således foreslået, at en bemyndigelse til at fastsætte  

 retningslinier for gennemførelsen af forebyggende helbredsundersøgelser samt  

 de detaljerede regler om vejledning i forbindelse med disse undersøgelser  

 ophæves, idet Sundhedsstyrelsen fremover vil udarbejde retningslinier herom i  

 henhold til lov om sundhedsvæsenets centralstyrelse.
 Antallet af forebyggende helbredsundersøgelser hos læge og jordemoder  

 foreslås fastsat i bekendtgørelse.
Endvidere indebærer forslaget, at forpligtelsen efter lovens § 6 til at  

 ansætte jordemødre og hjælpepersonale ophæves.
Autoriserede jordemødre har  

 dog fortsat efter lov om jordemødre eneret til at udøve virksomhed som  

 jordemoder.
Herudover har kun læger ret til at udøve fødselshjælp, jf. lov om  

 udøvelse af lægegerning.
Herudover er det foreslået at ophæve bestemmelsen i den gældende lovs § 9  

 om, at blodprøveundersøgelser i forbindelse med forebyggende  

 helbredsundersøgelser som udgangspunkt skal foretages af Statens  

 Seruminstitut, og at erhvervsmæssig undersøgelse af urinprøver til påvisning  

 af svangerskab normalt kun må foretages af læger og apotekere.  

 Laboratorieudviklingen i de seneste 15-20 år har vist, at der ikke længere er  

 noget grundlag for at opretholde nogen form for monopolisering af sådanne  

 undersøgelser.
Endvidere overvejes allerede nu et forslag om at udlægge al  

 blodprøveudtagning til amtskommunerne.
I henhold til lovforslagets § 30, nr. 3, ydes der nødvendig tolkebistand i  

 forbindelse med gratis lægehjælp hos alment praktiserende læge og  

 speciallæge.
Tolkebistand i forbindelse med lægehjælp i henhold til lov om  

 offentlig sygesikring startede i 1982 som en forsøgsordning, der i 1986 blev  

 gjort permanent.
Sprogproblemer kan bevirke, at sundhedsvæsenets tilbud i  

 mange tilfælde ikke udnyttes efter hensigten.
Med henblik på at sikre en  

 styrkelse af den forebyggende indsats, er det fundet hensigtsmæssigt, at der  

 ligeledes ydes nødvendig tolkebistand, herunder tolkebistand til døve og  

 tunghøre, i forbindelse med de gratis, forebyggende helbredsundersøgelser af  

 kvinder hos læge og jordemoder i forbindelse med graviditet.
Endelig indebærer lovforslaget, at sundhedsministerens forpligtelse til at  

 sørge for, at befolkningen får oplysning om svangerskabsforebyggende metoder,  

 jf. den gældende lovs § 11, stk. 6, ophæves.
Kommuner og amtskommuner  

 varetager i dag størstedelen af oplysningsindsatsen om  

 graviditetsforebyggende metoder i forbindelse med vejledning efter dette  

 kapitel, undervisning i folkeskolen samt deres forebyggende aktiviteter i  

 øvrigt.
I forhold hertil er den statslige indsats en støtte og et supplement.  

 Den påtænkte omlægning af embedslægernes funktioner vil indebære en styrkelse  

 af den statslige støtte til den lokale forebyggelsesindsats, f.eks. ved at  

 embedslægerne yder aktiv bistand til skoler, institutioner m.v. om oplysning  

 om graviditetsforebyggelse, jf. i øvrigt lovforslagets § 5 og bemærkningerne  

 hertil.
En særlig hjemmel for ministeren til at udøve oplysningsvirksomhed på  

 dette område er ikke påkrævet.
En tilsvarende bestemmelse findes ingen andre  

 steder i sundhedslovgivningen.
Ophævelsen af bestemmelsen afskærer ikke  

 sundhedsministeren fra fortsat at sørge for oplysning til befolkningen om  

 graviditetsforebyggende metoder, ligesom ministeren i dag varetager  

 oplysningsaktiviteterne på andre områder, jf.
AIDS-oplysning.
Til § 14 Den foreslåede bestemmelse svarer indholdsmæssigt til den gældende lovs §  

 1, stk. 1-2.
Dog er antallet af forebyggende undersøgelser hos en læge i dag  

 udtrykkeligt fastsat i loven.
Med henblik på at skabe mulighed for tilpasning  

 til udviklingen foreslås antallet af forebyggende undersøgelser hos såvel  

 læge som jordemoder fastsat ved bekendtgørelse, jf. stk. 4 i forslaget.
Der  

 er ingen planer om ændringer i de gældende retningslinier.
Sundhedsstyrelsens nuværende bemyndigelse til at fastsætte retningslinier  

 for gennemførelsen af de forebyggende helbredsundersøgelser, jf. lovens § 2,  

 stk. 1, samt de detaljerede regler om den vejledning, som skal gives kvinden  

 af lægen eller jordemoderen i forbindelse hermed, jf. lovens § 2, stk. 2, er  

 foreslået ophævet.
Sådanne retningslinier vil fremover blive udarbejdet af  

 Sundhedsstyrelsen med hjemmel i lov om sundhedsvæsenets centralstyrelse.
 Amtskommunerne fastsætter nærmere regler om, hvordan læger og jordemødre  

 kan rekvirere nødvendig tolkebistand i henhold til stk. 3.
Til § 15 Indholdet af bestemmelsens stk. 1 svarer til den nuværende lovs § 1, stk.  

 3, og sygesikringslovens § 11. Kvinder har således fortsat ret til at vælge  

 mellem fødsel på offentlig institution og i hjemmet.
 Bestemmelserne i stk. 2-3 bygger på de herom gældende regler, jf.  

 bekendtgørelse nr. 597 af 16. november 1987 om adgang til ydelser efter lov  

 om sygehusvæsenet og lov om svangerskabshygiejne og fødselshjælp, og er i  

 øvrigt på linie med det tilsvarende forslag angående sygehusbehandling, jf.  

 lovforslagets § 38, stk. 2-3. Der henvises i øvrigt til bemærkningerne til  

 lovforslagets § 9.
Særligt med hensyn til midlertidigt ophold i en anden amtskommune end  

 bopælsamtskommunen bemærkes, at retten til gratis fødselshjælp hverken efter  

 den gældende eller efter den foreslåede regel kan gøres betinget af, at  

 kvinden ikke har forladt bopælsamtskommunen inden for et bestemt tidsrum  

 forud for det forventede fødselstidspunkt.
Det er tværtimod udgangspunktet,  

 at retten til gratis fødselshjælp i en fremmed amtskommune bevares uanset  

 årsagen til opholdet.
Undtaget herfra er alene de - antagelig meget få -  

 tilfælde, hvor det måtte kunne godtgøres, at kvindens hensigt med opholdet  

 har været at få fødselshjælpen på det fremmede sygehus.
Bestemmelsen i stk. 4 er i dag omfattet af § 1, stk. 4 i lov om  

 svangerskabshygiejne og fødselshjælp, hvorefter de i lov om sygehusvæsenet  

 fastsatte regler om bl.a. vederlagsfri behandling og undersøgelse på sygehuse  

 m.v. efter ministerens bestemmelse finder tilsvarende anvendelse med hensyn  

 til forebyggende helbredsundersøgelser og fødselshjælp.
I § 9 i  

 bekendtgørelse nr. 597 af 16. november 1982 om adgang til ydelser efter lov  

 om sygehusvæsenet og lov om svangerskabshygiejne og fødselshjælp er på denne  

 baggrund fastsat betalingsregler for kvinder, der ikke har ret til gratis  

 fødselshjælp.
Bestemmelsen sigter alene mod fastsættelse af betalingsregler  

 for de såkaldte selvbetalere.
Der henvises i øvrigt til bemærkningerne til §  

 43 i kapitel 9. Sygehusvæsenet.
Til § 16 Bestemmelsen svarer stort set til den nuværende lovs § 11, idet dog  

 sundhedsministerens adgang til at fastsætte vejledende retningslinier for  

 tilrettelæggelse af vejledningen om graviditetsforebyggende metoder er  

 foreslået ophævet.
Sådanne retningslinier vil fremover blive udarbejdet af  

 Sundhedsstyrelsen med hjemmel i lov om sundhedsvæsenets centralstyrelse.
Til kapitel 4 Forslaget bygger på følgende 4 love:
 1) Lov nr. 409 af 13. juni 1973 om sundhedsplejerskeordninger som ændret  

 ved lov nr. 224 af 12. juni 1975 (planlægningsændring) og lov nr. 254 af 6.  

 juni 1985 (finansieringsændring).
 2) Lov nr. 266 af 7. juni 1972 om skolelægeordning som ændret ved lov nr.  

 311 af 19. juni 1974 (ændret administration), lov nr. 178 af 7. maj 1975  

 (tuberkulosebekæmpelse), lov nr. 634 af 17. december 1976 (vaccination) og  

 lov nr. 254 af 6. juni 1985 (finansieringsændring).
 3) Lov nr. 236 af 30. april 1946 om lægeundersøgelse af børn som ændret  

 ved lov nr. 236 af 4. juni 1969 (ændret finansiering).
 4) Lov nr. 634 af 17. december 1976 om tilbud om gratis vaccination mod  

 visse sygdomme.
I forhold til den gældende lovgivning er der foreslået forskellige  

 ændringer, som blandt andet indebærer, at kommunerne får mulighed for større  

 fleksibilitet ved tilrettelæggelsen af de kommunale sundhedsordninger.
Det  

 betyder, at kommunerne fremover er friere stillet ved afgørelsen af,  

 hvorledes de vil varetage opgaverne.
 Med samme begrundelse som anført under bemærkningerne til kapitel 3 er det  

 foreslået, at der ydes nødvendig tolkebistand, herunder tolkebistand til døve  

 og tunghøre, i forbindelse med de gratis, forebyggende helbredsundersøgelser,  

 der tilbydes hos lægen til alle børn under den undervisningspligtige alder.
Til § 17 Den foreslåede bestemmelse svarer indholdsmæssigt til reglerne i lov om  

 lægeundersøgelse af børn.
Dog indeholder lovforslaget ikke nærmere bestemmelser om antallet af  

 lægeundersøgelser, som efter den gældende lovs § 1 er fastsat til ialt indtil  

 9. Antallet er i dag fastsat til 8 i henhold til § 1, stk. 1, i  

 bekendtgørelse nr. 309 af 10. juni 1981 om lægeundersøgelse af børn.
Antallet  

 af helbredsundersøgelser kan fastsættes i en bekendtgørelse.
Dette muliggør  

 en løbende tilpasning af ordningen til udviklingen i børnenes  

 sundhedstilstand m.v.
 Forslagets stk. 2 giver ret til tolkebistand i forbindelse med  

 lægeundersøgelser af børn på linie med tolkebistand i forbindelse med  

 lægehjælp efter kapitel 7.
Til § 18 Den foreslåede bestemmelse bygger på reglerne i lov om  

 sundhedsplejerskeordninger.
Grundlaget for bestemmelsen i lovens § 2 om, at amtsrådet i en begrænset  

 periode kan fritage en kommune for pligten til at tilbyde sundhedspleje, når  

 særlige forhold taler derfor, bortfalder, idet kommunerne efter lovforslaget  

 ikke længere vil have pligt til at ansætte sundhedsplejersker, jf. de  

 indledende bemærkninger til dette kapitel.
Det må dog forventes, at  

 sundhedsplejersken fortsat vil være den centrale figur i sundhedsplejen.  

 Ophævelsen af amtsrådets kompetence er også i overensstemmelse med det  

 generelle sigte med lovforslaget, hvorefter kommunerne får en tydeligere og  

 mere selvstændig placering i relation til varetagelsen af sundhedsvæsenets  

 opgaver.
Bestemmelsen i stk. 2, der er ny, indebærer, at de - formentlig relativt  

 få - børn, som opholder sig på en døgninstitution for børn og unge, der er  

 beliggende i en anden kommune end den, hvor de er tilmeldt folkeregistret,  

 omfattes af sundhedsplejen på det sted, hvor døgninstitutionen ligger.
I  

 mangel af en bestemmelse herom ville sådanne børn kunne være afskåret fra det  

 kommunale sundhedsplejetilbud.
I stk. 3 er sundhedsplejens hovedindhold gengivet i overensstemmelse med §  

 2, stk. 1, i den gældende bekendtgørelse nr. 162 af 27. marts 1974 om  

 sundhedsplejerskeordninger.
Med denne præcisering af lovens tekst er der ikke  

 længere behov for at opretholde den gældende bemyndigelse for  

 sundhedsministeren til at fastsætte nærmere regler, jf. lovens § 4, stk. 1.  

 Denne bestemmelse er derfor foreslået ophævet.
Kommunernes adgang til at tilbyde sundhedspleje til andre end  

 førskolebørn, jf. lovens § 1, stk. 2, er ikke medtaget, da det ikke er en  

 kommunal forpligtelse.
Dette indebærer imidlertid ikke, at kommunerne  

 afskæres fra at give et sådant tilbud, hvis de måtte ønske det.
Det kan  

 f.eks. ske i skolesundhedsplejen, jf. lovforslagets § 19, og som led i  

 hjemmesygeplejen, jf. lovforslagets kapitel 6.
 Sundhedsstyrelsen kan, som led i den almindelige rådgivning af kommunerne  

 i henhold til lov om sundhedsvæsenets centralstyrelse, udarbejde vejledende  

 retningslinier for undersøgelsernes gennemførelse, herunder om  

 sundhedsplejens tilrettelæggelse og om vejledning og bistand til kommunen fra  

 amtskommunens sundhedsforvaltning.
Til § 19 Udgangspunktet for den foreslåede bestemmelse om kommunal  

 skolesundhedspleje er lov om skolelægeordning samt de i medfør heraf  

 fastlagte regler i bekendtgørelse nr. 535 af 4. oktober 1982. Disse regler  

 omhandler forebyggende helbredsundersøgelser af alle børn i den  

 undervisningspligtige alder og kontrol med sundhedstilstanden i skolerne.
 Den hidtidige lovbestemte forpligtelse til at ansætte sundhedsplejersker,  

 sygeplejersker og hjælpepersonale under skolelægeordningen, jf. lovens § 1,  

 stk. 1, er foreslået ophævet.
Skolesundhedsplejens foreslåede opgaver gør det nærliggende at forvente,  

 at kommunerne i helt overvejende grad fortsat vil ansætte sundhedsplejersker  

 og eventuelt sygeplejersker til varetagelse af de hidtidige opgaver.  

 Ordningen forventes tilrettelagt i snævert samarbejde med og som en  

 videreudvikling af småbørnssundhedsplejen med tæt opfølgning af  

 børneundersøgelserne og med videst mulig inddragelse af børnenes egen læge.
I  

 forbindelse med skolestarten skal kommunerne sikre, at det enkelte barn får  

 tilbud om en helbredsundersøgelse hos en kommunalt ansat læge.
Ved  

 ansættelsen bør der lægges afgørende vægt på erfaring fra børne- og  

 ungdomsområdet.
Det er forudsat, at skolesundhedsplejen som grundlag for sin  

 virksomhed i forhold til det enkelte barn modtager information fra den  

 kommunale småbørnssundhedspleje og fra forældrene om barnets situation op til  

 skolestarten, og at der er et samarbejde med barnets praktiserende læge.  

 Skolesundhedsplejen vil på grundlag af disse informationer og den lægelige  

 undersøgelse i forbindelse med skolestarten blive opmærksom på børn med  

 særlige sundhedsrisici og på børn, der ikke har gennemgået de forebyggende  

 helbredsundersøgelser, jf. lovforslagets § 17. Som det fremgår af  

 lovforslagets stk. 3, nr. 2, skal skolesundhedsplejen i fornødent omfang  

 henvise barnet til undersøgelse og behandling hos alment praktiserende læge.  

 Herved sikres det, at familielægen inddrages på det tidligst mulige  

 tidspunkt.
Særligt med hensyn til tuberkuloseundersøgelserne bemærkes, at der ud fra  

 en lægefaglig vurdering ikke længere kan anses at være behov for at  

 gennemføre en sådan undersøgelse af alle børn.
Den hidtidige bestemmelse  

 herom er derfor ikke medtaget i lovforslaget.
Som en konsekvens af de foreslåede ændringer indebærer lovforslaget, at  

 skolelægens mulighed for at fritage børn for undersøgelse, jf.  

 skolelægelovens § 3, ophæves.
Efter lovforslaget er der tale om et tilbud til  

 skolebørn, som forældre/børn kan tage imod, hvis de ønsker det.
Herudover har skolelægen efter skolelægebekendtgørelsens § 3, nr. 2, til  

 opgave at forestå almene sygdomsforebyggende og sundhedsfremmende  

 foranstaltninger, herunder oplysningsvirksomhed over for børn, forældre og  

 skolepersonale.
Skolesundhedsplejersken varetager imidlertid allerede i dag  

 uden vanskelighed den daglige, praktiske kontakt til elever, forældre og  

 lærere i sådanne spørgsmål.
Det må derfor på dette punkt anses for at være  

 uden problemer at lade sundhedsplejersken varetage det fulde ansvar for denne  

 opgave.
 Endelig fører skolelægen efter bekendtgørelsens § 3, nr. 3, kontrol med  

 sundhedstilstanden i skolerne og med de hygiejniske forhold i bredeste  

 forstand, herunder foranstaltninger til bekæmpelse af smitsomme sygdomme.  

 Denne opgave vil kunne varetages af embedslægerne.
Til § 20 Ansvaret for tilbuddet om gratis vaccination til børn og unge påhviler  

 amtskommunerne.
Det gratis vaccinationstilbud tænkes indtil videre at omfatte 1) mæslinger, fåresyge og røde hunde til børn under 13 år og 2) kighoste, difteri, stivkrampe og polio til personer under 18 år.
 De nævnte vaccinationer svarer til de vaccinationer, der i dag er omfattet  

 af bekendtgørelse nr. 46 af 11. februar 1986. Dog er vaccination mod  

 tuberkulose ifølge Sundhedsstyrelsen ikke længere fornøden, idet forekomsten  

 af denne sygdom er lav og stadigt faldende.
 Med hensyn til tilbud om gratis vaccination til voksne henvises til  

 lovforslagets § 33 og bemærkningerne hertil.
Til kapitel 5 Forslaget bygger på den eksisterende kommunale tandplejeordning, jf. lov  

 nr. 310 af 4. juni 1986 om tandpleje m.v. som ændret ved lov nr. 858 af 20.  

 december 1989. Tandplejens mål er fortsat, at befolkningen ved en god  

 hjemmetandpleje og et sammenhængende tilbud om forebyggelse og behandling kan  

 udvikle hensigtsmæssige tandplejevaner samt sunde tænder, mund og kæber og  

 bevare disse i funktionsdygtig stand gennem hele livet.
 Forslagets § 26, stk. 3 er en ny bemyndigelse for ministeren til at  

 fastsætte regler om egenbetaling for visse ydelser i den kommunale tandpleje,  

 som ikke kan anses for at være strengt tandfagligt begrundet.
Til § 21 Bestemmelserne i forslagets § 21 svarer indholdsmæssigt til  

 tandplejelovens § 2. Bestemmelsen i forslagets § 21, stk. 2, præciserer, at  

 kommunen har pligt til at tilbyde færdiggørelse af behandlinger, der  

 påbegyndes i den kommunale tandpleje.
Til § 22 Kommunalbestyrelsen beslutter, om det kommunale tandplejetilbud skal gives  

 på kommunal klinik eller hos privat praktiserende tandlæger, med hvem  

 kommunen indgår aftale.
Tandpleje kan også tilbydes ved anvendelse af en  

 kombination af de to ordninger.
De 16- og 17-åriges valgfrihed mellem gratis  

 kommunal tandpleje og gratis tandpleje hos privat praktiserende tandlæge, jf.  

 tandplejelovens § 2, stk. 2, opretholdes.
Begrundelsen for at sikre denne  

 aldersgruppe en valgfrihed er bl.a., at de unge i denne alder ofte skifter  

 skole eller forlader skolen.
De har derfor ikke den naturlige tilknytning til  

 de kommunale klinikker.
De gældende regler om iværksættelse af særligt  

 kostbare behandlinger, herunder tandreguleringsbehandlinger, videreføres.  

 Iværksættelse af sådanne behandlinger i privat praksis vil således fortsat  

 kræve kommunens godkendelse.
Til § 23 Bestemmelsen indebærer, at kommunalbestyrelsen kan beslutte at yde tilskud  

 til tandpleje til børn og unge under 16 år, som fravælger det kommunale  

 tandplejetilbud.
 Det kommunale tilskud kan fastsættes således, at det dækker den enkeltes  

 udgift til tandpleje hos praktiserende tandlæge helt eller delvist.  

 Bestemmelsen ændrer ikke ved, at der fortsat vil være mulighed for, at et  

 barn, der på et tidspunkt har fravalgt det kommunale tandplejetilbud, igen  

 kan tilmelde sig den kommunale tandpleje og herefter modtage tandpleje i  

 henhold til lovforslagets § 21.
Til § 24 De foreslåede bestemmelser svarer indholdsmæssigt til tandplejelovens § 4  

 og bestemmelser fastsat i henhold til loven.
Til §§ 25 og 26 De foreslåede bestemmelsers indhold svarer til tandplejelovens §§ 5 og 8.  

 Sundhedsministeren kan i forbindelse med fastsættelsen af regler for omfanget  

 af den kommunale tandpleje som hidtil fastsætte bindende regler om visitation  

 til tandreguleringsbehandling, herunder bemyndige Sundhedsstyrelsen til at  

 fastsætte sådanne regler.
Bestemmelsen i § 26, stk. 2, svarer til den  

 gældende lovs § 5, stk. 2, jf. lov nr. 858 af 20. december 1989. Bestemmelsen  

 om, at sundhedsministeren kan fastsætte regler om ressourceanvendelsen i den  

 kommunale børne- og ungdomstandpleje blev gennemført som opfølgning af  

 forliget om finansloven for 1990. I § 26 er der dog indsat en bestemmelse om,  

 at sundhedsministeren desuden får bemyndigelse til at fastsætte regler om  

 betaling for visse ydelser i den kommunale tandpleje.
Sigtet med forslaget er  

 at skabe mulighed for, at der for visse behandlinger, som ikke kan anses for  

 at være strengt tandfagligt begrundet, kan opkræves hel eller delvis  

 egenbetaling.
Tilsvarende betalingsregler kan fastsættes for  

 tandreguleringsbehandlinger, i det omfang behandlingen ikke er omfattet af  

 sundhedsministerens regler om visitation til tandregulering.
Der skal ved  

 fravalg af den kommunale tandpleje være mulighed for at vende tilbage til  

 ordningen.
Fravalg af det kommunale tandplejetilbud vil omfatte det samlede  

 tandplejetilbud.
Til kapitel 6 Forslaget bygger på den eksisterende hjemmesygeplejeordning.
Der henvises  

 herom til lov nr. 408 af 13. juni 1973 om hjemmesygeplejerskeordninger som  

 ændret ved lov nr. 224 af 12. juni 1975 (planlægningsændring), lov nr. 143 af  

 4. april 1979 (ansættelse af sygehjælpere) og lov nr. 254 af 6. juni 1985  

 (finansieringsændring).
Forslaget indebærer, at bemyndigelsen for Sundhedsstyrelsen til at  

 fastsætte retningslinier for tilrettelæggelsen og udførelsen af den kommunale  

 hjemmesygepleje ophæves.
Sundhedsstyrelsen kan, som led i den almindelige  

 rådgivning af kommunerne i henhold til loven om sundhedsvæsenets  

 centralstyrelse, udarbejde vejledende retningslinier herom.
Til § 27 Den foreslåede bestemmelse svarer til § 1 i den gældende lov bortset fra,  

 at den hidtidige lovbestemte forpligtelse til at ansætte hjemmesygeplejersker  

 og mulighed for at ansætte sygehjælpere under hjemmesygeplejen er foreslået  

 ophævet.
Kommunerne får herved mulighed for selv at afgøre hvilke  

 personalekategorier, der er behov for at anvende, og hvorledes man ønsker  

 hjemmesygeplejen organiseret.
Hermed støttes bestræbelserne på at skabe  

 større fleksibilitet i opgavevaretagelsen.
Kravet om lægehenvisning foreslås dog ophævet.
Det hænger bl.a. sammen  

 med, at hjemmesygepleje allerede i dag ydes efter henvisning fra både  

 socialforvaltningen, sygehusvæsenet og de praktiserende læger.
Forslaget er  

 også i overensstemmelse med målsætningen om at tildele kommunalbestyrelserne  

 et selvstændigt og synligt ansvar for tilrettelæggelsen af den kommunale  

 indsats på sundhedsområdet.
I den forbindelse vil der fortsat være behov for  

 et tæt samarbejde mellem hjemmesygeplejen og de praktiserende læger.
Som led  

 i planlægningen af sundhedsvæsenet, jf. kapitel 12, drøfter kommunerne og  

 amtskommunen retningslinier for visitation til hjemmesygepleje.
Endvidere foreslås det i loven præciseret, at alle personer, der opholder  

 sig i kommunen, har ret til hjemmesygepleje uanset, om de er tilmeldt  

 folkeregistret i en anden kommune.
Denne regel svarer til § 1, stk. 1, 1.  

 pkt., i bekendtgørelse nr. 198 af 17. maj 1979 om  

 hjemmesygeplejerskeordninger.
Til § 28 Den foreslåede bestemmelse angiver hjemmesygeplejens hovedindhold således,  

 som dette i dag fremgår af § 2 i bekendtgørelsen om  

 hjemmesygeplejerskeordninger.
 Sundhedsstyrelsen vil fortsat have mulighed for at udsende retningslinier  

 og vejledninger om tilrettelæggelsen af hjemmesygeplejen, jf. loven om  

 sundhedsvæsenets centralstyrelse m.v.
Til § 29 Bestemmelsen svarer til § 2, stk. 1, i den gældende lov.
Til kapitel 7 Lovforslagets kapitel 7 om ydelser i privat praksis m.v. bygger på  

 reglerne i den gældende lov om offentlig sygesikring (sygesikringsloven), jf.  

 lov nr. 311 af 9. juni 1971.
 Sygesikringsloven af 1971 er senere ændret ved lov nr. 260 af 7. juni 1972  

 (fødselshjælp m.m.), lov nr. 614 af 20. december 1972 (ændrede administrative  

 regler, herunder klageadgang), lov nr. 152 af 31. marts 1973 (tilskud til  

 lægemidler), lov nr. 314 af 19. juni 1974 (befordringsgodtgørelse og bortfald  

 af statsrefusion), lov nr. 334 af 19. juni 1974 (kiropraktisk behandling),  

 lov nr. 176 af 7. maj 1975 (begravelseshjælp), lov nr. 200 af 4. juni 1975  

 (ændret klageadgang m.v.), lov nr. 240 af 12. juni 1975 (bortfald af  

 sygesikringsgrænsen samt indførelse af nettoafregning m.v.), lov nr. 211 af  

 18. maj 1977 (forhandlingsudvalget), lov nr. 539 af 1. november 1978  

 (revision af kiropraktortilskudsreglerne udsat), lov nr. 255 af 16. juni 1980  

 (begravelseshjælp), lov nr. 272 af 10. juni 1981 (kiropraktorhjælp, klinikker  

 for fysioterapi, tolkebistand og begravelseshjælp), lov nr. 574 af 27.  

 oktober 1982 (begravelseshjælp), lov nr. 156 af 11. april 1984  

 (ressortændring, amtsrådets udvalgsmæssige bindinger og forsøg med den  

 kommunale udvalgsstruktur), lov nr. 266 af 30. maj 1984 (tilskud til  

 lægemidler), lov nr. 114 af 27. marts 1985 (medicintilskudsnævn, regulering  

 af begravelseshjælp), lov nr. 254 af 6. juni 1985 (ændret finansiering), lov  

 nr. 948 af 23. december 1986 (ændrede reguleringsbestemmelser), lov nr. 196  

 af 29. marts 1989 (omstrukturering af Sikringsstyrelsen og Socialstyrelsen),  

 lov nr. 343 af 24. maj 1989 (tilskud til lægemidler), lov nr. 389 af 7. juni  

 1989 (ophævelse af de sociale udvalg), lov nr. 390 af 7. juni 1989 (tilskud  

 til insulinpræparater) samt lov nr. 857 af 20. december 1989 (gebyr ved  

 udskiftning af sygesikringsbevis).
 Sygesikringsloven er senest bekendtgjort ved lovbekendtgørelse nr. 490 af  

 21. juli 1986.
En del af reglerne i den gældende sygesikringslov er i det foreliggende  

 lovforslag indarbejdet i de kapitler, der indeholder generelle regler for  

 alle de omfattede sundhedsordninger.
Det gælder sygesikringslovens kapitel 1.  

 Personkreds og kapitel 4. Overenskomster med andre stater (lovforslagets  

 kapitel 2), kapitel 3. Befordringsgodtgørelse (lovforslagets kapitel 10),  

 kapitel 5. Finansiering (lovforslagets kapitel 13) samt kapitel 6.  

 Administration (lovforslagets kapitel 12).
 Udgangspunktet for de foreslåede bestemmelser om ydelser i privat praksis  

 m.v. har således i det væsentlige været reglerne i sygesikringslovens kapitel  

 2 (§§ 6-16) om sygesikringens ydelser.
 Lovforslaget indeholder i forhold til den hidtil kendte  

 sygesikringsordning især nogle ændringer, der sigter imod at give borgerne  

 større valgfrihed i forbindelse med ydelser i privat praksis, jf. pkt. 1 og 2  

 nedenfor.
1. Efter den gældende sygesikringslov skal alle selvstændigt sygesikrede  

 efter nærmere fastlagte regler vælge sikringsform (sikringsgruppe 1 og 2).  

 Valget har virkning for eet år ad gangen.
Personer, der vælger sikringsform 1  

 (gruppe 1-sikrede) har ret til gratis lægehjælp hos den valgte, alment  

 praktiserende læge og hos praktiserende speciallæge efter henvisning fra  

 alment praktiserende læge samt ret til tilskud til tandbehandling, fysiurgisk  

 behandling, fodbehandling m.v.
Personer, der vælger sikringsform 2, har ret  

 til tilskud til delvis dækning af udgiften ved de samme ydelser.  

 Tilskudsbeløbene udgør samme beløb, som skulle have været afholdt for  

 tilsvarende ydelser til gruppe 1-sikrede.
Det beløb, der betales af den offentlige sygesikring for en konkret  

 ydelse, er således det samme for gruppe 1-sikrede og gruppe 2-sikrede.  

 Forskellen mellem de 2 grupper består på dette punkt i, at de i  

 sygesikringsoverenskomsterne fastsatte honorarer - med enkelte undtagelser -  

 alene er bindende for yderne (lægen, tandlægen, fysioterapeuten m.fl.) ved  

 undersøgelse og behandling af gruppe 1-sikrede.
Den enkelte yder kan med  

 andre ord frit fastsætte sit honorar for undersøgelse og behandling af gruppe  

 2-sikrede, hvilket normalt indebærer, at den gruppe 2-sikrede må yde en  

 egenbetaling svarende til den del af honoraret, der overstiger sygesikringens  

 tilskud.
Den gruppe 2-sikrede har ret til fra gang til gang frit at vælge, hvilken  

 alment praktiserende læge vedkommende vil konsultere.
Hvis gruppe 1-sikrede  

 ønsker gratis lægehjælp, kan de derimod kun benytte den - for eet år ad  

 gangen - valgte, alment praktiserende læge.
Endvidere har gruppe 2-sikrede  

 fri adgang til at søge praktiserende speciallæge, dvs. uden henvisning fra  

 alment praktiserende læge.
I praksis vælger mindre end 5 pct. af befolkningen sikringsform 2, og  

 andelen har været faldende i de senere år.
Det betyder, at det store flertal  

 (de gruppe 1-sikrede) ikke har nogen mulighed for gratis at konsultere en  

 anden, alment praktiserende læge end den på forhånd valgte, eller søge  

 praktiserende speciallæge uden henvisning, hvis de mener at have behov herfor  

 i en konkret situation.
Med det sigte at skabe større valgfrihed for de borgere, der har valgt en  

 alment praktiserende læge, er det foreslået, at enhver efter eget ønske i den  

 konkrete situation har mulighed for at konsultere den valgte, alment  

 praktiserende læge eller en anden alment praktiserende læge og frit kan vælge  

 at søge praktiserende speciallæge med eller uden henvisning.
Forslaget  

 betyder, at reglerne om opdeling af befolkningen efter valgte  

 sygesikringsgrupper helt bortfalder.
Efter forslaget vil undersøgelse og behandling hos den valgte, alment  

 praktiserende læge (familielægen) være gratis for patienten.
Det samme gælder  

 for konsultation hos praktiserende speciallæge, der finder sted efter  

 henvisning fra den valgte alment praktiserende læge.
I disse tilfælde dækker  

 det offentlige med andre ord den fulde udgift til det lægehonorar, der er  

 fastsat i vedkommende overenskomst.
Omvendt er det foreslået, at der dels ved benyttelse af en anden, alment  

 praktiserende læge end den valgte og dels ved konsultation hos praktiserende  

 speciallæge uden lægehenvisning alene ydes et tilskud til dækning af  

 honorarudgiften.
Det foreslås, at tilskuddet ydes efter regler fastsat af  

 sundhedsministeren, og det er i denne forbindelse forudsat, at ministeren kan  

 bestemme, at tilskuddet kun skal udgøre en del af det beløb, der af det  

 offentlige betales for gratis lægehjælp, jf. de almindelige bemærkninger om  

 lovforslagets økonomiske og administrative konsekvenser.
Den foreslåede ordning skaber således den størst mulige fleksibilitet for  

 borgerne.
For at bevare fordelene ved det nuværende familielægesystem, bør  

 familielægen i tilfælde, hvor den berettigede udnytter sin adgang til at søge  

 en anden læge end den valgte, efterfølgende af den anden læge informeres om  

 behandlingen.
I modsat fald forringes familielægens muligheder for dels at  

 varetage sine sociallægelige opgaver, dels at blive opmærksom på  

 dobbeltordination af vanedannende lægemidler, f.eks. hvor en misbrugspatient  

 konsulterer flere læger samtidig.
Den behandlende læge må dog ikke i noget  

 tilfælde videregive information til familielægen uden patientens  

 udtrykkelige, forudgående samtykke.
Personer, der hidtil har været gruppe 1-sikrede har mulighed for at  

 opretholde en status svarende hertil (vederlagsfrihed) ved fortsat kun at  

 benytte den valgte, alment praktiserende læge og ved fortsat kun at søge  

 speciallæge efter henvisning.
Også de, der i dag er gruppe 2-sikrede, kan,  

 hvis de ønsker det, opretholde deres hidtidige benyttelsesmønster.
Mange af  

 de, der i dag er gruppe 2-sikrede, benytter dog formentlig allerede i dag en  

 fast, alment praktiserende læge og vil herved, hvis denne læge kan vælges,  

 opnå gratis behandling.
Omvendt må det i tilskudssituationerne forudses, at  

 egenbetalingen fremover vil blive lidt større.
Det må i øvrigt forventes, at  

 der her imellem vil være et antal patienter, som vil tage stilling til  

 valgmulighederne fra gang til gang.
 Det forekommer fortsat rimeligt på denne måde at knytte en vis  

 egenbetaling til benyttelsen af en anden alment praktiserende læge end  

 familielægen og til benyttelsen af praktiserende speciallæge uden henvisning.  

 De foreslåede regler skaber et økonomisk incitament for den enkelte til at  

 holde sig til familielægen og til kun at søge speciallægebehandling i  

 tilfælde, hvor også familielægen anser dette for nødvendigt.
 Det er ikke muligt på forhånd at opnå fuld klarhed over de  

 kommunaløkonomiske konsekvenser af den foreslåede omlægning, men  

 sundhedsministeren vil ved fastsættelse af tilskuddene til behandlingen hos  

 anden alment praktiserende læge end den valgte og ved brug af speciallæge  

 uden henvisning sikre, at der bliver tale om udgiftsneutralitet.
2. Også med hensyn til valg af alment praktiserende læge (familielægen) er  

 lovforslaget udtryk for et ønske om at forøge borgernes valgmuligheder.
De  

 gældende regler om, at lægeskifte kun kan finde sted een gang om året, har i  

 øvrigt givet anledning til en del klager, dispensationsansøgninger og  

 forespørgsler fra personer, som ikke ønskede at vente op til et år på  

 lægeskifte.
Når den berettigede har valgt en læge, kan valg af anden læge -  

 bortset fra i tilfælde af flytning - først ske efter 6 måneder.
Formålet med  

 denne tidsmæssige begrænsning er at opnå balance mellem den berettigedes  

 ønske om at udnytte sine valgmuligheder over for værdien af en fast  

 familielægetilknytning.
Den foreslåede bestemmelse har også til formål at  

 modvirke, at lægeskifte misbruges til opnåelse af lægelige behandlinger og  

 lægemiddelordinationer, som den hidtil valgte læge ikke finder fagligt  

 indiceret.
Efter forslaget får ministeren bemyndigelse til at fastsætte  

 nærmere regler om lægevalg, herunder lægeskifte.
3. Efter sygesikringslovens § 16, stk. 1, yder det sociale udvalg  

 begravelseshjælp til en person, der indtil dødsfaldet havde ret til ydelser  

 efter loven.
Begravelseshjælpen udgør efter den seneste regulering 3.117 kr.  

 for voksne. § 16, stk. 2 og 3, indeholder visse regler om ret til særlig  

 begravelseshjælp, erhvervet før lovens ikrafttræden i 1973.
 Sundhedslovens centrale indhold er at fastlægge, hvilke ydelser  

 befolkningen har krav på som led i forbedring af sundheden, forebyggelse,  

 undersøgelse, behandling og pleje af sygdomme og sygdomslignende tilstande,  

 jf. lovforslagets kapitel 1. Spørgsmålet om, i hvilket omfang det offentlige  

 i tilfælde af dødsfald skal yde økonomisk hjælp til dækning af de efterladtes  

 og boets udgifter til begravelse, er derfor ikke medtaget i kapitel 7, som  

 omfatter de væsentligste ydelser i sygesikringsloven, men er placeret  

 særskilt i kapitel 11.
 4. Efter sygesikringslovens § 10 ydes tilskud til briller til børn under  

 16 år efter regler fastsat af ministeren, herunder om tilskuddenes størrelse.  

 Tilskud ydes til brilleglas og -stel ved første anskaffelse af briller, samt  

 når ændrede glas eller stel er nødvendige.
Tilskudsbeløbene, der ikke er reguleret siden 1980, er meget små i forhold  

 til den samlede anskaffelsesudgift.
Tilskuddene udgør således til brillestel  

 35,00 kr. og til brilleglas normalt 16,50 kr. og 24,00 kr. afhængigt af  

 styrken.
Det er endvidere almindeligt, at betydeligt større, supplerende  

 tilskud ydes efter bistandsloven.
De administrative omkostninger ved  

 opretholdelse af det særlige sygesikringstilbud står således ikke længere i  

 et rimeligt forhold til ordningens begrænsede betydning.
 Bestemmelsen om adgang til brilletilskud er derfor ikke opretholdt i  

 lovforslaget.
5. Ifølge sygesikringslovens § 26, stk. 2, indgås overenskomster om  

 vilkårerne for lovens ydelser mellem på den ene side organisationer af læger  

 m.fl. og på den anden side et forhandlingsudvalg på den offentlige  

 sygesikrings vegne (Sygesikringens Forhandlingsudvalg). Ifølge lovens § 26,  

 stk. 1, består forhandlingsudvalget af 7 medlemmer, heraf 6 valgt af  

 Amtsrådsforeningen i Danmark og 1 valgt af Københavns magistrat og  

 Frederiksberg kommunalbestyrelse i fællesskab.
Finansministeriet og  

 Sundhedsministeriet udpeger hver 1 repræsentant og Kommunernes Landsforening  

 2 repræsentanter, der deltager i forhandlingsudvalgets møder.
De gældende  

 overenskomster indeholder foruden regler om vilkårene for de enkelte ydelser  

 også bestemmelser om f.eks. uddannelseskrav og praksisplanlægning  

 (fastlæggelse af antal ydere). Aftaler herom kan fortsat indgås som led i  

 overenskomster.
I disse overenskomster kan der også fastsættes regler om  

 lægernes honorarer for tilskudsberettigende ydelser.
 Sundhedsministeren indhenter en udtalelse fra forhandlingsudvalget inden  

 fastsættelsen af regler, hvortil ministeren er bemyndiget i loven, jf. lovens  

 § 26, stk. 3. Endvidere udpeger forhandlingsudvalget 3 repræsentanter til det  

 i lovens § 27 omhandlede landssamarbejdsudvalg.
Som det fremgår af lovforslagets § 34, stk. 2, er det foreslået, at de  

 nærmere vilkår for gratis lægehjælp og for de tilskudsberettigende ydelser  

 fastsættes ved overenskomster mellem amtsrådene i fællesskab, herunder  

 Københavns og Frederiksberg kommuner, og vedkommende faglige organisationer  

 m.fl.
Men der er ikke i forbindelse hermed foreslået nærmere lovregler om det  

 offentliges forhandlingsorganisation svarende til de omtalte regler om  

 Sygesikringens Forhandlingsudvalg i sygesikringsloven.
Allerede i betænkningen om praksissektorens organisation (nr. 1080/ 1986,  

 s. 101-103) er der stillet spørgsmål ved berettigelsen af at opretholde  

 Sygesikringens Forhandlingsudvalg som et lovbestemt organ.
Det er anført, at  

 forhandlingsudvalgets opgaver er en historisk betinget videreførsel af de  

 opgaver, som tidligere blev varetaget af De Samvirkende Centralforeninger af  

 Sygekasser i Danmark.
 Det foreliggende lovforslag følger således betænkningens forslag om, at  

 der ikke er behov for at opretholde Sygesikringens Forhandlingsudvalg, og er  

 i øvrigt i overensstemmelse med senere tilkendegivelser fra  

 Amtsrådsforeningen i Danmark.
Ophævelsen af Sygesikringens Forhandlingsudvalg som lovfæstet organ  

 indebærer imidlertid ikke nødvendigvis, at forhandlingsudvalget nedlægges.  

 Som det fremgår af lovforslaget skal overenskomsterne fremover indgås af  

 amtsrådene i fællesskab.
Amtsrådene er med andre ord blot frit stillet med  

 hensyn til tilrettelæggelsen af deres forhandlingsorganisation på linie med,  

 hvad der gælder for indgåelse af overenskomster og aftaler på andre  

 amtskommunale områder.
 Uanset hvilken fælles forhandlingsorganisation amtsrådene vælger, bør  

 statens og kommunernes adgang til via repræsentanter fra Finansministeriet,  

 Sundhedsministeriet og Kommunernes Landsforening at følge  

 overenskomstforhandlingerne på praksisområdet opretholdes i lighed med, hvad  

 der er tilfældet i dag.
6. Betegnelsen, offentlig sygesikring, er ikke anvendt i lovforslaget.
Som  

 det fremgår af kapiteloverskriften, er benævnelsen, ydelser i privat praksis  

 m.v, foreslået.
Betegnelsen, offentlig sygesikring, blev introduceret i forbindelse med,  

 at sygekassernes virksomhed ophørte den 1. april 1973, hvor lov om offentlig  

 sygesikring trådte i kraft.
Indtil da havde sygekassevæsenet været reguleret  

 i lov om offentlig sygeforsikring fra 1960.
Det forekommer imidlertid ikke hensigtsmæssigt at opretholde en  

 betegnelse, som - i let ændret skikkelse - er overtaget fra sygekassevæsenets  

 tid, og som ikke er umiddelbart forståelig.
Tværtimod kan betegnelsen  

 opfattes som om, der stadig er tale om en forsikringsordning under en eller  

 anden form.
I øvrigt synes der slet ikke at være behov for nogen  

 samlebetegnelse for et særligt system, idet ydelserne i privat praksis jo  

 indgår som tilbud til borgerne på helt lige fod med lovens andre ydelser.
Til § 30 Den foreslåede bestemmelse bygger på reglerne i sygesikringslovens § 6,  

 stk. 1 (lægehjælp ved alment praktiserende læge, jf. nr. 1), § 6, stk. 3  

 (speciallægehjælp, jf. nr. 2), § 6, stk. 6 (tolkebistand, jf. nr. 3), § 8,  

 stk. 2 (tandlægehjælp, jf. nr. 6), § 9, stk. 1, 1. pkt. (fysioterapi, jf. nr.  

 4), § 9, stk. 1, 5. pkt. (fodbehandling og anden behandling, jf. nr. 5 og 8)  

 samt § 9, stk. 1, 6. pkt. (kiropraktisk behandling, jf. nr. 7). Tolkebistand  

 vil også blive ydet til døve og tunghøre.
Det fastsættes, at kiropraktorer skal være godkendt af Dansk  

 Kiropraktor-Råd, hvilket svarer til den gældende lovbestemmelse.
I den  

 gældende overenskomst er der dog også mulighed for, at en kiropraktor kan  

 tilmeldes overenskomsten efter godkendelse af et uddannelsesvurderingsnævn.  

 Denne ordning forventes videreført.
Det er ikke på dette sted i lovforslaget angivet, at det er  

 bopælsamtskommunen, der har ansvaret for at tilvejebringe og finansiere de  

 nævnte behandlingstilbud.
Baggrunden herfor er, at den enkelte patient som  

 hidtil, jf. sygesikringslovens § 12, stk. 2, vil kunne betale sin eventuelle  

 andel af honoraret direkte til yderen, som herefter rejser krav om betaling  

 af restbeløbet over for bopælsamtskommunen.
Regler herom vil blive fastsat af  

 sundhedsministeren i henhold til lovforslagets § 34, stk. 1.
Til § 31 Der henvises til pkt. 1 i de indledende bemærkninger til kapitel 7, hvori  

 der samlet er redegjort for forslaget om at afskaffe opdelingen af  

 befolkningen i sygesikringsgrupper.
 Af det foreslåede stk. 1 fremgår det, at første betingelse for gratis  

 lægehjælp er, at den berettigede er tilmeldt en alment praktiserende læge.  

 Der består således ikke nogen pligt for den enkelte til at vælge læge, men  

 det må forventes, at langt de fleste vil vælge en læge for at opnå adgang til  

 gratis lægehjælp.
Som det fremgår af stk. 3 fastsætter sundhedsministeren efter forslaget  

 nærmere regler om adgangen til valg af læge, der sker ved meddelelse til  

 kommunalbestyrelsen.
De gældende regler herom fremgår dels af  

 sygesikringslovens § 6, stk. 2, og bekendtgørelse nr. 319 af 17. juni 1977 om  

 adgang til lægehjælp efter sygesikringsloven, dels af overenskomsten.
I  

 forhold hertil er det tanken at indarbejde regler om valg af læge og om  

 lægeskifte i bekendtgørelsen i stedet for som hidtil i overenskomsten.
Den anden betingelse for gratis lægehjælp er efter lovforslaget, at  

 hjælpen også rent faktisk ydes af den valgte læge (eller dennes  

 stedfortræder), jf. også § 3, stk. 1, i den gældende bekendtgørelse.
Efter  

 bekendtgørelsens § 3, stk. 2, kan gratis lægehjælp dog ydes af anden læge i  

 tilfælde af pludselig opstået eller forværret sygdom, ulykkestilfælde og  

 lignende, hvis patienten midlertidigt opholder sig uden for den valgte læges  

 praksisområde, eller hvor en anden end patienten skaffer adgangen til læge.  

 Denne bestemmelse vil ligeledes blive opretholdt i de i medfør af forslagets  

 § 34, stk. 1, fastsatte regler.
Det må forudses, at visse patienter vil udnytte den foreslåede friere  

 adgang til at konsultere læge til systematisk at benytte forskellige læger,  

 f.eks. med henblik på at få ordineret smertestillende medicin i større omfang  

 end forsvarligt.
I de af sundhedsministeren fastsatte regler om ydelse af  

 tilskud, jf. lovforslagets § 31, stk. 1, 2. pkt., vil amtsrådet derfor få  

 hjemmel til i konkrete tilfælde at beslutte, at tilskud ikke ydes til en  

 patient, som må anses for at ville misbruge retten til tilskud.
I § 31, stk. 1, opretholdes den hidtidige adgang for ministeren til at  

 fastlægge et gebyr for benyttelse af lægehjælp, som kan afkræves i særlige  

 tilfælde.
For så vidt angår § 31, stk. 2, henvises til bemærkningerne til  

 lovforslagets § 9.
Efter § 31, stk. 3 fastsætter ministeren de nærmere regler om adgangen til  

 valg af læge.
Som nævnt er det hensigten, at reglerne om lægevalg skal  

 smidiggøres, så borgerne får den størst mulige valgfrihed.
Til § 32 Der henvises til pkt. 1 i de indledende bemærkninger til kapitel 7, hvori  

 der samlet er redegjort for forslaget om at afskaffe opdelingen af  

 befolkningen i sygesikringsgrupper.
I de af sundhedsministeren fastsatte regler om ydelse af tilskud, jf.  

 lovforslagets § 32, 2. pkt., vil amtsrådet få hjemmel til i konkrete tilfælde  

 at beslutte, at tilskud ikke ydes til en patient, som må anses for at ville  

 misbruge retten til tilskud.
Virkningen heraf vil reelt være, at patienten  

 kun får mulighed for at konsultere speciallæge efter henvisning fra den  

 valgte, alment praktiserende læge.
Denne regel erstatter sygesikringslovens §  

 6, stk. 5, om tvungen overførsel til sikringsform 1.
 For så vidt angår § 32, stk. 2, henvises til bemærkningerne til  

 lovforslagets § 9.
Til § 33 Hensigten med denne bestemmelse er at opretholde sundhedsministerens  

 adgang til at sikre personer, der er fyldt 18 år, et tilbud om vaccination  

 mod visse sygdomme.
Det forudsættes, at det eksisterende tilbud om  

 vaccination mod røde hunde til kvinder, der er fyldt 18 år, opretholdes i  

 forbindelse hermed.
 Alle sundhedstilbud til børn og unge under 18 år, herunder også tilbud om  

 vaccination, er samlet i kapitel 4.
Til § 34 Den i stk. 1 foreslåede bemyndigelse for ministeren til at fastsætte  

 nærmere regler om ydelse af gratis lægehjælp og om tilskud efter § 30 er  

 parallel med de tilsvarende bemyndigelser i sygesikringslovens § 6, stk. 2-3  

 (lægehjælp), § 8, stk. 1-2 (tandlægehjælp) og § 9, stk. 2 (øvrige ydelser).
 Bemyndigelserne er for tiden udnyttet ved bekendtgørelse nr. 319 af 17.  

 juni 1977 (lægehjælp), bekendtgørelse nr. 811 af 16. december 1988  

 (tandlægehjælp), bekendtgørelse nr. 560 af 23. september 1988 (fysioterapi),  

 bekendtgørelse nr. 810 af 16. december 1988 (fodbehandling), bekendtgørelse  

 nr. 149 af 27. marts 1987 (optræning af handicappede og behandling af  

 muskellidelser på optræningscentret i Karlslunde) samt bekendtgørelse nr. 650  

 af 2. oktober 1987 (kiropraktisk behandling).
Den i stk. 2 foreslåede bestemmelse svarer til sygesikringslovens § 12,  

 stk. 1, idet dog overenskomstens parter efter forslaget er på den ene side  

 amtsrådene i fællesskab, herunder Københavns og Frederiksberg kommuner, og på  

 den anden side vedkommende faglige organisationer m.fl.
Om denne ændring  

 henvises til pkt. 5 i de indledende bemærkninger til kapitel 7, hvor der  

 nærmere er redegjort for forslaget om at ophæve lovfæstelsen af  

 Sygesikringens Forhandlingsudvalg.
Amtsrådene er med lovforslaget forpligtet  

 til at forhandle og slutte overenskomst i fællesskab, men er i øvrigt frit  

 stillet med hensyn til, hvorledes dette forhandlingsfællesskab skal  

 organiseres.
 Som nævnt i bemærkningerne til § 12 vil kommunerne i samarbejde med  

 amtskommunerne fortsat have mulighed for at tilbyde plejehjemsbeboere almen  

 lægehjælp ved en ansat plejehjemslæge, hvis den enkelte plejehjemsbeboer selv  

 ønsker at benytte plejehjemslægen.
 En sådan ordnings tilrettelæggelse m.v. kan indgå i overenskomstsystemet,  

 hvor både amtsråd og kommunalbestyrelser i så fald må være aftaleparter.
1. pkt. af stk. 3 svarer til bestemmelsen i sygesikringslovens § 26, stk.  

 2, 2. pkt.
Herudover er det i 2. pkt. som noget nyt foreslået, at amtsrådene  

 får pligt til at offentliggøre godkendte overenskomster senest 1 måned efter  

 ikrafttrædelsen.
Indholdet af overenskomsterne kan ikke siges udelukkende at  

 have interesse for yderne, deres organisationer samt amtskommunerne.
Også  

 borgerne kan have interesse i at kunne gøre sig bekendt med de aftalte  

 ydelser og vilkårerne herfor.
 Den i stk. 4 foreslåede bestemmelse svarer til sygesikringslovens § 12,  

 stk. 3. I forbindelse med fastlæggelse af vilkår for tilskud efter denne  

 bestemmelse kan ministeren bl.a. fastsætte regler om udbetaling af tilskud,  

 henvisning til speciallæge, og om begrænsning i det antal ydere, der kan  

 levere ydelser, der er tilskudsberettigende.
I forbindelse med fastsættelsen af vilkårene for tilskud fastsætter  

 sundhedsministeren også størrelsen af tilskuddene, og der kan i den  

 forbindelse tages hensyn til stedfundne overskridelser af de forventede  

 udgifter på de enkelte overenskomstområder.
Sundhedsministeren vil ved  

 fastsættelsen af tilskud ikke være bundet til at tage udgangspunkt i  

 tidligere gældende overenskomsthonorarer m.v.
Til § 35 Bestemmelsen svarer i princippet til sygesikringslovens § 13.
Til § 36 Den foreslåede bestemmelse svarer indholdsmæssigt til sygesikringslovens §  

 15.
Til kapitel 8 Bestemmelserne i kapitel 8 svarer indholdsmæssigt til reglerne i §§ 6 a og  

 7 i sygesikringsloven, som ændret ved lov nr. 343 af 24. maj 1989 og lov nr.  

 390 af 7. juni 1989. Med hensyn til reglerne om Medicintilskudsnævnet  

 henvises til lovforslagets § 56 i kapitel 13. Administration.
 I § 37, stk. 3, præciseres det nu udtrykkeligt i lovteksten, dels at  

 udgifter til tilskudsberettigende lægemidler til børn under 16 år kan lægges  

 sammen med en af forældrenes udgifter, således at begge opnår ret til  

 tilskud, når udgifterne tilsammen udgør 800 kr. inden for et år, dels at  

 barnet har ret til tilskud, såfremt en af forældrene har ret til tilskud  

 efter stk. 4.
Selv om barnet ikke bor sammen med nogen af forældrene, kan barnets  

 udgifter lægges sammen med forældrenes.
Der vil imidlertid være situationer,  

 hvor en sådan sammenlægning af praktiske grunde vil være udelukket, eller  

 hvor reelle hensyn taler for, at barnets udgift sammenlægges med f.eks.  

 udgiften for plejeforældre, der faktisk afholder udgiften.
Det foreslås, at  

 sundhedsministeren fastsætter regler om adgangen til at sammenlægge barnets  

 udgift med udgiften for andre berettigede end forældrene.
 I de tilfælde, hvor barnets udgifter kan lægges sammen med forældrenes,  

 eller hvor barnet har ret til tilskud i kraft af, at en af forældrene har ret  

 til tilskud efter stk. 4, vil forældrenes personnumre fremgå af  

 sundhedskortet.
 Bestemmelsen i § 37, stk. 7, giver, ligesom det antages at være tilfældet  

 med den nuværende bestemmelse i sygesikringsloven, mulighed for, at  

 bevillinger til individuelt tilskud til et lægemiddel efter  

 Sundhedsstyrelsens bestemmelse kan omfatte synonympræparater, det vil sige  

 lægemidler med samme virksomme indholdsstof.
Til kapitel 9 Bestemmelserne i kapitel 9 svarer i hovedtrækkene til bestemmelserne om  

 sygehusvæsenets ydelser i §§ 3, 4, 5, 10 og 16 i den gældende lov om  

 sygehusvæsenet (sygehusloven), jf. lov nr. 324 af 19. juni 1974.
 Sygehusloven af 1974 er senere ændret ved lov nr. 295 af 26. juni 1975  

 (ankeadgang til Den Sociale Ankestyrelse, betaling for behandling ved statens  

 sygehuse m.v.), lov nr. 156 af 31. marts 1976 (indtægtsinddragelse ved  

 psykiatriske institutioner), lov nr. 118 af 29. marts 1978  

 (indtægtsinddragelse ved psykiatriske institutioner, patienter over 67 år),  

 lov nr. 274 af 16. juni 1980 (aftaler om benyttelse af lands- og  

 landsdelsafdelinger m.v.), lov nr. 251 af 27. maj 1981 (sygehusberedskab),  

 lov nr. 252 af 27. maj 1981 (befordringsgodtgørelse), lov nr. 215 af 16. maj  

 1984 (indtægtsinddragelse, udbetaling af beløb til personlige fornødenheder  

 m.v.), lov nr. 113 af 27. marts 1985 (ændring af planlægnings- og  

 godkendelsesbestemmelser), lov nr. 192 af 29. marts 1989 (nedlæggelse af  

 Hovedstadsrådet) samt lov nr. 389 af 7. juni 1989 (ophævelse af de sociale  

 udvalg).
 Sygehusloven er senest bekendtgjort ved lovbekendtgørelse nr. 476 af 7.  

 november 1985.
En stor del af reglerne i den gældende sygehuslov er i det foreliggende  

 lovforslag indarbejdet i de kapitler, der indeholder fælles bestemmelser for  

 alle de omfattede sundhedsordninger.
Der henvises til bemærkningerne til  

 lovforslagets kapitel 1, 2, 10, 12, 13 og 14.
 Med forslaget forbedres den enkelte borgers valgmuligheder, idet  

 amtskommunen i videst muligt omfang skal sikre, at der kan vælges mellem  

 indlæggelse på sygehuse og sygehusafdelinger på samme specialiseringsniveau  

 inden for amtskommunen.
Til § 38 Bestemmelserne i stk. 1 og stk. 2 svarer i det væsentlige til  

 sygehuslovens regler.
Som noget nyt foreslås det, at adgangen til gratis,  

 akut behandling indskrænkes til at gælde for personer med bopæl andetsteds  

 her i landet, på Færøerne eller i Grønland, jf. stk. 2. Personer med bopæl i  

 udlandet har herefter ikke ret til gratis behandling og kan fremover afkræves  

 betaling af amtskommunerne, jf. stk. 3.
Baggrunden for den foreslåede regel er, at danskere med ophold i lande  

 specielt uden for Europa i tilfælde af sygehusbehandling bliver afkrævet  

 betaling herfor.
Det findes derfor rimeligt at indføre en tilsvarende regel i  

 Danmark.
Der er herved lagt vægt på, at turister og andre personer på  

 midlertidigt ophold i Danmark i vid udstrækning har garderet sig mod  

 uforudsete udgifter til sygehusophold ved at tegne rejsesygeforsikring.
I autorisationslovene for sundhedspersoner, f.eks. lov om udøvelse af  

 lægegerning, er det forudsat, at sundhedspersoner har pligt til at yde  

 nødvendig, akut behandling.
Pligten til at yde akut, nødvendig behandling  

 gælder som hidtil og uden hensyntagen til, om det på forhånd vides, at den  

 pågældende ikke kan betale amtskommunen for sygehusopholdet.
Amtskommunen kan  

 således ikke gøre akut behandling betinget af betaling, kaution eller anden  

 sikkerhedsstillelse.
 Reglen får ikke betydning for borgerne i de skandinaviske lande, hvor den  

 nordiske tryghedskonvention sikrer gratis adgang til akut behandling.  

 Personer, som er omfattet af de europæiske fællesskabers regler om social  

 sikkerhed for arbejdstagere, selvstændige erhvervsdrivende m.fl., vil heller  

 ikke blive berørt af reglen.
Bestemmelsen i stk. 4 svarer til den nuværende bestemmelse, hvorefter et  

 alkoholambulatorium yder behandling til enhver, der henvender sig eller  

 henvises fra offentlige myndigheder.
Behandlingen er gratis uanset, hvor  

 personen bor.
For indlæggelse på behandlingsinstitutioner for personer med  

 alkoholproblemer gælder de samme regler som for sygehusvæsenet i øvrigt.
Til § 39 Den foreslåede bestemmelse er en uændret videreførelse af bestemmelsen i  

 sygehuslovens § 5, stk. 8, hvorefter sundhedsministeren kan fastsætte regler  

 om, at der i særlige tilfælde opkræves betaling for visse behandlinger og  

 ydelser.
Til § 40 Bestemmelsen svarer til sygehuslovens §§ 3 og 16, stk. 1 og 2, idet dog  

 sundhedsministerens hidtidige hjemmel efter § 3, stk. 3, 2. pkt. til at  

 fastsætte regler om amtskommunernes benyttelse af private institutioner  

 foreslås afskaffet som overflødig.
Til § 41 Bestemmelsen er ny i forhold til den nuværende sygehuslov.
 Formålet med bestemmelsen er i videst muligt omfang at sikre den enkelte  

 patient adgang til valg mellem sygehuse og sygehusafdelinger på samme  

 specialiseringsniveau inden for amtskommunen.
Langt de fleste patienter bliver i dag indlagt på det nærmeste sygehus,  

 som varetager behandling af det pågældende sygdomstilfælde.
Dette  

 indlæggelsesmønster tilgodeser dels hensynet til, at patienten indlægges nær  

 sit hjem og sine nærmeste pårørende, dels ønsket om at skabe et tæt  

 samarbejde og samordning mellem sygehus, primær sundhedstjeneste og  

 socialsektoren af hensyn til patientbehandlingen.
Den enkelte patient kan imidlertid have et ønske om indlæggelse på et  

 andet sygehus end det nærmest patientens bopæl.
Patienten kan for eksempel  

 have sine nærmeste pårørende boende nær et andet sygehus eller have særlig  

 tillid til et andet sygehus end det nærmest patientens bopæl.
Den foreslåede  

 bestemmelse er en sikring af, at disse ønsker respekteres i videst mulig  

 omfang.
Med de friere valgmuligheder følger også et ansvar.
I de tilfælde, hvor  

 valget af andet sygehus end det nærmest patientens bopæl betyder længere  

 ventetid, må patienten selv påtage sig ansvaret for sit valg.
Patienter, som  

 vælger et andet sygehus end det nærmeste, har ikke krav på fortrinsstilling i  

 forhold til andre patienter.
For amtskommunerne har de øgede valgmuligheder i  

 øvrigt en selvstændig værdi, idet befolkningens valgmønstre og ændringer heri  

 kan give et indtryk af befolkningens tilfredshed med de enkelte sygehuse, som  

 kan danne grundlag for nærmere undersøgelser og eventuelle initiativer.
 Med den foreslåede bestemmelse skal amtskommunen i videst muligt omfang  

 sikre, at patienter fremover får adgang til frit at vælge mellem sygehuse  

 eller sygehusafdelinger på samme specialiseringsniveau inden for deres egen  

 amtskommune, og den enkelte amtskommune skal i videst muligt omfang i sine  

 visitationsregler og bestemmelser om optageområder give adgang til sådanne  

 valg.
Bestemmelsen retter sig således alene mod indlæggelse på sygehus inden for  

 amtskommunen.
Om borgerne i en amtskommune også skal have mulighed for at  

 vælge indlæggelse på et sygehus uden for amtskommunens sygehusvæsen, er efter  

 lovforslaget fortsat den enkelte amtskommunes egen afgørelse.
Der kan være  

 flere grunde til, at man indlægges på et sygehus uden for egen amtskommune.  

 Den hyppigste årsag er, at eget sygehusvæsen ikke råder over de nødvendige  

 behandlingsmuligheder.
I sådanne tilfælde har bopælsamtskommunen pligt til at  

 sørge for den nødvendige behandling i en anden amtskommune, typisk på en  

 sygehusafdeling med lands- eller landsdelsfunktion.
I andre tilfælde er  

 behandling uden for egen amtskommune ikke begrundet i lægefaglige  

 betragtninger, men i patientens personlige forhold og ønsker.
Man kan f.eks.  

 ønske sig indlagt i en anden amtskommune, fordi de nærmeste pårørende bor  

 der, eller fordi man har et særligt tillidsforhold til en bestemt  

 sygehusafdeling.
Endelig forekommer det, at amtskommuner indgår såkaldte  

 grænseaftaler, således at man indlægges på nærmeste sygehus, uanset at dette  

 ligger i naboamtskommune.
En sådan aftale er eksempelvis indgået mellem Ribe  

 amtskommune og Ringkøbing amtskommune om indlæggelse af borgere fra  

 Ringkøbing amtskommune på Grindsted sygehus.
Indlæggelse uden for egen amtskommune er ikke ualmindelig.
Mere end 10% af  

 samtlige udskrivninger fra sygehusene vedrører patienter fra andre  

 amtskommuner.
Hvis egen amtskommune afslår at betale for behandling i en anden  

 amtskommune, kan den lægefaglige baggrund for afslaget forelægges  

 Sundhedsstyrelsen, der kan afgive en vejledende udtalelse herom.
Hvis ønsket  

 om behandling i en anden amtskommune ikke er begrundet i manglende  

 behandlingsmuligheder i egen amtskommune, men f.eks. særligt tillidsforhold  

 til en bestemt sygehusafdeling i en anden amtskommune, har Sundhedsstyrelsen  

 ikke beføjelse til at udtale sig om afslaget.
Til § 42 Bestemmelsen erstatter sygehuslovens §§ 4 og 10 om amtskommunernes adgang  

 til at drive og benytte institutioner i udlandet.
I henhold til disse bestemmelser er der ved bekendtgørelse nr. 69 af 17.  

 februar 1983 om adgang til højt specialiseret behandling i udlandet fastsat  

 regler for henvisning og afholdelse af udgifter til sådan behandling.
Efter  

 bekendtgørelsen afholdes udgifterne til behandlingen af staten, mens  

 udgifterne til befordring, herunder for eventuel ledsager, afholdes af  

 bopælsamtskommunen.
Det er hensigten at opretholde denne adgang til  

 behandling i udlandet.
 Den foreslåede bestemmelse omfatter alene højt specialiseret behandling.  

 Der er ikke fundet grundlag for at opretholde en bredere adgang for  

 sundhedsministeren til at fastsætte regler for amtskommunernes drift og  

 benyttelse af institutioner i udlandet som i den gældende sygehuslov.
Til § 43 Bestemmelsen svarer til § 10, stk. 2, i sygehusloven.
Bestemmelsen sigter  

 alene mod fastsættelse af betalingsregler for de såkaldte selvbetalere.
Det  

 vil i praksis først og fremmest sige ikke akutte patienter med bopæl her i  

 landet, som efter eget ønske og mod betaling indlægges til behandling på  

 sygehus uden for bopælsamtskommunens sygehusvæsen, og ikke akutte patienter  

 med bopæl i udlandet.
Betalingsregler er i dag fastsat i § 9 i bekendtgørelse  

 nr. 597 af 16. november 1982 om adgang til ydelser efter lov om  

 sygehusvæsenet og lov om svangerskabshygiejne og fødselshjælp.
Reglerne  

 drejer sig fortrinsvis om beregning og opkrævning af betaling for behandling.
Til § 44 Den gældende sygehuslovs § 5 a indeholder en række bestemmelser om  

 udbetaling af beløb til personlige fornødenheder og indbetaling af egne  

 indtægter for særlige grupper af pensionister, plejepatienter og andre med  

 længerevarende indlæggelse på sygehus.
Disse bestemmelser foreslås på grund af deres store detaljeringsgrad  

 overført til en bekendtgørelse.
Det er ikke hensigten at ændre indholdet i  

 reglerne.
Til kapitel 10 De gældende regler om befordring i forbindelse med behandling på sygehus  

 eller hos praktiserende læge, følger dels af sygehuslovens §§ 6-8, dels af  

 sygesikringslovens §§ 17-18, samt af bekendtgørelser og cirkulærer i medfør  

 heraf.
I lov om svangerskabshygiejne og fødselshjælp er henvist til  

 sygehuslovens regler.
Det er med lovforslaget hensigten at fastholde indholdet i de gældende  

 regler, hvorefter der bl.a. er særlige ordninger for pensionister.
Der er dog  

 tilstræbt en forenkling i lovforslaget, og alle detailregler tænkes overført  

 til en bekendtgørelse.
 Den særlige bestemmelse i sygesikringslovens § 19 om, at  

 kørselsgodtgørelse til praktiserende læger, der tilkaldes til gruppe  

 1-sikrede, fastsættes i overenskomst, er ikke videreført, fordi dette  

 spørgsmål må løses på samme måde som ydelser til lægen i øvrigt.
 Ansvaret for samtlige opgaver vedrørende patientbefordring samles efter  

 lovforslaget hos amtsrådet.
Til § 45 Reglen i stk. 1 svarer til § 6, stk. 1, i sygehusloven, og til § 17, stk.  

 3, i sygesikringsloven.
 Lovforslagets stk. 2 svarer til § 6, stk. 2, i sygehusloven, samt til §  

 17, stk. 1, i sygesikringsloven, medens reglen i stk. 3 svarer til regler  

 efter sygesikringslovens § 17, stk. 2.
I lovforslagets stk. 4 bemyndiges ministeren til at præcisere reglerne i  

 stk. 1-3 samt til at fastsætte regler om, at befordringsgodtgørelse kun skal  

 ydes, når befordringsudgiften overstiger et nærmere fastsat beløb.  

 Sundhedsministeren kan i den forbindelse fastsætte regler om modificering af  

 henvisningskravet som forudsætning for ydelse af befordringsgodtgørelse ved  

 behandling hos speciallæge.
Dette skal ses i sammenhæng med fastlæggelsen af  

 generelle regler om henvisning til speciallæge.
Se i øvrigt bemærkningerne  

 til § 46.
 Bestemmelsen i stk. 5 indeholder en generel bemyndigelse, der supplerer  

 stk. 4. Bemyndigelsesbestemmelserne i lovforslaget svarer til sygehuslovens §  

 6, stk. 4, og § 7 samt til sygesikringslovens § 17, stk. 2, og § 18.
Bemyndigelserne skal gøre det muligt at udstede en bekendtgørelse med  

 nærmere regler svarende til de gældende.
Det vil sige sygehuslovens § 6, stk.  

 3 og 5, § 7 og § 8 samt bekendtgørelse nr. 608 af 29. november 1982 om ydelse  

 af befordring eller befordringsgodtgørelse i henhold til lov om  

 sygehusvæsenet og lov om svangerskabshygiejne og fødselshjælp med tilhørende  

 cirkulære af samme dato.
Endvidere drejer det sig om sygesikringslovens § 18  

 samt bekendtgørelse nr. 638 af 8. december 1982 om befordringsgodtgørelse  

 efter sygesikringsloven og det tilhørende cirkulære af 9. december 1982.
Til § 46 Det offentlige har i dag fastsat uddannelseskrav for alle grupper af  

 egentligt sundhedspersonale, men ikke for ambulanceførere, reddere o.lign.  

 Dette personale kommer imidlertid hyppigt i situationer, hvor ydelse af hjælp  

 til akut syge og tilskadekomne er af væsentlig og i nogle tilfælde afgørende  

 betydning for den videre lægelige undersøgelse og behandling.
Personalet hos  

 såvel Falcks Redningskorps som de kommunale brandvæsener gennemgår allerede i  

 dag et obligatorisk uddannelsesprogram, som må anses for at leve op til de  

 krav, der vil kunne stilles i forbindelse med befordring m.v. af syge og  

 tilskadekomne.
Men for at sikre, at sådant personale altid har en  

 tilstrækkelig baggrund for virksomhedsudøvelsen, foreslås det, at ministeren  

 bemyndiges til at fastsætte visse minimumskrav til en grundlæggende  

 uddannelse af dette personale.
Til kapitel 11 Begravelseshjælp har hidtil været en ydelse i henhold til  

 sygesikringslovens § 16, og er der overtaget fra tidligere gældende  

 sygeforsikringslov.
Der er ikke foreslået ændringer af reglerne.
Til § 47 I stk. 1 videreføres reglen om, at boet efter en person, der havde ret til  

 sygesikringslovens ydelser indtil dødsfaldet, har ret til begravelseshjælp.  

 Det præciseres, at det er bopælskommunen, der varetager opgaven.
I henhold til cirkulærskrivelse af 30. marts 1989 om regulering af  

 begravelseshjælpen efter lov om offentlig sygesikring udgør  

 begravelseshjælpen pr. 1. juli 1989 3.117,21 kr.
Beløbet forudsættes efter  

 finanslovforslaget for 1990 forhøjet med 2,5 pct. til 3.195,14 kr. pr. 1.  

 juli 1990, og foreslås på dette grundlag fastsat til 3.200 kr.
Reguleringsmetoden svarer til sygesikringslovens § 28, stk. 1. Regulering  

 sker således fortsat een gang årligt med virkning pr. 1. juli.
For at undgå  

 skæve beløb og ørebeløb er tidligere afrundingsregel dog medtaget.
Herudover opretholdes den nuværende bemyndigelse efter sygesikringsloven  

 til at fastsætte begravelseshjælpens størrelse ved begravelse af et barn  

 under 16 år.
Der foreligger i dag bekendtgørelse nr. 453 af 8. september 1981  

 om begravelseshjælp til børn under 16 år efter lov om offentlig sygesikring.  

 Det er hensigten at videreføre de gældende regler.
I stk. 2 og 3 er sygesikringslovens § 16, stk. 2 og 3, om særlig  

 begravelseshjælp gentaget, herunder bemyndigelsen, hvorefter der er udstedt  

 cirkulære nr. 60 af 29. marts 1973 om udstedelse af fripolicer til særlig  

 begravelseshjælp.
Det er ligeledes hensigten at videreføre disse regler  

 uændrede.
Til kapitel 12 Lovforslagets planlægnings- og samarbejdsbestemmelser har først og  

 fremmest til formål at fremme en sammenhængende behandling af den enkelte  

 patient og en sammenhængende tilrettelæggelse og prioritering inden for  

 sundhedsvæsenet.
De nuværende sektoropdelte og delvis ukoordinerede  

 planlægnings- og samarbejdssystemer foreslås afskaffet og erstattet af nogle  

 få og fælles samarbejds- og dialogprocedurer, som bedre tilgodeser behovet  

 for et velfungerende samarbejde mellem sundhedsvæsenet og de tilgrænsende  

 dele af socialvæsenet f.eks. om indsatsen på ældreområdet,  

 distriktspsykiatrien, en styrket forebyggende indsats og udlægningen af  

 opgaver fra sygehusvæsenet til den primære sundhedssektor.
Planlægningens  

 særlige rolle er i den forbindelse at sikre et længere tidsperspektiv i  

 samarbejdet samt nogle fastere samarbejdsmønstre med hensyn til  

 deltagerkreds, emner m.v.
I den nuværende sundhedslovgivning er fastsat bestemmelser for  

 amtskommunernes planlægning i sygehuslovens § 11 (amtskommunens planlægning  

 af sit sygehusvæsen), § 12 (Hovedstadsrådets overordnede sygehusplan for  

 hovedstadsområdet), § 13 (aftaler om benyttelse af lands- og  

 landsdelsafdelinger), § 16, stk. 4 (planer for drift af  

 behandlingsinstitutioner for alkoholskadede), § 16 a (sygehusberedskab) samt  

 i § 7 i lov om svangerskabshygiejne og fødselshjælp, mens kommunernes  

 planlægning af de kommunale sundhedsordninger - sundhedspleje,  

 skolesundhedspleje og hjemmesygepleje - følger bestemmelser i § 26 i lov om  

 styrelse af sociale og visse sundhedsmæssige anliggender.
Egentlige  

 samarbejdsbestemmelser findes i sygesikringslovens § 23.
 Ved lovforslaget ophæves disse bestemmelser og erstattes af fælles  

 bestemmelser for samarbejde og planlægning, som omfatter samtlige de  

 kommunale og amtskommunale opgaver i henhold til §§ 3-5.
 I forhold til den nuværende lovgivning indeholder lovforslaget 4 større  

 ændringer i forbindelse med planlægning og samarbejde på sundhedsområdet.
1) For det første foreslås det, at der i hver amtskommune skal foreligge  

 en sammenhængende plan for betjeningen af amtskommunens borgere inden for  

 sundhedsvæsenet.
Planen skal omfatte sygehusvæsenet, ydelser i privat  

 praksis, fødselsbetjening, amtskommunens forebyggende foranstaltninger m.v.
Ved en sammenhængende planlægning vil den enkelte amtskommune skulle tage  

 stilling til prioriteringen og afvejningen mellem sundhedsvæsenets mål og  

 midler, herunder mulighederne for at overflytte opgaver fra sygehusvæsenet  

 til praksissektoren.
I modsætning til de nuværende planlægningsaktiviteter på  

 sundhedsområdet, hvor sygehusvæsenet indtager en helt dominerende rolle, vil  

 en sammenhængende sundhedsplanlægning forudsætte, at sygehusvæsenets,  

 praksissektorens og den tilgrænsende socialsektors opgaver, funktioner og  

 tilbud inddrages samtidig og sideløbende i overvejelserne.
Planlægningen og  

 tilrettelæggelsen af sundhedsvæsenet vil dermed blive mere fleksibel og  

 mindre bundet af nuværende institutions- og organisationsformer.
Det enkelte amtsråd skal gennemgå sundhedsplanen i løbet af valgperioden.  

 Det er derimod ikke foreslået, at denne gennemgang skal ske på et bestemt  

 tidspunkt i løbet af den kommunale valgperiode.
Det samme gælder for  

 forslaget om kommunale redegørelser.
Hermed er imødekommet et ønske fra  

 kommunal side om færrest mulige tidsmæssige bindinger på samarbejdet mellem  

 amtskommunerne og kommunerne.
Bestemmelsen om en sammenhængende planlægning ændrer ikke den nuværende  

 opgave- og kompetencefordeling mellem de kommunale myndigheder og  

 praksissektoren.
Planlægningen sigter alene mod, at den enkelte amtskommune  

 får et bedre grundlag for de konkrete beslutninger.
Selve udmøntningen af  

 planlægningen vil på sygehusområdet fortsat ske ved konkrete  

 budgetbeslutninger m.v., mens udmøntningen af planlægningen på praksisområdet  

 vil ske ved forhandlinger og på grundlag af de foreliggende overenskomster og  

 evt. efter indgåelse af lokale aftaler med de berørte parter.
Forslaget om en  

 sammenhængende sundhedsplanlægning vil ikke ændre praksissektorens nuværende  

 liberale status.
 For at sikre den tilsigtede sammenhæng og samordning inden for  

 sundhedsvæsenet foreslås det at inddrage såvel kommunerne som praksissektoren  

 i sundhedsplanlægningen.
2) Som den anden større ændring foreslås, at kommunerne på et møde i hver  

 valgperiode skal behandle en redegørelse for deres aktiviteter på  

 sundhedsområdet.
Kommunernes indsats på sundheds- og forebyggelsesområdet har  

 i de senere år været stadig stigende.
Denne udvikling vil blive understøttet  

 ved redegørelsen, som vil lægge fastere rammer om indsatsen, synliggøre den  

 og danne grundlag for en bredere prioritering.
3) Den tredie større ændring vedrører nye bestemmelser for samarbejdet  

 mellem det enkelte amtsråd, kommunalbestyrelserne i amtskommunen og de alment  

 praktiserende læger, praktiserende speciallæger m.v.. På sygehusområdet  

 indeholder lovgivningen i dag ikke bestemmelser for sygehusvæsenets  

 samarbejde med sundhedsvæsenets øvrige områder og de tilgrænsende sektorer.  

 På sygesikringsområdet er der i sygesikringslovens § 23 fastsat bestemmelser  

 om 2 samarbejdsudvalg.
På baggrund af erfaringerne med disse lovbestemte  

 udvalg og udviklingen med etablering af nye og mere velfungerende  

 samarbejdsformer samt ophævelsen af bestemmelsen om det sociale udvalgs  

 selvstændige kompetence foreslås den nuværende lovbestemte udvalgsstruktur  

 afskaffet.
I stedet overlades det til amtskommunerne, kommunerne og  

 praksissektoren selv at tilrettelægge samarbejdet ud fra lokale behov og  

 ønsker.
4) Som den fjerde større ændring foreslås, at sundhedsministeren får  

 bemyndigelse til at fastsætte regler for visitation, når særlige hensyn taler  

 for, at behandlingen af sygdomme samles på eet eller ganske få sygehuse.  

 Lovbestemmelsen bygger på en forventning om, at der så vidt muligt  

 tilvejebringes aftaler om visitation, hvilket er understreget derved, at der  

 forudsættes en forudgående forhandling.
Formålet med bestemmelsen er for det  

 første at sikre, at også de små patientgrupper tilgodeses i sundhedsvæsenet  

 og modtager et tilstrækkeligt behandlingstilbud.
For det andet sigter  

 bestemmelsen mod en effektiv udnyttelse af sundhedsvæsenets ressourcer,  

 således at højt specialiserede funktioner ikke bliver udbygget ud over, hvad  

 der er behovsmæssig og økonomisk grundlag for.
Til § 48 Den foreslåede bestemmelse understreger nødvendigheden af et tæt og  

 løbende samarbejde mellem det amtskommunale sundhedsvæsen, det kommunale  

 sundhedsvæsen, de alment praktiserende læger, speciallæger og øvrige ydere i  

 henhold til kapitel 7 samt de tilgrænsende sektorer, særlig socialsektoren.  

 Det gælder såvel det løbende samarbejde om løsningen af konkrete opgaver som  

 det mere langsigtede samarbejde i forbindelse med planlægning af  

 sundhedsvæsenets betjening af borgere m.v.
Ved bestemmelsen er opgaven med at igangsætte, tilrettelægge og følge op  

 på samarbejdet i første omgang henlagt til amtsrådene, mens selve opgaven med  

 at få skabt et bæredygtigt samarbejde selv sagt er en fællesopgave, som  

 forudsætter en gensidig positiv medvirken.
Amtskommunen skal i sin  

 sundhedsplan redegøre for samarbejdet, jf. lovforslagets § 51.
Med bestemmelsen afskaffes sygesikringslovens § 23, stk. 2 og 3, hvorefter  

 der i hver amtskommune skal nedsættes et udvalg med repræsentation fra  

 amtsrådet og kommuneforeningen i amtskommunen til at virke til fremme af  

 samarbejde og samordning mellem praktiserende læger, sygehuse og anden  

 sundhedsmæssig og social virksomhed.
Som behandlet i bemærkningerne til  

 kapitel 13. Administration m.v. afskaffes også sygesikringslovens § 23, stk.  

 4-udvalg, som består af repræsentanter fra § 23, stk. 2-udvalgene og fra  

 vedkommende lægekredsforening(er). Disse udvalg har i en vis udstrækning  

 varetaget opgaver i forbindelse med samarbejde, samordning og især  

 planlægning.
På baggrund af de noget vekslende erfaringer med begge udvalg og de senere  

 års udvikling med opbygning af andre mere fleksible og bedre fungerende  

 samarbejdsmønstre i mange amtskommuner er det ikke fundet hensigtsmæssigt  

 nærmere at regulere samarbejdsformerne, men at overlade det til de enkelte  

 amtsråd sammen med kommunalbestyrelserne i amtskommunen at forme samarbejdet,  

 så det bedst opfylder de lokale behov og ønsker.
Det kan eksempelvis være i  

 form af de kontakt- eller lokaludvalg, som flere amtskommuner allerede har  

 nedsat omkring de enkelte sygehuse med repræsentanter fra amtskommunen,  

 sygehuset, kommunerne og praktiserende læger m.v. i sygehusets optageområde.  

 Emner for sådanne udvalg kan bl.a. være procedurer ved indlæggelse og  

 udskrivning, færdigbehandlede patienter, ældreservice og forebyggelse.
Til § 49 Bestemmelsen, som er ny, sigter mod at udbygge dialogen mellem kommunerne,  

 amtskommunerne, regeringen og folketinget på sundhedsområdet.
Redegørelsen  

 afgives kort efter kommunalvalget og dermed før, at kommunerne skal behandle  

 deres redegørelser, jf. § 50, og amtskommunerne deres sundhedsplaner, jf. §  

 51, stk. 1. Som led i redegørelsen kan sundhedsministeren pege på områder  

 eller temaer, som kommunerne eller amtskommunerne efter ministerens  

 opfattelse bør behandle mere indgående i deres redegørelser eller planer  

 f.eks. for at fremme en udvikling, få et emne nærmere belyst eller få et  

 område revurderet.
 Sundhedsministeren kan ved udarbejdelsen af retningslinierne bl.a.  

 medvirke til sikring af en fortsat udvikling af den forebyggende indsats  

 inden for de fastlagte økonomiske rammer.
Til § 50 Den foreslåede bestemmelse om, at kommunalbestyrelsen en gang i hver  

 valgperiode skal behandle en sundhedsredegørelse, er ny i forhold til den  

 nuværende lovgivning.
Kommunerne har i de senere år i stigende omfang påtaget sig opgaver af  

 sundhedsmæssig karakter, f.eks. i forbindelse med udbygning af døgnplejen og  

 på det forebyggende område.
Denne udvikling bør fastholdes og styrkes.
En  

 redegørelse vil kunne bidrage hertil ved at skabe grundlag for en mere  

 sammenhængende vurdering og prioritering af kommunens indsats på sundheds- og  

 forebyggelsesområdet og ved at synliggøre indsatsen og området.
Derudover vil  

 redegørelsen kunne give den enkelte kommunalbestyrelse et bedre grundlag for  

 det løbende samarbejde med amtskommunen på sundhedsområdet og for kommunens  

 medvirken i den amtskommunale sundhedsplanlægning, herunder udarbejdelse af  

 høringsudtalelse over forslag til amtskommunal sundhedsplan i henhold til §  

 52, stk. 1.
 De kommunale redegørelser skal omfatte kommunens tilrettelæggelse af  

 ordningerne i henhold til kapitel 4, 5 og 6, kommunens forebyggende og  

 sundhedsfremmende foranstaltninger i øvrigt samt sundhedsberedskabet i  

 kommunen.
Redegørelsens behandling af de kommunale sundhedsordninger i henhold til  

 kapitel 4, 5 og 6 erstatter tidligere bestemmelser i den sociale styrelseslov  

 for planlægning af de kommunale sundhedsordninger.
Behandlingen af  

 sundhedsberedskabet i kommunen er en direkte følge af hovedprincippet i det  

 civile beredskab om, at den myndighed, der varetager en opgave til daglig,  

 også skal forestå den i en beredskabssituation og følgelig har den løbende  

 planlægningsopgave.
Til § 51 Bestemmelsen fastsætter, at der i hver amtskommune skal foreligge en  

 sundhedsplan, der skal behandles på et møde i amtsrådet i hver valgperiode.
Planlægningen af det amtskommunale sundhedsvæsen følger i dag forskellige  

 regel- og aftalesæt.
På sygehusområdet er hovedområderne for en sygehusplan  

 reguleret i sygehuslovens § 11, stk. 2, hvorefter en plan skal omfatte drift  

 eller benyttelse af de institutioner, som er nævnt i lovens § 3.  

 Sygesikringsloven indeholder ikke bestemmelser om praksisplanlægningens  

 indhold.
Planlægningen på praksisområdet baserer sig på aftaler mellem  

 overenskomstens parter og er reguleret i sygesikringsoverenskomsterne for  

 almen lægehjælp, speciallægehjælp m.fl.
I forhold til den nuværende planlægning på sundhedsområdet indebærer  

 forslaget, at den nuværende sektoropdelte planlægning af det amtskommunale  

 sundhedsvæsen erstattes af en sammenhængende sundhedsplanlægning, som  

 omfatter samtlige de amtskommunale opgaver på sundhedsområdet, jf. § 4, og  

 som inddrager kommunerne og praksissektoren i planlægningen, jf. også § 52.  

 Denne ændring indføres for at tilgodese behovet for en styrket samordning og  

 for en samlet prioritering og afvejning mellem sundhedsvæsenets forskellige  

 dele.
Et væsentligt område for en sammenhængende sundhedsplanlægning vil være  

 at undersøge og beskrive mulighederne for at overføre opgaver fra  

 sygehusvæsenet til den primære sundhedssektor f.eks. skadebehandling,  

 forundersøgelser og efterbehandling.
Den sammenhængende sundhedsplanlægning indebærer ingen ændring i  

 praksissektorens nuværende liberale status.
I dag er praksisplanlægningen  

 reguleret i overenskomsterne mellem den offentlige sygesikring og de enkelte  

 organisationer, som indeholder bestemmelser om bl.a. plangrundlag,  

 planforudsætninger, vejledende normer for planerne samt godkendelse af  

 planerne.
Samtlige disse spørgsmål kan fortsat indgå i overenskomsterne og  

 gennemførelse af en af amtsrådet vedtagen plan vil fortsat forudsætte, at  

 planen enten er i overensstemmelse med allerede indgåede aftaler, eller at  

 der indgås nye aftaler, som sikrer dens gennemførelse.
Flere amtskommuner har allerede påbegyndt en mere sammenhængende  

 sundhedsplanlægning.
Lovforslaget er således i overensstemmelse med  

 amtskommunernes egne bestræbelser på at forbedre sundhedsplanlægningen.
I  

 forhold til denne udvikling indebærer lovforslaget, at alle amtskommuner  

 fremover skal have en sammenhængende sundhedsplan, og at kommunerne og  

 praksissektoren skal inddrages i planlægning ved høring over forslag til  

 sundhedsplan, jf. § 52.
Bestemmelsen i stk. 1 fastsætter de overordnede indholdsmæssige rammer for  

 en sundhedsplan.
Disse krav opfyldes allerede helt eller delvist i den  

 sammenhængende sundhedsplanlægning, som flere amtskommuner har igangsat.  

 Bestemmelsen sigter heller ikke så meget mod at regulere den enkelte  

 amtskommunes planlægning inden for sundhedsvæsenet som på at fremme og styrke  

 samarbejde med kommunerne og praksissektoren om tilrettelæggelsen af det  

 amtskommunale sundhedsvæsen, jf. § 52. I forhold til den nuværende  

 lovgivnings krav til planlægningen på sundhedsområdet indebærer lovforslaget  

 3 egentlige ændringer.
For det første foreslås, at amtskommunen skal redegøre for planens  

 forudsætninger, herunder sundhedstilstanden i amtskommunen.
Hovedsigtet med  

 denne bestemmelse er at udvide sundhedsplanlægningens område fra  

 sygdomsbehandling m.v. til også at rette sig mod forebyggelse og  

 sundhedsfremme.
Sundhedsplanlægningen vil kunne medvirke til en mere aktiv og  

 målrettet forebyggende indsats fra kommuner, amtskommuner m.v. ved at give  

 den grundlæggende beskrivelse af sundhedstilstanden hos amtskommunens  

 befolkning.
For det andet foreslås, at amtsrådet i planen skal redegøre for  

 amtskommunens forebyggende og sundhedsfremmende foranstaltninger.
Som  

 beskrevet i Regeringens Forebyggelsesprogram fra marts 1989 er sigtet hermed  

 at styrke den forebyggende kommunale indsats.
De amtskommunale  

 sundhedsplaners behandling af indsatsen på forebyggelsesområdet vil sammen  

 med de kommunale redegørelser, jf. § 50, kunne danne grundlag for samarbejde  

 om et styrket forebyggende arbejde på det lokale plan.
 Som den tredie ændring foreslås, at samarbejdet både mellem amtskommunen  

 og de alment praktiserende læger, speciallæger og øvrige ydere i henhold til  

 kapitel 7 og mellem amtskommunen, kommunerne i amtskommunen og med andre  

 amtskommuner bliver gjort til genstand for selvstændige redegørelser i  

 sundhedsplanen med henblik på at få etableret og aftalt fastere  

 samarbejdsformer mellem sundhedsvæsenets forskellige dele, at orientere  

 offentligheden m.v. om samarbejdet og endelig fastholde bestræbelserne på at  

 fremme samarbejdet.
Derudover foreslås, at sundhedsberedskabet indgår som en del af  

 amtskommunens sundhedsplanlægning, ligesom det efter § 50 indgår i den  

 kommunale sundhedsredegørelse.
Sundhedsberedskabet forstås traditionelt som  

 sygehusberedskabet, beredskab i primær sundhedstjeneste samt  

 lægemiddelberedskabet, og det er tæt forbundet til f.eks. det hygiejniske  

 beredskab og beredskabet i den sociale sektor.
Efter § 2, stk. 1, i lov om det civile beredskab, jf. lovbekendtgørelse  

 nr. 279 af 3. juni 1985, påhviler det de enkelte ministre inden for deres  

 administrationsområder at træffe foranstaltninger, som til enhver tid måtte  

 være påkrævet med henblik på landets civile beredskab.
Heraf følger, at  

 sundhedsministeren har det overordnede ansvar for sundhedsberedskabet.
I  

 henhold til civil beredskabsloven er hovedprincippet i øvrigt, at den  

 myndighed, der varetager en opgave, også varetager den i  

 beredskabssituationer og derfor har den løbende planlægningsopgave.
I den nuværende sundhedslovgivning er kun sygehusberedskabet omhandlet i  

 sygehuslovens kapitel IV a.
I henhold til civilforsvarslovens § 2 består  

 civilforsvaret bl.a. af sygehusberedskabet, jf. nævnte kapitel i  

 sygehusloven.
 Dette indebærer, at etableringen af sygehusberedskabet sker i henhold til  

 civilforsvarets beredskabsbestemmelser, og at det efter etableringen er  

 underlagt civilforsvarskommandoens operative ledelse i tilfælde af krig.
Efter civilforsvarsloven varetager civilforsvaret opgaver såvel i krig som  

 ved katastrofer i fredstid, medens lov om det civile beredskab alene taler om  

 krigstid.
På grund af den nære sammenhæng betyder det dog ikke, at beredskab  

 i primær sundhedstjeneste ikke også kan tænkes anvendt ved katastrofer i  

 fredstid.
Amtsrådet skal efter bestemmelsen i stk. 2 behandle sin sundhedsplan på et  

 møde i hver valgperiode.
Bestemmelsen indebærer, at amtsrådene skal udarbejde  

 en sammenhængende sundhedsplan i den valgperiode, som falder sammen med  

 lovens ikrafttræden.
I de efterfølgende valgperioder skal amtsrådet mindst en  

 gang gennemgå og vurdere sin sundhedsplan.
På denne baggrund kan amtsrådet  

 f.eks. beslutte at videreføre planen i sin helhed, at gennemføre en række  

 mindre revisioner eller at foretage en gennemgribende revision af dele af  

 planen.
Bestemmelsen tilgodeser et ønske blandt amtsrådene om at få mulighed  

 for at samle planlægningsarbejdet om afgrænsede og særlig presserende  

 områder.
Til § 52 Bestemmelsen fastsætter procedurer for høring af kommunerne og  

 praksissektoren i forbindelse med den amtskommunale sundhedsplanlægning.  

 Bestemmelsen skal sammen med bestemmelsen i § 48 medvirke til at udbygge og  

 styrke samarbejdet og samordningen mellem de forskellige dele af  

 sundhedsvæsenet og mellem sundhedsvæsenet og i de tilgrænsende sektorer, især  

 socialsektoren.
 I følge stk. 1, nr. 1 skal amtsrådet indhente udtalelser fra hver af  

 kommunalbestyrelserne i amtskommunen forud for rådets behandling af forslag  

 til sundhedsplan, herunder ændring af sundhedsplanen.
Som områder, hvor kommunalbestyrelserne kan have en umiddelbar interesse i  

 at blive inddraget, kan nævnes alternativer til sygehusindlæggelse,  

 genoptræning og lignende ydelser, hvor kommunale og amtskommunale tilbud  

 enten kan erstatte eller supplere hinanden.
Kommunalbestyrelserne kan  

 derudover have en mere generel interesse i at få lejlighed til at udtale sig  

 over og stille forslag til ændringer i det amtskommunale sundhedsvæsens  

 betjening af kommunens befolkning.
Det er åbenbart i forbindelse med  

 ændringer i sygehusbetjeningen, men kan også være tilfældet i forbindelse med  

 betjeningen med almen lægehjælp.
 For Københavns og Frederiksberg kommuner vil høringspligten være opfyldt i  

 og med, at forslaget til sundhedsplan behandles i borgerrepræsentationen og  

 kommunalbestyrelsen.
 Efter stk. 1, nr. 2 skal amtsrådet indhente udtalelser fra de alment  

 praktiserende læger, speciallæger og øvrige ydere i henhold til kapitel 7  

 over forslag til sundhedsplan, herunder ændring af planen.
På praksisområdet beror planlægningen, plangodkendelsen og  

 planudmøntningen i dag på et samarbejde mellem den offentlige sygesikring og  

 de praktiserende læger efter aftale i overenskomsterne.
Med forslaget om en  

 sammenhængende sundhedsplanlægning i hver enkelt amtskommune vil  

 planlægningen og plangodkendelsen ikke længere være et aftalespørgsmål mellem  

 overenskomstens parter, hvorimod udmøntningen af en plan fortsat vil bygge på  

 forhandlinger mellem parterne.
Bestemmelsen i stk. 1 vil medvirke til en større offentlighed og åbenhed  

 om sundhedsplanlægningen.
Især bestemmelsen om høring af  

 kommunalbestyrelserne i stk. 1, nr. 1 vil skabe opmærksomhed om planen og  

 lægge op til lokal debat om planen og dens forslag til betjening af  

 lokalområdet.
Som flere amtsråd allerede har gjort, kan de enkelte  

 amtskommuner selv inddrage offentligheden i sundhedsplanlægningen, også for  

 at få en bredere debat af det amtskommunale sundhedsvæsen.
Med bestemmelsen i stk. 1, nr. 2 sikres praksissektorens fortsatte  

 medvirken i planlægningen.
I forhold til i dag bliver praksissektorens  

 deltagelse i planlægningen udvidet fra alene at omfatte praksisområdet til at  

 omfatte hele det amtskommunale sundhedsvæsen.
Herved forbedres  

 praksissektorens muligheder for at præge den samlede planlægning af  

 sundhedsvæsenet.
 Forslagets stk. 2 svarer til sygehuslovens § 11, stk. 4. Rådgivning  

 vedrørende sygehusberedskabsdelen af sundhedsplanen indhentes hos  

 Civilforsvarsstyrelsen.
Til § 53 Den foreslåede bestemmelse svarer indholdsmæssigt til sygehuslovens § 11,  

 stk. 3.
Til § 54 I følge sygehuslovens § 11, stk. 6 skal amtskommunerne indsende deres  

 sygehusplan eller ændring af sygehusplan til sundhedsministeren.
Ministeren  

 kan meddele sine bemærkninger til planerne.
I særlige tilfælde, når  

 væsentlige sundhedsmæssige hensyn taler herfor, kan ministeren bestemme, at  

 amtsrådet skal behandle sin plan eller planændring på ny.
Med den foreslåede bestemmelse opretholdes kravet om, at amtskommunerne  

 indsender deres planer til sundhedsministeren.
Samtidig er bestemmelsen  

 udvidet til også at omfatte Sundhedsstyrelsen i overensstemmelse med  

 eksisterende praksis.
Sundhedsministeriet sender planerne til  

 Civilforsvarsstyrelsen.
Derimod er der ikke fundet grundlag for at opretholde  

 den særlige hjemmel til ministeren til at meddele sine bemærkninger til de  

 amtskommunale sundhedsplaner og eventuelt henvise dem til fornyet behandling  

 i amtsrådet.
Sundhedsministeren vil også uden hjemlen kunne meddele sine  

 bemærkninger og i den forbindelse anmode amtsrådet om at overveje eller  

 behandle planen på ny, hvis væsentlige sundhedsmæssige hensyn taler derfor.
Til § 55 Bestemmelserne i stk. 1-3 svarer til reglerne i sygehuslovens § 13 om  

 benyttelse af lands- og landsdelsafdelinger på fremmede amtskommunale  

 sygehuse samt på statslige og private sygehuse, idet stk. 4 dog foreslås  

 ophævet.
Efter denne bestemmelse kan ministeren, når en amtskommune ikke har  

 indgået de fornødne aftaler efter stk. 1 bestemme, at amtskommunen kan  

 afkræves betaling uden dens samtykke for patienter, som behandles på lands-  

 og landsdelsafdelinger uden for amtskommunens sygehusvæsen.
Den bestemmelse  

 har aldrig været anvendt, og i øvrigt indeholder den kommunale styrelseslov  

 de tilstrækkelige midler til at opnå det samme, som bestemmelsen i  

 sygehuslovens § 13, stk. 4.
 Den foreslåede bestemmelse i stk. 4, som er ny i forhold til den nuværende  

 lovgivning, bemyndiger ministeren til i særlige tilfælde, efter forhandling  

 med amtsrådene i fællesskab, at fastsætte bindende visitations- og  

 betalingsregler med henblik på at samle behandlingen af enkelte sygdomme på  

 eet eller ganske få sygehuse.
Formålet med bestemmelsen er for det første at tilgodese hensynet til små  

 patientgrupper.
Ved at samle behandlingen af den enkelte patientgruppe på et  

 eller meget få sygehuse skabes de bedste forudsætninger for, at de små  

 patientgrupper kan få tilbudt en tilstrækkelig behandling, og at den bliver  

 varetaget af personale med stor erfaring, rutine og sagkundskab inden for den  

 enkelte sygdom.
Det andet sigte med bestemmelsen er at kunne samle den sygdomsbehandling,  

 som i øvrigt forudsætter et meget højt specialiseringsniveau eller anvendelse  

 af dyrt apparatur m.v. på et begrænset antal sygehuse med henblik på en  

 effektiv udnyttelse af sundhedsvæsenets ressourcer.
Som eksempel herpå kan  

 nævnes hjertekirurgi.
 Bestemmelsen i stk. 4 forudsættes først og fremmest anvendt i tilfælde,  

 hvor de ovenstående hensyn ikke allerede er tilgodeset i rimeligt omfang i  

 forbindelse med de indgåede aftaler i henhold til stk. 1-3 eller ved  

 indgåelse af aftaler mellem amtskommunerne og sundhedsministeren.
Til kapitel 13 Med lovforslaget ophæves dels lovbestemmelserne for en række råd og udvalg  

 dels de særlige klageregler i sygehusloven og sygesikringsloven.
Af større  

 ændringer foreslås desuden indført aktindsigt i optegnelser m.v. hos de  

 alment praktiserende læger m.v. svarende til den nuværende aktindsigt i  

 sygehusjournaler.
1. Det amtskommunale og det kommunale sundhedsvæsen forvaltes efter  

 reglerne i lov om kommunernes styrelse.
I sygehuslovens kapitel 6.  

 Sygehusrådet og sygesikringslovens kapitel 6. Administration findes derudover  

 en række særlige administrationsbestemmelser fortrinsvis om nedsættelse af  

 særlige råd og udvalg til at bistå ved og forestå dele af forvaltningen af  

 den nuværende sundhedslovgivning.
 Det drejer sig om sygehusrådet i henhold til sygehuslovens § 19 og 20,  

 medicintilskudsnævnet i henhold til sygesikringslovens § 7, amtskommunale  

 samarbejdsudvalg mellem amtskommunen og kommuneforeningen i amtskommunen i  

 henhold til sygesikringslovens § 23, stk. 2, amtskommunale fællesudvalg  

 mellem § 23, stk. 2-udvalget og vedkommende lægekredsforening(er) i henhold  

 til sygesikringslovens § 23, stk. 4, sygesikringsnævnet for søfarende i  

 henhold til sygesikringslovens § 24, stk. 3, Sygesikringens  

 Forhandlingsudvalg i henhold til sygesikringslovens § 26 og  

 landssamarbejdsudvalg mellem Den almindelige danske lægeforening og  

 repræsentanter fra Sygesikringens Forhandlingsudvalg i henhold til  

 sygesikringslovens § 27, stk. 1, voldgiftsråd i henhold til  

 sygesikringslovens § 27, stk. 3 samt tilsvarende landssamarbejdsudvalg og  

 voldgiftsråd oprettet af sundhedsministeren efter bemyndigelse i henhold til  

 sygesikringsloven § 27, stk. 6.
Størstedelen af lovbestemmelserne vedr. råd og udvalg foreslås afskaffet.  

 Fra den nuværende sygehuslov drejer det sig om Sygehusrådet og fra  

 sygesikringsloven om alle udvalg og råd på nær medicintilskudsnævnet.
Disse  

 råd og udvalg har fortrinsvis til opgave at formidle et samarbejde mellem  

 forskellige dele af sundhedsvæsenet.
Det er vurderingen, at et effektivt og  

 bæredygtigt samarbejde inden for sundhedsvæsenet bedre kan tilvejebringes ved  

 at overlade det til de berørte parter selv at tilrettelægge samarbejdet, end  

 ved at lovgive om samarbejdsformer m.v., jf. bemærkningerne til lovforslagets  

 § 48.
 Til de enkelte forslag om afskaffelse af råd og udvalg kan knyttes  

 følgende bemærkninger, idet der med hensyn til § 23, stk. 2-udvalgene og  

 Sygesikringens Forhandlingsudvalg i henhold til sygesikringslovens § 26  

 henvises til henholdsvis kapitel 12 og kapitel 7.
Sygehusrådet har efter sygehusloven varetaget en række koordinerende og  

 rådgivende opgaver mellem centrale og decentrale sygehusmyndigheder.
Efter  

 afskaffelsen i 1985 af den statslige godkendelse af sygehusplaner kan rådet  

 ikke længere anses for påkrævet.
Udvalgene efter sygesikringslovens § 23, stk. 4 har til opgave at behandle  

 klager vedr. lægebetjeningen efter nærmere regler fastsat i overenskomsten  

 samt i øvrigt varetage opgaver efter overenskomsten eller lokal aftale.
Efter  

 de gældende overenskomster omfatter udvalgenes hovedopgaver fortrinsvis  

 praksisplanlægning og samordningsforanstaltninger mellem sygesikringens  

 ydelser og sygehusvæsenet.
Klagesagsbehandling er derimod ikke henlagt til  

 udvalgene, men til særlige udvalg nedsat i henhold til overenskomst.  

 Baggrunden for afskaffelsen af § 23, stk. 4-udvalgene er dels at deres  

 opgaver i et vidt omfang varetages af udvalg oprettet i henhold til  

 overenskomst, dels at deres opgaver i forbindelse med planlægning falder bort  

 i forbindelse med forslaget til nye planlægnings- og samarbejdsbestemmelser,  

 jf. kapitel 12.
Sygesikringsnævnet for søfarende i henhold til § 24, stk. 3 er rådgivende  

 over for sundhedsministeren og Søfartsstyrelsen.
Der er ikke behov for et  

 permanent nævn, da den fornødne rådgivning kan indhentes fra de berørte  

 parter i de enkelte sager.
Hvis der senere måtte vise sig behov for et sådant  

 nævn, kan sundhedsministeren alligevel nedsætte dette med henblik på  

 almindelig rådgivning m.v.
Landssamarbejdsudvalgene og voldgiftsrådene i henhold til § 27 er aldrig  

 etableret.
Derimod er der oprettet landssamarbejdsudvalg og voldgiftsråd  

 efter overenskomstmæssige aftaler.
Bestemmelsen i § 27 må derfor anses for  

 overflødig og foreslås afskaffet.
Endelig foreslås bestemmelserne i sygesikringslovens § 24, stk. 1 og 2  

 ophævet.
Efter bestemmelserne kan ministeren dels bemyndige Sundhedsstyrelsen  

 til at fastsætte bestemmelser vedr. tilskud til tandeftersyn og  

 tandbehandling og vedr. tilskud til fysioterapi og kiropraktik, dels henlægge  

 ministerens opgaver i følge loven til anden central statsmyndighed, herunder  

 efter forhandling med socialministeren til Socialstyrelsen.
Bestemmelserne er  

 overflødige, idet ministeren også uden hjemmel vil kunne bemyndige  

 Sundhedsstyrelsen eller - efter aftale med vedkommende minister - andre  

 centrale statsmyndigheder til på sine vegne at varetage nærmere afgrænsede  

 dele af ministerens opgaver efter loven.
Ophævelsen af § 24, stk. 1 og 2,  

 sigter ikke imod nogen ændringer i den nuværende administration, hvorefter  

 opgaver vedr. særlig sygesikring for søfarende varetages af Søfartsstyrelsen  

 og opgaver vedr. mellemstatslige refusioner og i forbindelse med  

 overenskomster med andre stater varetages af Socialministeriet og  

 Socialstyrelsen.
2. Lov om offentlig sygesikring og lov om sygehusvæsenet indeholder  

 udtrykkelige regler om klage over beslutninger, der træffes af de offentlige  

 myndigheder om retten til ydelser.
Efter sygesikringslovens § 24, stk. 4-6,  

 kan afgørelser, der er truffet af det sociale udvalg, indbringes for  

 amtsankenævnet (i København og Frederiksberg dog for Den sociale  

 Ankestyrelse), mens afgørelser truffet af amtsrådet (eller af det sociale  

 udvalg på amtsrådets vegne) kan indbringes for Den sociale Ankestyrelse.  

 Efter sygehuslovens § 9 kan afgørelser om, på hvilke vilkår en person har ret  

 til sygehusbehandling samt befordring eller befordringsgodtgørelse påklages  

 til Den Sociale Ankestyrelse.
Amtsankenævnene og Den sociale Ankestyrelse har imidlertid ikke haft nogen  

 reel mulighed for at skabe et sammenhængende grundlag for virksomheden som  

 klageinstans på sundhedsområdet, allerede fordi de rejste klager har været  

 temmelig få og spredte.
De nævnte ankeinstanser er desuden primært etableret  

 med den opgave at behandle klager inden for det sociale område, hvor de  

 sociale udvalgs selvstændige stilling i kommunestyret i øvrigt nu er ophævet.  

 Til belysning af omfanget af klager kan det som eksempel nævnes, at Den  

 Sociale Ankestyrelse i 1986 og 1987 behandlede ialt 7 og 28 klagesager  

 angående ydelser efter henholdsvis sygehusloven og sygesikringsloven svarende  

 til ialt godt 2 promille af de omkring 15.000 sager, som styrelsen har  

 behandlet i løbet af de nævnte 2 år.
Der foreligger ikke på centralt hold  

 tilsvarende oplysninger om antallet af klagesager, der er indbragt for  

 amtsankenævnene.
Klager på sundhedsområdet er imidlertid væsensforskellige  

 fra klager om adgangen til sociale ydelser.
Hertil kommer, at der ikke i de  

 øvrige love, som er berørt af lovforslaget, findes særlige klageregler.
På  

 denne baggrund er de særlige klageregler i sygesikringslovens § 24, stk. 4-6,  

 og sygehuslovens § 9 foreslået ophævet.
 Herefter er de kommunale myndigheders virksomhed på sundhedsområdet  

 omfattet af det almindelige tilsyn med kommuner (tilsynsrådene) og  

 amtskommuner (Indenrigsministeriet) i medfør af lov om kommunernes styrelse.  

 Tilsynsmyndigheden vil således kunne tage stilling til, om en amtskommune har  

 handlet i strid med lovgivningen, når det gælder en persons adgang til  

 ydelser, jf. lovforslagets kapitel 3-11. De kommunale myndigheder skal efter  

 forvaltningslovens § 7, stk. 1, tillige oplyse borgerne om muligheden for at  

 rette henvendelse til tilsynsmyndigheden, når der skønnes at være behov  

 herfor.
For så vidt angår klager over den faglige virksomhed, som udøves af  

 personer under sundhedsvæsenet, vil der ikke i forbindelse med ophævelsen af  

 de pågældende bestemmelser ske nogen ændring af retstilstanden, idet sådanne  

 klager fortsat indbringes for Sundhedsvæsenets Patientklagenævn i medfør af  

 bestemmelserne i kapitel 3 i lov om sundhedsvæsenets centralstyrelse m.v.  

 Efter lovens § 4, stk. 1, fører Sundhedsstyrelsen tilsyn med den  

 sundhedsfaglige virksomhed, der udføres af personer inden for  

 sundhedsvæsenet.
Efter § 5 i lov om embedslægeinstitutioner bistår  

 embedslægerne Sundhedsstyrelsen hermed.
Endelig er Sundhedsstyrelsen efter  

 centralstyrelseslovens § 2 forpligtet til at følge sundhedsforholdene,  

 ligesom styrelsen i fornødent omfang skal orientere vedkommende myndighed om  

 konstaterede overtrædelser eller mangler på sundhedsområdet.
 Efter en samlet vurdering kan den foreslåede ophævelse af de særlige  

 klageregler derfor ikke anses for at indebære nogen svækkelse af borgernes  

 retssikkerhed.
Til § 56 Bestemmelsen svarer til bestemmelserne for medicintilskudsnævnet i  

 sygesikringslovens § 7, som ændret ved lov nr. 343 af 24. maj 1989 (tilskud  

 til lægemidler). Da medicintilskudsnævnets medlemmer er omfattet af de  

 almindelige inhabilitetsregler i forvaltningslovens kapitel 2, er den  

 hidtidige regel om, at medlemmerne ikke må være økonomisk interesserede i  

 nogen virksomhed, som fremstiller, importerer eller forhandler lægemidler,  

 dog udeladt.
Som konsekvens af ophævelsen af lovbestemmelserne om  

 Sygesikringens Forhandlingsudvalg, jf. bemærkningerne til kapitel 7, er det  

 fremover amtsrådene i fællesskab, herunder Københavns og Frederiksberg  

 kommuner, som indstiller et medlem til sundhedsministeren og ikke  

 Sygesikringens Forhandlingsudvalg.
Til § 57 Bestemmelsen svarer indholdsmæssigt til sygesikringslovens § 25. Dog er  

 reglen om adgang til at indhente oplysninger fra statslige og kommunale  

 myndigheder og institutioner udeladt, idet en sådan adgang følger af de  

 almindelige regler i forvaltningslovens § 31.
Til § 58 Efter offentlighedslovens § 9 har den enkelte borger aktindsigt i sin egen  

 sygehusjournal.
Inden for det offentlige sundhedsvæsen har den enkelte  

 derudover ret til almindelig aktindsigt efter bestemmelserne i  

 offentlighedslovens § 4 med de begrænsninger, der følger af § 7. Denne  

 almindelige aktindsigt gælder for ydelserne efter lovforslagets kapitel 4-6  

 og 10. Derimod har den enkelte ikke efter den gældende lovgivning aktindsigt  

 i de oplysninger en alment praktiserende læge, praktiserende speciallæge  

 m.v., der arbejder efter en overenskomst med sygesikringen, fører om den  

 pågældende i forbindelse med behandling, undersøgelse m.v.
Imidlertid har borgerne krav på at vide hvilke oplysninger, som det  

 offentlige sundhedsvæsen indsamler og opbevarer om dem.
Det foreslås derfor,  

 at den enkelte får aktindsigt i de optegnelser m.v., som er udarbejdet i  

 forbindelse med ydelser til vedkommende efter kapitel 3 og 7. Aktindsigten  

 vil omfatte dels de optegnelser, den alment praktiserende læge, praktiserende  

 speciallæge m.v. har udarbejdet i forbindelse med patientkontakten, dels  

 korrespondance med andre læger, sygehuse, myndigheder m.fl., samt svar på  

 laboratorieprøver, røntgenbilleder eller beskrivelser heraf og lignende.  

 Herved vil der være aktindsigt i samtlige journaler og optegnelser m.v.  

 udarbejdet som led i det offentlige sundhedsvæsens virksomhed.
 Bestemmelsen i stk. 2 findes tilsvarende i offentlighedslovens § 9 om  

 aktindsigt i sygehusjournaler.
 Efter stk. 3 kan sundhedsministeren fastsætte nærmere regler om aktindsigt  

 efter stk. 1.
Til kapitel 14 Lovforslagets finansieringsbestemmelser svarer indholdsmæssigt til de  

 nuværende regler med de ændringer, som følger af den foreslåede  

 opgaveomlægning i kapitel 10.
Forslaget om at lade sygehuskommunerne afholde samtlige udgifter til  

 patientbefordring, jf. kapitel 10, indebærer, at kommunerne - med undtagelse  

 af begravelseshjælp - ikke længere afholder nogen udgift vedrørende  

 sygesikring eller sygehusvæsen.
Udgifterne afholdes herefter af  

 amtskommunerne med undtagelse af de mindre dele, som afholdes af staten og af  

 private sygehuse m.v.
Af lov om det civile beredskab følger, at kommunerne og amtskommunerne har  

 ansvaret for det kommunale og amtskommunale civile beredskab, herunder  

 sundhedsberedskabet.
Dette ansvar omfatter også finansiering.
Til § 59 Bestemmelserne svarer indholdsmæssigt til, hvad der følger af § 1 i lov om  

 sundhedsplejerskeordninger, § 1 i lov om skolelægeordning, §§ 11 og 12 i lov  

 om tandpleje samt § 5, stk. 1 og 2, i lov om hjemmesygeplejerskeordninger og  

 §§ 13 og 21, stk. 2, i lov om offentlig sygesikring.
Til § 60 Bestemmelserne i nr. 1-3 svarer indholdsmæssigt til, hvad der følger af §  

 10, stk. 2 og 3, og § 11, stk. 4, i lov om svangerskabshygiejne og  

 fødselshjælp, § 2, stk. 1, i lov om lægeundersøgelse af børn, § 1, stk. 1, i  

 lov om tilbud om gratis vaccination mod visse sygdomme samt af § 5, stk. 2, i  

 lov om hjemmesygeplejerskeordninger.
I henhold til § 10 i lov om  

 svangerskabshygiejne og fødselshjælp afholder statskassen udgifter til  

 blodprøveundersøgelser i forbindelse med forebyggende helbredsundersøgelser  

 af gravide.
Denne bestemmelse ophæves, således at amtskommunerne fremover  

 skal afholde udgifterne til blodprøveundersøgelser svarende til de regler,  

 som i øvrigt gælder for det amtskommunale sundhedsvæsen.
Der henvises til  

 bemærkningerne til kapitel 3.
 Bestemmelserne i nr. 4-6 svarer indholdsmæssigt til, hvad der følger af  

 sygesikringslovens § 21, stk. 1, og sygehuslovens § 5, stk. 1.
Herudover er det foreslået, at amtskommunerne afholder udgiften til  

 patientbefordring efter lovforslagets kapitel 10, jf. lovforslagets § 60, nr.  

 7. For så vidt angår patientbefordring i forbindelse med behandling på  

 sygehus opretholdes de gældende regler hermed.
Derimod ændres  

 byrdefordelingen med hensyn til udgifterne ved patientbefordring til og fra  

 praktiserende læge, idet disse udgifter hidtil har været afholdt af  

 kommunerne, jf. sygesikringslovens § 21, stk. 2. Der henvises i øvrigt til  

 bemærkningerne til lovforslagets kapitel 10 om patientbefordring.
Til § 61 Bestemmelserne svarer indholdsmæssigt til, hvad der følger af  

 sygesikringslovens § 21, stk. 2, for så vidt angår særlig begravelseshjælp, §  

 21, stk. 3-4, og § 28, stk. 2.
Til § 62 Bestemmelsen svarer til § 5, stk. 3, i lov om  

 hjemmesygeplejerskeordninger.
Til § 63 Bestemmelsen svarer til reglerne i sygehuslovens § 5, stk. 5-7.
Til § 64 Bestemmelsen tilsigter først og fremmest at regulere forholdene i de  

 tilfælde, hvor en amtskommune har et psykiatrisk sygehus/afdeling beliggende  

 i en anden amtskommune.
I forbindelse med den åbning af den psykiatriske behandling, der har  

 fundet sted gennem de senere år, anvendes i stigende grad deldøgnsbehandling  

 (daghospital) og ambulant behandling.
Patienter, der førhen var indlagt på  

 sygehuset hele døgnet, opholder sig nu kun på hospitalet i dagtimerne, og  

 tager som led i den psykiatriske behandling ofte bolig i nærheden af  

 sygehuset.
 Den foreslåede regel lovfæster i det væsentlige den praksis, der hidtil  

 har været, hvorefter den indlæggende amtskommune fortsat er forpligtet til at  

 afholde udgifterne til behandlingen, indtil denne er afsluttet, når patienten  

 har taget bopæl i den fremmede amtskommune som led i behandlingen.
 Som noget nyt indføres en tidsbegrænsning på 2 år for den tidligere  

 bopælsamtskommunes betalingsforpligtelse.
Til § 65 Bestemmelsen svarer til tilskudsbestemmelserne i sygehuslovens § 17.
 Dog er kravet om, at fastsættelsen af regler om statsrefusion af  

 amtskommunale befordringsudgifter ifølge international overenskomst skal ske  

 efter forhandling med socialministeren udeladt som konsekvens af overførslen  

 af sygesikringsområdet til sundhedsministeren (tidligere  

 indenrigsministeren).
Til kapitel 15 Kapitlet indeholder en bemyndigelse til ministeren til at dispensere fra  

 en række af sundhedslovens bestemmelser.
Ud over tandplejelovens § 13  

 indeholder den nuværende sundhedslovgivning ikke egentlige forsøgshjemler til  

 ministeren.
Formålet med den foreslåede bestemmelse er at fremme forsøgsvirksomhed  

 inden for sundhedsvæsenet.
Forsøgsvirksomhed har i de senere år vundet indpas  

 som et nyttigt og velegnet redskab for omstillingen af den offentlige sektor.  

 Som eksempler kan nævnes frikommuneprojektet og socialministeriets forsøgs-  

 og omstillingsaktiviteter.
Inden for sundhedsområdet har Sundhedsministeriet  

 ydet økonomisk støtte til forsøg og analyser inden for sundhedsvæsenet.
Med den foreslåede bestemmelse bliver der åbnet mulighed for at iværksætte  

 forsøg, som forudsætter, at bestemmelser i sundhedsloven fraviges.
Der kan  

 f.eks. være tale om forsøg med opgavefordelingen og finansierings- og  

 honoreringsordninger.
På disse områder kan det meget ofte være vanskeligt at  

 forudse både de faglige og økonomiske konsekvenser af ændringer.
Det kan  

 derfor være hensigtsmæssigt at gennemføre afgrænsede forsøg, hvor erfaringer  

 vurderes og videreformidles.
På forhånd må det forudses, at ministerens adgang til at dispensere fra  

 loven som led i forsøgsvirksomhed kun vil blive anvendt i et begrænset  

 omfang.
Allerede den nuværende sundhedslovgivning giver kommuner og  

 amtskommuner ganske betydelige muligheder for at tilrettelægge deres indsats  

 på sundhedsområdet efter lokale behov og forhold, og disse muligheder bliver  

 endnu bedre med lovforslaget, bl.a. med ophævelsen af pligten til at ansætte  

 særlige personalekategorier til at løse de kommunale opgaver vedr.  

 sundhedspleje af børn og unge og hjemmesygepleje, jf. kapitel 4 og 6.
 Forsøgshjemlen omfatter stort set alle lovens bestemmelser.
 I forbindelse med ministerens tilladelse til ved forsøg at fravige lovens  

 bestemmelser skal der lægges afgørende vægt på hensynet til borgernes  

 sundhed, retssikkerhed og velfærd.
 Tilladelse til forsøg i henhold til den foreslåede bestemmelse vil blive  

 bekendtgjort i Lovtidende.
Forsøg, der allerede er godkendt i henhold til frikommuneloven, fortsætter  

 med hjemmel i den i § 66 foreslåede bestemmelse på samme vilkår.
Samtidig  

 ophæves forsøgshjemlerne i frikommuneloven, jf. § 67, stk. 2, nr. 10.
Til § 66 Bestemmelsen i stk. 2 svarer til § 1, 2. pkt. i lov om frikommuner.
Til kapitel 16 Til § 67 Af lovforslagets § 67, stk. 1, fremgår det, at det foreslåede  

 ikrafttrædelsestidspunkt er fastsat til den 1. januar 1991.
Lovforslaget indebærer, at varetagelsen og finansieringen af visse opgaver  

 overføres fra amtskommunerne til kommunerne og omvendt.
Det vil derfor være  

 mest hensigtsmæssigt, at loven træder i kraft ved overgangen mellem de to  

 budgetår, dvs. pr. 1. januar.
Endvidere vil loven gøre det nødvendigt, at overenskomsterne mellem den  

 offentlige sygesikring og de faglige organisationer revideres.
Det vil  

 ligeledes være nødvendigt at foretage en gennemgribende revision af en del  

 administrative forskrifter, retningslinier, vejledninger m.v.. Af hensyn til  

 de praktiske muligheder for at gennemføre disse forberedelser er det derfor  

 af betydning, at lovens ikrafttræden ikke fastlægges i umiddelbar forlængelse  

 af lovens vedtagelse.
I § 67, stk. 2, nr. 10, er det foreslået at ophæve §§ 45, 45a og 45b i  

 frikommuneloven, jf. lovbekendtgørelse nr. 583 af 31. august 1989, idet disse  

 bestemmelser i frikommuneloven giver hjemmel til som led i forsøg at fravige  

 regler i nogle af de sundhedslove, der er foreslået ophævet.
Frikommunelovens  

 forsøgshjemler på sundhedsområdet omfattes af lovforslagets § 66 om  

 forsøgsvirksomhed.
Til § 68 Bestemmelsen svarer til bestemmelsen i § 17, stk. 3, om aktindsigt i  

 sygehusjournaler i lov nr. 572 af 19. december 1985 om offentlighed i  

 forvaltningen.
Til § 69 Hensigten med den foreslåede ændring af lov om sterilisation og kastration  

 er at give det enkelte amtsråd lettere adgang til at udlægge  

 sterilisationsoperationer fra sygehusene til praksissektoren.
De nærmere vilkår for ydelse af offentlige tilskud til  

 sterilisationsoperationer i privat praksis forudsættes fastlagt i  

 overenskomst mellem amtsrådene i fællesskab og de lægelige organisationer på  

 tilsvarende måde, som for øvrige ydelser i henhold til kapitel 7 i  

 lovforslaget.
Reglerne om tilskud til sterilisationsoperationer i privat  

 praksis vil således blive fastlagt på samme måde som for øvrige lægeydelser i  

 privat praksis.
Bilag 1 Forslag til Lov om svangerskabshygiejne og fødselshjælp § 1. Kvinder har i anledning af svangerskab ret til indtil 5 vederlagsfri  

 forebyggende helbredsundersøgelser hos en læge, heraf 3 under svangerskabet.
 Stk. 2. Kvinder har endvidere i anledning af svangerskab ret til  

 vederlagsfri forebyggende helbredsundersøgelser hos en jordemoder.
Stk. 3. Kvinder har ret til vederlagsfri fødselsbetjening på sygehus eller  

 anden offentlig institution.
Endvidere har kvinder ret til vederlagsfri  

 jordemoderhjælp ved fødsel i hjemmet.
 Stk. 4. De i lov om sygehusvæsenet fastsatte regler om vederlagsfri  

 behandling og undersøgelse på sygehuse m.v., om befordring eller  

 befordringsgodtgørelse i forbindelse hermed og om klageadgang finder efter  

 indenrigsministerens nærmere bestemmelse tilsvarende anvendelse med hensyn  

 til de i stk. 1-3 omhandlede ydelser.
 § 2. Sundhedsstyrelsen fastsætter retningslinier for gennemførelsen af de  

 forebyggende helbredsundersøgelser, herunder om antallet af undersøgelser  

 efter § 1, stk. 2.
Stk. 2. I forbindelse med de forebyggende helbredsundersøgelser skal lægen  

 eller jordemoderen give fornøden vejledning i svangerskabshygiejne.
Ved den  

 første undersøgelse efter svangerskabets afslutning skal lægen give oplysning  

 om de sundhedsmæssige problemer i forbindelse med et eventuelt nyt  

 svangerskab.
Herunder skal lægen tilbyde vejledning om anvendelse af  

 svangerskabsforebyggende metoder.
Hvis lægen ikke ønsker selv at yde sådan  

 vejledning, eller hvis kvinden ikke ønsker at modtage vejledning af denne  

 læge, skal han henvise hende til anden lægelig vejledning.
§ 3. (Ophævet) § 4. Hvis lægen eller jordemoderen har opfattelsen af, at kvinden har  

 personlige, sociale eller økonomiske vanskeligheder, bør hun henvises til  

 opholdskommunen.
 § 5. Det påhviler amtskommunerne samt Københavns og Frederiksberg kommuner  

 at tilvejebringe vederlagsfri adgang til forebyggende helbredsundersøgelser i  

 anledning af svangerskab og til fødselshjælp.
 § 6. Amtskommunerne samt Københavns og Frederiksberg kommuner ansætter  

 jordemødre og hjælpepersonale i det omfang, det er nødvendigt for at opfylde  

 pligten efter § 5.
§ 7. Det påhviler amtskommunerne samt Københavns og Frederiksberg kommuner  

 at udarbejde en plan for de forebyggende helbredsundersøgelser og  

 fødselshjælpen.
Planlægningen indgår i sygehusplanlægningen, jfr. lov om  

 sygehusvæsenet.
 § 8. Amtskommunerne samt Københavns og Frederiksberg kommuner, læger og  

 jordemødre skal afgive indberetning om deres virksomhed efter loven til  

 sundhedsstyrelsen efter regler, der fastsættes af denne.
 § 9. Statens seruminstitut skal efter indenrigsministerens nærmere  

 bestemmelse foretage de blodprøveundersøgelser, som er nødvendige i anledning  

 af de i § 1 omhandlede forebyggende helbredsundersøgelser.
 Stk. 2. Indenrigsministeren kan bestemme, at de nævnte  

 blodprøveundersøgelser foretages af andre laboratorier.
Stk. 3. Erhvervsmæssig undersøgelse af urinprøver med henblik på påvisning  

 af svangerskab må kun foretages af læger og apotekere samt af personer, som  

 sundhedsstyrelsen autoriserer hertil.
Overtrædelse af denne bestemmelse  

 straffes med bøde.
 § 10. Statskassen afholder udgifterne til blodprøveundersøgelserne efter §  

 9.
 Stk. 2. Amtskommunerne og Københavns og Frederiksberg kommuner afholder  

 udgifterne til lægehonorarer for helbredsundersøgelser efter § 1.
Stk. 3. Der ydes ikke efter denne lov honorar for helbredsundersøgelser,  

 der foretages på en offentlig institution af læger, der er ansat ved  

 institutionen.
Indenrigsministeren kan bestemme, at denne regel også finder  

 anvendelse på nærmere angivne private institutioner, der modtager tilskud fra  

 det offentlige.
 § 11. Enhver, der har dansk indfødsret eller bopæl her i landet, har  

 adgang til gratis vejledning om anvendelse af svangerskabsforebyggende  

 metoder hos en læge.
Stk. 2. Vejledningen skal tilbydes såvel hos 1) praktiserende læge som 2) efter beslutning af amtskommunerne henholdsvis Københavns og  

 Frederiksberg kommuner enten på gynækologisk sygehusafdeling eller en dertil  

 indrettet klinik.
 De nævnte kommuner kan herudover indgå aftale med en privat institution om  

 drift af vejledningsklinikker.
 Stk. 3. Vejledning kan tilbydes og ydes til personer, der er under 18 år  

 og ugift eller umyndiggjort i personlig henseende, uden samtykke fra  

 forældremyndighedens indehaver eller værgen.
 Stk. 4. Udgifterne til vejledning afholdes af amtskommunerne samt  

 Københavns og Frederiksberg kommuner.
 Stk. 5. Indenrigsministeren kan fastsætte vejledende retningslinier for  

 tilrettelæggelse af vejledningen.
 Stk. 6. Indenrigsministeren sørger for, at befolkningen får oplysning om  

 svangerskabsforebyggende metoder.
§ 12. (Ophævet) § 13. Loven træder i kraft den 1. april 1973.
 Stk. 2. Lov nr. 89 af 31. marts 1953 om distriktsjordemødre og lov nr. 200  

 af 8. juni 1966 om svangerskabshygiejne ophæves.
 § 14. Loven gælder ikke for Færøerne og Grønland, men kan ved kgl.  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Bilag 2 Lov om sundhedsplejerskeordninger § 1. Kommunerne skal ved ansættelse af sundhedsplejersker yde vederlagsfri  

 vejledning og bistand med hensyn til sundhedstilstanden hos børn, der er  

 under den undervisningspligtige alder og ikke går i skole eller i  

 børnehaveklasse.
 Stk. 2. Kommunerne kan endvidere tilbyde andre personer, der har behov  

 herfor, vederlagsfri vejledning og bistand af en sundhedsplejerske.
 § 2. Amtsrådet kan, når særlige forhold taler derfor, i en begrænset  

 periode fritage en kommune for pligten efter § 1, stk. 1.
 § 3. Den kommunale sundhedsplejerskeordning forvaltes efter reglerne i lov  

 om styrelse af sociale og visse sundhedsmæssige anliggender.
 § 4. Regler om omfanget af og kravene til den af § 1 omfattede  

 sundhedsplejerskeordning fastsættes af indenrigsministeren.
 Stk. 2. Retningslinier for tilrettelæggelsen og udførelsen af den  

 kommunale sundhedsplejeskeordning fastsættes af sundhedsstyrelsen.
 § 5. Kommunalbestyrelser og amtsråd er forpligtet til efter regler fastsat  

 af sundhedsstyrelsen at give oplysning om virksomheden i medfør af denne lov.
§ 6. (Ophævet) § 7. Loven træder i kraft den 1. april 1974. Kommunernes udgifter til  

 støtte til sygeplejersker, der uddanner sig til sundhedsplejerske, kan dog  

 refunderes i henhold til § 6 allerede med virkning fra regnskabsåret 1972-73.
 Stk. 2. Lov nr. 227 af 31. maj 1963 om sundhedsplejerskeordninger ophæves.
 § 8. Loven gælder ikke Færøerne og Grønland, men kan ved kongelig  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bilag 3 Lov om skolelægeordning § 1. Kommunerne ansætter skolelæger, sundhedsplejersker, sygeplejersker og  

 hjælpepersonale i det omfang, det er nødvendigt for at sikre, at der  

 foretages forebyggende helbredsundersøgelser af alle børn i den  

 undervisningspligtige alder og i børnehaveklasser og føres kontrol med  

 sundhedstilstanden i skolerne.
 Stk. 2. Efter kommunalbestyrelsens bestemmelse kan der tilbydes skolebørn  

 over den undervisningspligtige alder forebyggende helbredsundersøgelse.
 § 2. Alle børn, der går i skole, skal tuberkuloseundersøges af skolelægen  

 i samarbejde med en lungeklinik.
 § 3. Skolelægen kan fritage et barn for undersøgelser efter § 1, stk. 1,  

 og § 2, såfremt det ved lægeattest godtgøres, at barnet på anden måde er  

 undersøgt som efter disse bestemmelser.
 § 4. Den kommunale skolelægeordning forvaltes efter reglerne i lov om  

 styrelse af sociale og visse sundhedsmæssige anliggender.
 § 5. (Ophævet).
 § 6. Regler om omfanget af de kommunale forpligtelser efter § 1 fastsættes  

 af indenrigsministeren.
 § 7. Retningslinjer for tilrettelæggelsen af undersøgelserne efter § 1 og  

 § 2 fastsættes af sundhedsstyrelsen.
 § 8. Kommunalbestyrelser og amtsråd er forpligtet til efter regler fastsat  

 af sundhedsstyrelsen at give oplysninger om virksomheden i medfør af denne  

 lov.
§ 8 a. (Ophævet) § 9. Loven træder i kraft den 1. august 1972. I loven af 19. juni 1974  

 fastsættes i § 23, stk. 3, at § 8 a i lov om skolelægeordning træder i krafr  

 den 1. april 1974.
 Stk. 2. Lov nr. 413 af 12. juli 1946 om skolelæger ophæves.
 § 10. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bilag 4 Lov om lægeundersøgelse af børn § 1. Efter nærmere af Indenrigsministeren fastsatte Retningslinier har  

 Børn, der endnu ikke er skolesøgende eller hjemmeunderviste, Adgang til  

 vederlagsfrit at faa foretaget i alt indtil 9 forebyggende  

 Helbredsundersøgelser af en Læge, heraf 3 i Barnets første Leveaar.
 § 2. Udgifterne til honorarer til læger for de i § 1 omhandlede  

 helbredsundersøgelser afholdes i København og Frederiksberg af kommunen oig i  

 øvrigt af amtskommunen.
Stk. 2. For helbredsundersøgelser, der foretages på en offentlig  

 institution af de ved denne ansatte læger, ydes der ikke honorar i henhold  

 til denne lov.
Indenrigsministeren kan bestemme, at denne regel også finder  

 anvendelse på nærmere angivne private institutioner, der modtager tilskud fra  

 det offentlige.
 Stk. 3. Kommuner og læger er forpligtet til efter regler fastsat af  

 sundhedsstyrelsen at afgive oplysninger om virksomheden i medfør af denne  

 lov.
 § 3. Tidspunktet for denne Lovs Ikrafttræden fastsættes af  

 Indenrigsministeren, der tillige fastsætter de nærmere Regler vedrørende  

 Lovens Gennemførelse.
Bestemmelserne i Lov Nr. 85 af 31. Marts 1937 om Bekæmpelse af Sygelighed  

 og Dødelighed blandt Børn i det første Leveaar, jfr.
Lov Nr. 107 af 13. Marts  

 1943, berøres ikke af Bestemmelserne i denne lov.
Bilag 5 Lov om tilbud om gratis vaccination mod visse sygdomme § 1. Indenrigsministeren fastsætter efter forhandling med  

 Amtsrådsforeningen i Danmark og Københavns og Frederiksberg kommuner regler  

 om tilbud om gratis vaccination mod visse sygdomme, herunder om, 1) hvilke sygdomme der skal tilbydes gratis vaccination mod, 2) hvilke persongrupper der skal tilbydes gratis vaccination, og 3) hvilke læger der skal kunne foretage vaccination efter loven.
 Stk. 2. Udgifterne ved vaccination efter stk. 1 afholdes af amtskommunerne  

 og Københavns og Frederiksberg kommuner.
 § 2. Sundhedsstyrelsen fastsætter retningslinier om gennemførelsen af  

 vaccinationer efter loven.
 Stk. 2. Sundhedsstyrelsen kan fastsætte regler om amtskommunernes og  

 Københavns og Frederiksberg kommuners pligt til at give oplysning om  

 vaccinationer efter loven.
 § 3. Loven træder i kraft den 1. april 1977.
 Stk. 2. Følgende lovbestemmelser ophæves:
1) lov nr. 84 af 31. marts 1931 om vaccination mod kopper, 2) lov nr. 208 af 19. april 1943 om tillæg til lov nr. 138 af 10. maj 1915  

 om foranstaltninger mod smitsomme sygdommes udbredelse (vaccination mod  

 difteri), 3) lov nr. 167 af 24. maj 1955 om vaccination mod børnelammelse, 4) § 16, stk. 5, i lov nr. 138 af 10. maj 1915 om foranstaltninger mod  

 smitsomme sygdommes udbredelse, 5) § 2, stk. 1, 2. pkt., i lov nr. 266 af 7. juni 1972 om  

 skolelægeordning.
 § 4. Loven gælder ikke for Færøerne og Grønland, men kan ved kongelig  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bilag 6 Lov om tandpleje m.v.
Kapitel 1 Tandplejens formål, organisation og ydelser.
 § 1. Tandplejens mål er, at befolkningen ved en god hjemmetandpleje og et  

 sammenhængende tilbud om forebyggelse og behandling kan udvikle  

 hensigtsmæssige tandplejevaner samt sunde tænder, mund og kæber og bevare  

 disse i funktionsdygtig stand gennem hele livet.
 § 2. Kommunalbestyrelsen skal sikre alle børn og unge under 18 år med  

 bopæl i kommunen adgang til vederlagsfri forebyggende og behandlende  

 tandpleje, jfr. dog stk. 3.
 Stk. 2. Unge på 16 og 17 år kan selv vælge, om de ønsker at modtage det  

 kommunale tandplejetilbud på kommunal klinik eller hos privat praktiserende  

 tandlæge, jfr. dog stk. 3 og § 3.
 Stk. 3. Behandlinger, der påbegyndes i den kommunale tandpleje, skal  

 færdiggøres i denne.
 § 3. Den kommunale tandpleje skal tilbydes enten på offentlige klinikker  

 eller hos praktiserende tandlæger, med hvilke kommunalbestyrelsen indgår  

 aftale.
 § 4. Kommunalbestyrelsen kan tilbyde forebyggende og behandlende tandpleje  

 til personer, der på grund af nedsat førlighed eller vidtgående fysisk eller  

 psykisk handicap kun vanskeligt kan udnytte de almindelige tandplejetilbud.
Stk. 2. Kommunalbestyrelsen kan beslutte, at personer, der modtager et  

 tandplejetilbud efter stk. 1, selv skal betale en del af udgiften til  

 tandplejen.
Egenbetalingen kan maksimalt udgøre samme procentvise størrelse  

 som den, der er gældende efter de regler, der fastsættes i henhold til lov om  

 offentlig sygesikring, jfr. § 6.
 § 5. Regler om omfanget af og kravene til den kommunale tandpleje, jfr. §§  

 2 og 4, fastsættes af indenrigsministeren.
 Stk. 2. Sundhedsministeren kan fastsætte regler om ressourceanvendelsen i  

 den kommunale børne- og ungdomstandpleje.
 § 6. Den offentlige sygesikring yder tilskud til tandpleje efter reglerne  

 i lov om offentlig sygesikring til personer, som ikke er omfattet af det  

 lovpligtige tilbud om kommunal børnetandpleje efter § 2, eller som modtager  

 tandpleje efter § 4.
Kapitel 2 Administration, finansiering, forsøg m.v.
 § 7. Den kommunale tandpleje forvaltes efter reglerne i lov om styrelse af  

 sociale og visse sundhedsmæssige anliggender.
 § 8. Amtsrådet og kommunalbestyrelserne skal sikre en koordination af den  

 offentlige tandpleje og tandplejen i privat praksis.
 § 9. Kommunalbestyrelsen og amtsrådet er forpligtet til at afgive  

 oplysninger om virksomheden i medfør af denne lov efter regler fastsat af  

 indenrigsministeren.
 § 10. Indenrigsministeren kan bemyndige sundhedsstyrelsen til at varetage  

 opgaver, der efter loven er henlagt til indenrigsministeren.
 § 11. Kommunerne afholder de udgifter, der er forbundet med den kommunale  

 tandpleje i henhold til § 2.
 § 12. Udgifter til tandpleje i henhold til § 4 afholdes af kommunerne.
 § 13. Indenrigsministeren kan godkende, at der iværksættes forsøg med nye  

 organisations- og behandlingsformer, ændrede tilskud og ændrede  

 honoreringssystemer, hvorved reglerne i §§ 2 og 4 i denne lov samt reglerne  

 om tilskud til tandpleje i lov om offentlig sygesikring kan fraviges.
Kapitel 3 Ikrafttrædelsesbestemmelser m.v.
 § 14. Loven træder i kraft den 1. januar 1987.
 Stk. 2. Med virkning fra 1. januar 1987 ophæves lov om børnetandpleje,  

 jfr. lovbekendtgørelse nr. 666 af 22. december 1977 med senere ændringer.
 Stk. 3. De administrative regler, der er fastsat i medfør af lov om  

 børnetandpleje, forbliver i kraft, indtil de afløses af forskrifter udstedt  

 efter denne lov.
 § 15. I lov nr. 276 af 26. maj 1976 om tandlæger indsættes efter § 11:
»§ 11 a.
Indenrigsministeren kan tillade, at der for en  

 forsøgsperiode tillægges tandplejere en selvstændig kompetence til at virke  

 uden instruktion og tilsyn fra en tandlæge inden for nærmere afgrænsede  

 virksomhedsområder.
Indenrigsministeren kan fastsætte nærmere regler  

 herom.« § 16. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bilag 7 Lov om hjemmesygeplejerskeordninger § 1. Kommunerne skal ved ansættelse af hjemmesygeplejersker yde  

 vederlagsfri hjemmesygepleje efter lægehenvisning.
 Stk. 2. Kommunerne kan ansætte sygehjælpere under  

 hjemmesygeplejerskeordningen.
 § 2. Regler om omfanget af og kravene til den kommunale  

 hjemmesygeplejerskeordning fastsættes af indenrigsministeren.
 Stk. 2. Retningslinier for tilrettelæggelsen af den kommunale  

 hjemmesygepleje fastsættes af sundhedsstyrelsen.
 § 3. Den kommunale hjemmesygeplejerskeordning forvaltes efter reglerne i  

 lov om styrelse af sociale og visse sundhedsmæssige anliggender.
 § 4. Kommunalbestyrelser og amtsråd er forpligtet til efter regler fastsat  

 af sundhedsstyrelsen at give oplysninger om virksomheden efter denne lov.
 § 5. For personer, der er fyldt 67 år afholder kommunerne endeligt  

 udgifteren vedrørende hjemmesygepleje i medfør af § 1.
 Stk. 2. For personer under 67 år afholder kommunerne og amtskommunerne  

 hver 50 pct. af udgifterne til hjemmesygepleje, bortset fra  

 administrationsudgifter der afholdes endeligt af kommunerne.
 Stk. 3. Indenrigsministeren kan efter forhandling med de kommunale  

 organisationer fastsætte nærmere regler om fordelingen mellem kommune og  

 amtskommune af udgifter i forbindelse med ydelser til personer under 67 år og  

 personder, der er fyldt 67 år.
 § 6. Loven træder ikraft den 1. april 1974.
 Stk. 2. Lov nr. 79 af 29. marts 1957 om hjemmesygepleje ophæves.
 § 7. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
Bilag 8 Lov om offentlig sygesikring Kapitel 1 Personkreds § 1. Enhver, der har bopæl her i landet, har ret til lovens ydelser på de  

 i loven nærmere fastsatte vilkår, jfr. dog stk. 2-6.
Stk. 2. Søfarende, der er forhyret med dansk skib, omfattes af loven under  

 tjenesteforholdet.
Efter tjenesteforholdets ophør omfattes de under ophold i  

 udlandet, på Færøerne eller i Grønland af loven i 2 måneder efter udløbet af  

 den dag, da tjenesteforholdet ophører, for så vidt de er tilmeldt som  

 hyresøgende.
Er de pågældende ikke tilmeldt som hyresøgende, omfattes de af  

 loven i 2 uger efter udløbet af den dag, da tjenesteforholdet ophører, dog  

 længst indtil de tager anden erhvervsmæssig beskæftigelse.  

 Indenrigsministeren fastsætter efter forhandling med industriministeren og  

 vedkommende organisationer af arbejdsgivere og arbejdstagere de nærmere  

 regler om, hvilke personer der omfattes af denne bestemmelse, og kan herunder  

 foretage de afvigelser fra lovens bestemmelser, som findes nødvendige eller  

 hensigtsmæssige som følge af de særlige forhold, der gælder for søfarende.
Stk. 3. Personer, der tilflytter fra Færøerne eller Grønland, har ret til  

 lovens ydelser straks efter tilflytningen.
Personer, der tilflytter fra  

 udlandet, har først ret til lovens ydelser 6 uger efter tilflytningen.  

 Indenrigsministeren kan fastsætte regler om, at nærmere angivne persongrupper  

 får adgang til lovens ydelser umiddelbart efter tilflytningen eller efter  

 kortere tids ophold end 6 uger.
 Stk. 4. Indenrigsministeren kan bestemme, at personer med bopæl på  

 Færøerne eller i Grønland under midlertidigt ophold her i landet kan modtage  

 lovens ydelser.
 Stk. 5. Indenrigsministeren kan fastsætte regler om, i hvilke tilfælde og  

 på hvilke nærmere vilkår udsendt personale ved herværende diplomatiske og  

 konsulære repræsentationer og sådanne personers familiemedlemmer skal have  

 adgang til lovens ydelser.
 Stk. 6. Indenrigsministeren fastsætter nærmere regler om, i hvilken  

 udstrækning lovens ydelser tilkommer personer, der er indkaldt til  

 militærtjeneste eller tjeneste, der træder i stedet herfor, optaget i  

 institutioner efter bestemmelser i lov om social bistand og de under  

 fængselsvæsenet hørende anstalter og arresthuse eller undergivet behandling  

 eller tilsyn fra nogen af de nævnte institutioner.
 § 2. Personer, der har foretaget anmeldelse efter stk. 3 om valg af  

 sikringsform 1 (gruppe 1-sikrede), og personer, der ikke har foretaget  

 anmeldelse om valg af sikringsform, har ret til vederlagsfri lægehjælp,  

 tilskud til tandbehandling og fysiurgisk behandling m.v. efter reglerne i §  

 6, stk. 1-3, § 8, stk. 2, og § 9, stk. 2.
 Stk. 2. Personer, der har foretaget anmeldelse efter stk. 3 om valg af  

 sikringsform 2 (gruppe 2-sikrede), har ret til tilskud fra den offentlige  

 sygesikring til delvis dækning af udgifter til lægehjælp m.v. efter reglerne  

 i § 6, stk. 4-5, § 8, stk. 3, og § 9, stk. 3. Indenrigsministeren kan dog  

 fastsætte bestemmelser, hvorefter lægehjælp m.v. i nærmere angivet omfang  

 ydes disse personer vederlagsfrit.
 Stk. 3. Anmeldelse om valg af sikringsform sker til kommunalbestyrelsen  

 een gang årligt efter nærmere af indenrigsministeren fastsatte regler.  

 Personer mellem 16 og 18 år kan vælge sikringsform uden samtykke fra værge  

 eller forældremyndighedens indehaver.
Stk. 4. Har samlevende forældre samme sikringsform, omfatter denne tillige  

 hjemmeværende børn under 16 år.
Har samlevende forældre hver sin  

 sikringsform, skal det angives, hvilken sikringsform hjemmeboende børn skal  

 være omfattet af.
Samlever forældrene ikke, har barnet samme sikringsform som  

 den af forældrene, det lever sammen med.
Er barnet ikke hjemmeboende, gælder  

 reglen i § 5, stk. 2.
 Stk. 5. Ydes der sygehjælp efter lov om social bistand eller af  

 rådighedsbeløbet for personlige tillæg til sociale pensioner til en person,  

 der har valgt at være gruppe 2-sikret, kan kommunalbestyrelsen beslutte, at  

 den pågældende også uden for det af indenrigsministeren i henhold til stk. 3  

 fastsatte tidspunkt skal overføres til gruppe 1-sikringen og forblive under  

 denne, så længe det skønnes påkrævet af hensyn til den pågældendes økonomiske  

 forhold og behov for sygehjælp.
 § 3. (Ophævet ved lov nr. 240 af 12. juni 1975).
 § 4. Uanset bestemmelsen i § 2, stk. 3, kan en person, der har valgt at  

 være gruppe 2-sikret, i ganske særlige tilfælde efter nærmere af  

 indenrigsministeren fastsatte regler overføres til gruppe 1-sikring.
§ 5. Sundhedsministeren fastsætter regler om udfærdigelse af et bevis til  

 personer, som har ret til ydelser efter loven.
Beviset gælder som  

 dokumentation for retten til ydelser efter loven.
Stk. 2. Sundhedsministeren fastsætter nærmere regler om, hvorledes de  

 sikringsformer, der er nævnt i § 2, skal gælde for 1) børn, der har fast ophold uden for deres hjem, og 2) personer, der ikke har bopæl her i landet.
Stk. 3. Sundhedsministeren kan fastsætte regler om opkrævning af et gebyr  

 for beviser, jf. stk. 1, der udstedes på grund af, 1) den sikrede ønsker ændringer af bevisets oplysninger, eller 2) bevisets bortkomst eller ødelæggelse.
Kapitel 2 Sygesikringens ydelser § 6. Til personer, der er omfattet af § 2, stk. 1, yder den offentlige  

 sygesikring vederlagsfri lægehjælp ved alment praktiserende læge.
Stk. 2. Indenrigsministeren fastsætter nærmere regler for ydelse af  

 lægehjælp efter stk. 1. Ministeren kan herunder fastsætte begrænsninger i  

 adgangen til valg af læge og bestemme, at personer, der vil gøre brug af  

 retten til lægehjælp efter stk. 1, skal vælge læge for 1 år ad gangen.  

 Meddelelse om valg af læge sker til kommunalbestyrelsen.
Ministeren kan  

 endvidere bestemme, at der i særlige tilfælde kan afkræves kontrolafgift for  

 benyttelse af lægehjælp efter stk. 1.
Stk. 3. Til personer, der er omfattet af § 2, stk. 1, ydes der efter  

 regler fastsat af indenrigsministeren fri lægehjælp ved speciallæge efter  

 henvisning fra alment praktiserende læge.
Ved behandling eller undersøgelse,  

 der efter henvisning fra alment praktiserende læge ydes af en speciallæge,  

 inden for hvis speciale der ikke findes nogen godkendt overenskomst med den  

 offentlige sygesikring, yder sygesikringen tilskud til delvis dækning af  

 udgiften efter regler, der fastsættes af indenrigsministeren efter  

 forhandling med sundhedsstyrelsen.
Stk. 4. Til personer, der er omfattet af § 2, stk. 2, yder den offentlige  

 sygesikring tilskud til delvis dækning af udgifter til lægehjælp, herunder  

 speciallægehjælp, medmindre indenrigsministeren i medfør af § 2, stk. 2, 2.  

 pkt., har fastsat, at hjælpen skal ydes vederlagsfrit.
Tilskudsbeløbet skal  

 udgøre samme beløb, som den offentlige sygesikring skulle have afholdt for  

 tilsvarende lægehjælp til en person, der er omfattet af § 2, stk. 1.  

 Eventuelle begrænsninger i antallet af besøg, konsultationer eller  

 behandlinger for sygesikringens regning finder tilsvarende anvendelse ved  

 ydelse af tilskud.
Stk. 5. I tilfælde, hvor en gruppe 2-sikret har fået så omfattende ydelser  

 af lægehjælp, at der må anses at foreligge misbrug af retten til tilskud i  

 henhold til stk. 4, kan amtsrådet bestemme, at den pågældende også uden for  

 det af indenrigsministeren i henhold til § 2, stk. 3, fastsatte tidspunkt  

 skal overføres til gruppe 1-sikringen og forblive i denne for en nærmere  

 fastsat periode.
Nærmere regler kan fastsættes af sundhedsstyrelsen.
 Stk. 6. Indenrigsministeren kan fastsætte regler om, at den offentlige  

 sygesikring afholder udgifter til nødvendig tolkebistand i forbindelse med  

 lægehjælp efter stk. 1-4.
§ 6 a.
Amtskommunen afholder hele udgiften til insulinpræparater, som er  

 ordineret af lægen, og som er optaget på en af sundhedsministeren udsendt  

 fortegnelse over tilskudsberettigede insulinpræparater.
§ 7. Amtskommunen afholder 75 pct. af udgiften til lægemidler, som er  

 ordineret af lægen (eller af tandlægen i det omfang, denne har ret til ved  

 recept at ordinere lægemidler), og som er optaget på en af  

 indenrigsministeren udsendt fortegnelse over lægemidler, der omfattes af  

 denne bestemmelse.
Det kan i fortegnelsen bestemmes, at amtskommunens  

 afholdelse af 75 pct. af udgiften til visse arter af lægemidler er betinget  

 af, at lægemidlet ordineres til bestemte sygdomme.
I ganske særlig tilfælde  

 kan sundhedsstyrelsen bestemme, at 75 pct. af udgiften til andre lægemidler,  

 der af lægen er ordineret en bestemt patient, også afholdes af amtskommunen.  

 Sundhedsstyrelsens afgørelse herom kan ikke indbringes for anden  

 administrativ myndighed.
Stk. 2. Amtskommunen afholder 50 pct. af udgiften til lægemidler, som er  

 ordineret af lægen (eller af tandlægen i det omfang, denne har ret til ved  

 recept at ordinere lægemidler), og som er optaget på en af  

 indenrigsministeren udsendt fortegnelse over lægemidler, som omfattes af  

 denne bestemmelse.
Det kan i fortegnelsen bestemmes, at amtskommunens  

 afholdelse af 50 pct. af udgiften til visse arter af lægemidler er betinget  

 af, at lægemidlet ordineres til bestemte sygdomme.
Sundhedsstyrelsen kan  

 bestemme, at 50 pct. af udgiften til andre lægemidler, der af lægen er  

 ordineret en bestemt patient, også afholdes af amtskommunen efter denne  

 bestemmelse.
Sundhedsstyrelsens afgørelse kan ikke indbringes for anden  

 administrativ myndighed.
Stk. 3. Amtskommunen afholder 50 pct. eller 75 pct. af udgiften til  

 lægemidler, der kan udleveres uden lægeordination, og som er optaget på en af  

 indenrigsministeren udsendt fortegnelse, såfremt de pågældende lægemidler ved  

 lægens eller tandlægens ordination angives som bestemt til folke-, invalide-  

 eller førtidspensionister eller til personer, der lider af en varig lidelse,  

 der kræver fortsat behandling med et af de pågældende lægemidler.
På  

 fortegnelsen anføres for hvert lægemiddel, hvilken procentandel af udgiften  

 der skal afholdes af amtskommunen.
 Stk. 4. Bestemmelserne i stk. 1-3 om tilskud til lægemidler gælder også,  

 når lægemidlet er indkøbt i et andet nordisk land end det, i hvilket det er  

 ordineret.
 Stk. 5. Tilskud efter stk. 1-4 ydes, såfremt de afholdte udgifter til  

 tilskudsberettigede lægemidler til den sikrede overstiger 800 kr. inden for  

 et kalenderår.
 Stk. 6. Uanset bestemmelsen i stk. 5 ydes tilskud efter stk. 1-4 til  

 lægemidler, der ordineres til personer, der modtager personligt tillæg til  

 dækning af medicinudgifter efter § 17, stk. 1, i lov om social pension.
 Stk. 7. Sundhedsministeren kan fastsætte regler om administration og  

 udbetaling af tilskud efter stk. 1-5 og kan herunder fastsætte regler om  

 apotekernes medvirken ved administrationen.
Stk. 8. De i stk. 1-3 omhandlede fortegnelser udarbejdes efter forhandling  

 med sundhedsstyrelsen.
Indenrigsministeren kan bemyndige sundhedsstyrelsen  

 til at foretage ændringer i de omhandlede fortegnelser, gældende for tiden  

 indtil bekendtgørelse om en ny fortegnelse udsendes af ministeren.
Stk. 9. Medicintilskudsnævnet, der består af højst 6 medlemmer, rådgiver  

 sundhedsstyrelsen i sager om de i stk. 1-3 nævnte forhold.
Medlemmerne af  

 nævnet, hvoraf 2 skal være alment praktiserende læger, beskikkes for 4 år ad  

 gangen af indenrigsministeren efter indstilling fra sundhedsstyrelsen.  

 Ministeren udpeger en formand blandt nævnets medlemmer.
Stk. 10. Indenrigsministeren kan fastsætte en forretningsorden for  

 medicintilskudsnævnet.
Medlemmerne af medicintilskudsnævnet må ikke være  

 økonomisk interesserede i nogen virksomhed, som fremstiller, importerer eller  

 forhandler lægemidler.
 § 8. Indenrigsministeren fastsætter efter forhandling med  

 sundhedsstyrelsen bestemmelser om, til hvilke former for tandeftersyn og  

 tandbehandling den offentlige sygesikring yder tilskud.
 Stk. 2. Til personer, der er gruppe 1-sikrede, yder den offentlige  

 sygesikring tilskud til tandeftersyn og tandbehandling efter nærmere regler,  

 der fastsættes af indenrigsministeren.
 Stk. 3. Til personer, der omfattes af § 2, stk. 2, yder den offentlige  

 sygesikring tilskud med samme beløb, som den skulle have afholdt for et  

 tilsvarende eftersyn eller en tilsvarende behandling af en person, der  

 omfattes af § 2, stk. 1.
§ 9. Den offentlige sygesikring yder efter retningslinjer fastsat af  

 sundhedsstyrelsen tilskud til fysiurgisk behandling, der udføres efter  

 henvisning af en læge og ved en autoriseret fysioterapeut.
Tilskud efter  

 denne bestemmelse ydes ikke til behandlinger på offentlige sygehuse eller på  

 sådanne private sygehuse eller klinikker, der modtager patienter til  

 fysiurgisk behandling efter overenskomst med offentlige sygehuse.
Tilskud til  

 behandling hos fysioterapeut på klinik kan kun ydes, hvis klinikken er  

 godkendt af amtsrådet, i Københavns og Frederiksberg kommuner af  

 kommunalbestyrelsen.
Sundhedsstyrelsen fastsætter regler for klinikkens  

 indretning.
Indenrigsministeren kan bestemme, at tilskud også ydes til anden  

 behandling, der udføres efter henvisning af en læge.
Tilskud ydes til  

 kiropraktisk behandling ved kiropraktor, der er godkendt af Dansk  

 Kiropraktor-Råd, selv om der ikke foreligger henvisning fra en læge.
 Stk. 2. Til personer, der er gruppe 1-sikrede, yder den offentlige  

 sygesikring tilskud til den ovennævnte behandling efter nærmere regler, der  

 fastsættes af indenrigsministeren.
 Stk. 3. Til personer, der omfattes af § 2, stk. 2, yder den offentlige  

 sygesikring tilskud med samme beløb, som den skulle have afholdt for en  

 tilsvarende behandling af en person, der omfattes af § 2, stk. 1.
 § 10. Den offentlige sygesikring yder efter regler fastsat af  

 indenrigsministeren tilskud til briller til børn under 16 år.
 Stk. 2. Tilskuddenes størrelse fastsættes af indenrigsministeren.
 § 11. Den offentlige sygesikring yder lægehjælp ved fødsel i  

 overensstemmelse med § 6.
 § 12. De nærmere vilkår for de ydelser, der efter indenrigsministerens  

 bestemmelser omfattes af loven, jfr. § 2, stk. 2, 2. pkt., § 6, stk. 2, § 6,  

 stk. 3, 1. pkt., § 8, stk. 2, og § 9, stk. 2, fastsættes ved overenskomster  

 afsluttet efter § 26, stk. 2.
Stk. 2. I de tilfælde, hvor det påhviler den sikrede at udrede en del af  

 betalingen for en ydelse i medfør af denne lov, betaler den sikrede sin andel  

 direkte til den yder (læge, tandlæge, fysioterapeut m.fl.), der er omfattet  

 af overenskomst, hvorefter denne rejser krav over for sygesikringen om det  

 tilskud, som den offentlige sygesikring skal yde.
Er yderen ikke omfattet af  

 en overenskomst, modtager den sikrede kontanttilskud fra kommunalbestyrelsen  

 efter § 23, stk. 1.
 Stk. 3. Foreligger der ingen godkendt overenskomst om vilkårene for  

 ydelser efter §§ 6, 8 og 9 til de i § 2, stk. 1, nævnte personer, har de  

 pågældende ret til at modtage tilskud fra den offentlige sygesikring til  

 delvis dækning af udgiften efter nærmere af indenrigsministeren fastsatte  

 regler.
 § 13. Kommunalbestyrelsen kan undtagelsesvis yde hjælp til supplering af  

 de i §§ 6, 8, 9 og 10 omhandlede ydelser.
 § 14. Til søfarende, der omfattes af denne lovs § 1, stk. 2, og til disse  

 personers dødsboer ydes der sygehjælp, barselhjælp, begravelseshjælp samt  

 betaling af hjemsendelsesudgifter efter nærmere af indenrigsministeren efter  

 forhandling med industriministeren fastsatte bestemmelser.
 § 15. Den offentlige sygesikring yder efter nærmere regler, der fastsættes  

 af indenrigsministeren, dækning for udgifter i forbindelse med  

 sygdomstilfælde eller dødsfald, der indtræder, når en af loven omfattet  

 person midlertidigt opholder sig i udlandet, på Færøerne eller i Grønland.  

 Har de pågældende adgang til sygehjælp under midlertidigt ophold i medfør af  

 en i § 20 omhandlet overenskomst, finder nærværende bestemmelse kun  

 anvendelse med hensyn til sådan sygehjælp og sådanne hjemrejseudgifter, som  

 ikke er omfattet af overenskomster.
§ 16. Dør en person, der indtil dødsfaldet havde ret til ydelser efter  

 denne lov, yder kommunalbestyrelsen en begravelseshjælp på 2.050 kr.
Beløbet  

 reguleres i overensstemmelse med § 28, stk. 1. Indenrigsministeren fastsætter  

 nærmere regler for begravelseshjælpens størrelse ved begravelse af et barn  

 under 16 år.
 Stk. 2. Til boet efter en person, der i tiden fra 1. januar 1954 til denne  

 lovs ikrafttræden uafbrudt har været nydende medlem af en anerkendt sygekasse  

 eller omfattet af begravelseshjælp i Danske Sygekassers Udligningskasse for  

 Begravelseshjælp, og som herigennem den 1. januar 1954 havde sikret sit bo en  

 højere begravelseshjælp end 350 kr., ydes der ud over det i stk. 1 omhandlede  

 beløb et tillæg svarende til det beløb, hvormed den sikrede begravelseshjælp  

 den 1. januar 1954 oversteg 350 kr.
Stk. 3. Personer, der ved lovens ikrafttræden er omfattet af direkte  

 forsikring i Danske Sygekassers Udligningskasse for Begravelseshjælp, og som  

 på dette tidspunkt ikke har bopæl her i landet, har ret til fripolice til  

 begravelseshjælp efter regler, der fastsættes af indenrigsministeren.
Retten  

 til begravelseshjælp efter en sådan fripolice bortfalder, hvis der ved den  

 pågældende persons død ydes begravelseshjælp i medfør af stk. 1-2.
Kapitel 3 Befordringsgodtgørelse § 17. Til personer, der er omfattet af § 2, stk. 1, og som modtager  

 pension efter lov om folkepension, lov om invalidepension m.v., lov om  

 pension og hjælp til enker m.fl., eller hvis ægtefælle modtager hustrutillæg  

 efter lov om folkepension § 11, stk. 2, eller lov om invalidepension m.v. §  

 12, stk. 2, yder kommunalbestyrelsen i sygdomstilfælde godtgørelse for  

 nødvendig befordring til og fra alment praktiserende læge, for så vidt de  

 pågældende behandles eller undersøges for amtskommunens regning efter denne  

 lov.
 Stk. 2. Ligeledes yder kommunalbestyrelsen i sygdomstilfælde godtgørelse  

 til den i stk. 1 omhandlede persongruppe for nødvendig befordring til og fra  

 speciallæge, for så vidt den pågældende behandling eller undersøgelse finder  

 sted for amtskommunens regning efter denne lov efter henvisning fra alment  

 praktiserende læge og ydes af den speciallæge inden for vedkommende speciale,  

 der har konsultationssted nærmest ved patientens opholdssted.  

 Indenrigsministeren fastsætter herudover nærmere regler om ydelse af  

 befordringsgodtgørelse til personer omfattet af § 2, stk. 1, ved besøg hos  

 speciallæge.
 Stk. 3. Endvidere yder kommunalbestyrelsen til personer, der er omfattet  

 af § 2, stk. 1, godtgørelse for nødvendig befordring med ambulance eller  

 særligt sygekøretøj til og fra akut skadebehandling hos alment praktiserende  

 læge eller speciallæge, for så vidt den pågældende behandling finder sted for  

 amtskommunens regning efter denne lov.
§ 18. Befordring, for hvilken der ydes godtgørelse efter § 17, skal ske  

 med det efter forholdene billigste forsvarlige befordringsmiddel og ydes kun,  

 når den enkelte befordringsudgift overstiger en af indenrigsministeren  

 fastsat grænse.
Kommunalbestyrelsen kan om fornødent rådføre sig herom med  

 lægen.
Nærmere regler om ydelse af befordringsgodtgørelse efter § 17 og  

 dækning af andre nødvendige rejseudgifter i forbindelse hermed fastsættes af  

 indenrigsministeren.
Stk. 2. Befordringsgodtgørelse ydes af kommunalbestyrelsen i den kommune,  

 i hvilken patienten opholder sig på det tidspunkt, da befordringen  

 rekvireres.
Søges befordringshjælp hos kommunalbestyrelsen på et midlertidigt  

 opholdssted, kan godtgørelse for tilbagekørsel fra læge kun forlanges til det  

 midlertidige opholdssted.
§ 19. Bestemmelser om kørselsgodtgørelse til læger, der tilkaldes til de i  

 § 2, stk. 1, omhandlede personer, fastsættes ved de i § 26 nævnte  

 overenskomster.
Foreligger der ingen godkendt overenskomstbestemmelse herom,  

 fastsætter indenrigsministeren de nærmere regler.
Kapitel 4 Overenskomster med andre stater § 20. Regeringen bemyndiges til at afslutte overenskomster med andre  

 stater om overflytning af personer mellem den offentlige sygesikring i  

 Danmark og andre stater, om gensidig ydelse af sygehjælp til personer under  

 midlertidigt ophold og om syge-, fødsels- og begravelseshjælp vedrørende  

 vandrende lønmodtagere og grænsearbejdere og vedrørende sådanne personers  

 familiemedlemmer.
 Stk. 2. I overensstemmelse med regler i de i stk. 1 omhandlede  

 overenskomster kan indenrigsministeren fastsætte bestemmelser om:
1. at der af den danske offentlige sygesikring ydes hel eller devis  

 refusion til den offentlige sygesikring eller en anden offentlig kasse i en  

 anden stat for udgifter til syge- eller fødselshjælp i vedkommende stat; 2. at der af den danske offentlige sygesikring afholdes udgifter til  

 begravelseshjælp i en anden stat; 3. at den danske offentlige sygesikring modtager hel eller delvis refusion  

 fra den offentlige sygesikring eller en anden offentlig kasse i en anden stat  

 for udgifter til syge-, fødsels- eller begravelseshjælp i Danmark, og 4. at personer, der i øvrigt ville være omfattet af denne lovs kapitel 1,  

 og sådanne personers dødsboer helt eller delvis undtages fra anvendelsen af  

 denne lov, for så vidt der i medfør af en i stk. 1 omhandlet overenskomst  

 tilkommer sådanne personer eller dødsboer ret til ydelser ifølge en anden  

 stats lovgivning om ydelser ved sygdom, fødsel eller begravelse.
Kapitel 5 Finansiering § 21. Udgiften ved ydelser ifølge denne lovs §§ 6-12, 15 og 19 afholdes af  

 vedkommende amtskommune: for så vidt angår København og Frederiksberg, af de  

 pågældende kommuner.
 Stk. 2. Udgiften til ydelser ifølge denne lovs §§ 16-18 afholdes af  

 kommunerne, bortset fra udgiften til ydelser efter § 16, stk. 3, der afholdes  

 af staten.
Stk. 3. Udgifter til ydelser i medfør af § 14 afholdes af staten.
Til  

 delvis dækning af udgifterne herved pålægges der rederne (ejerne) et bidrag  

 på 100 kr. årlig for hver søfarende i udenrigsfart.
Beløbet reguleres i  

 overensstemmelse med § 28, stk. 5. Indenrigsministeren fastsætter nærmere  

 regler om fremgangsmåden ved beregning og opkrævning af bidrag og kan træffe  

 bestemmelse om, at beløbet beregnes på anden måde end på årsbasis.
Stk. 4. Udgifter, der i medfør af § 20, stk. 2, skal dækkes af den danske  

 offentlige sygesikring, afholdes af staten.
Beløb, der i medfør af § 20, stk.  

 2, overføres til den danske offentlige sygesikring, indgår i statskassen.
Kapitel 6 Administration § 22. (Ophævet).
§ 23. Amtsrådet træffer afgørelser vedrørende ydelser efter §§ 6-12, § 15  

 og § 19. De tilsvarende afgørelser træffes for Københavns kommunes  

 vedkommende af magistraten og for Frederiksberg kommunes vedkommende af  

 kommunalbestyrelsen.
Indenrigsministeren kan efter forhandling med  

 vedkommende kommunale organisationer fastsætte regler om, at  

 kommunalbestyrelsen udbetaler kontantydelser, som efter ovennævnte  

 bestemmelser tilkommer de i § 2 omhandlede personer, på amtskommunens vegne.
Stk. 2. Amtsrådet nedsætter et udvalg på 4 eller 6 medlemmer.
Heraf  

 udpeger amtsrådet blandt medlemmerne af hvert af de stående udvalg, der  

 forvalter amtskommunens opgaver vedrørende sygehusvæsenet, sygesikring samt  

 sociale og øvrige sundhedsmæssige opgaver, mindst 1 medlem fra hvert udvalg.  

 Kommuneforeningen i vedkommende amtskommune udpeger et medlem. Øvrige  

 medlemmer udpeges af amtsrådet blandt dettes medlemmer.
For Københavns og  

 Frederiksberg kommuner nedsættes et udvalg på 5 medlemmer, hvoraf Københavns  

 magistrat udpeger 4 og Frederiksberg kommunalbestyrelse udpeger 1.
Stk. 3. Det påhviler det i stk. 2 nævnte udvalg at virke til fremme af  

 samarbejde og samordning mellem praktiserende læger, sygehuse og anden  

 sundhedsmæssig og social virksomhed.
Amtslægen (i København og Frederiksberg  

 tillige stadslægen) deltager i udvalgets møder, og udvalget kan yderligere  

 tilkalde repræsentanter for sygehuslæger, praktiserende læger og anden  

 sagkundskab på det sociale og sundhedsmæssige område.
Stk. 4. Der nedsættes for hvert af de i stk. 2 nævnte stedlige områder et  

 fællesudvalg bestående af medlemmerne af det i stk. 2 nævnte udvalg og et  

 lige så stort antal medlemmer udpeget af vedkommende lægekredsforening eller  

 lægekredsforeninger.
Fællesudvalget behandler klager vedrørende  

 lægebetjeningen efter nærmere regler, der fastsættes ved overenskomst, og  

 varetager i øvrigt opgaver, der måtte blive henlagt til fællesudvalget ved  

 overenskomst eller ved lokal aftale.
 Stk. 5. Indenrigsministeren kan efter forhandling med vedkommende  

 kommunale organisationer fastsætte nærmere regler om de i stk. 2 nævnte  

 udvalg og - efter forhandling med såvel vedkommende kommunale organisationer  

 som Den almindelige danske Lægeforening - fastsætte nærmere regler om  

 nedsættelse af fællesudvalg.
§ 24. Indenrigsministeren bistår amtskommuner og kommuner med  

 administrationen af denne lov og er dem behjælpelig med fornøden oplysning og  

 vejledning.
Indenrigsministeren kan bemyndige sundhedsstyrelsen til at  

 fastsætte bestemmelser, som ifølge § 8, stk. 2, og § 9, stk. 2, udfærdiges af  

 ministeren.
Stk. 2. Varetagelsen af de i § 14, § 20, stk. 2, og § 21, stk. 3, nævnte  

 opgaver samt af indenrigsministerens øvrige opgaver efter denne lov kan af  

 ministeren henlægges til en anden central statsmyndighed, herunder efter  

 forhandling med socialministeren til Socialstyrelsen.
Indenrigsministeren kan  

 pålægge amtskommuner og kommuner at bistå ved administrationen af disse  

 opgaver.
Stk. 3. Der nedsættes et sygesikringsnævn for søfarende på mindst 5  

 medlemmer, som udnævnes af indenrigsministeren, der tillige bestemmer,  

 hvilket af medlemmerne der skal være formand for nævnet.
Af medlemmerne skal  

 1 repræsentere rederne og 1 de søfarendes organisationer.
Stk. 4. Afgørelser truffet af kommunalbestyrelsen efter denne lov kan  

 indbringes for amtsankenævnet, i Københavns og Frederiksberg kommuner for den  

 sociale ankestyrelse.
Kommunalbestyrelsens afgørelser om de i § 13 omhandlede  

 ydelser kan dog ikke indbringes for anden administrativ myndighed.
 Stk. 5. Afgørelser truffet af amtsrådet vedrørende retten til ydelser  

 efter lovens kapitel 2 og afgørelser efter § 19 samt afgørelser truffet af  

 kommunalbestyrelsen på amtskommunens vegne efter § 23, stk. 1, kan indbringes  

 for den sociale ankestyrelse.
 Stk. 6. Afgørelser truffet af de i stk. 2 nævnte myndigheder, jfr. §§ 14,  

 20, stk. 2, og 21, stk. 3, kan indbringes for den sociale ankestyrelse.
Stk. 7. Klage til amtsankenævnet og ankestyrelsen indgives inden 4 uger  

 efter, at klageren har fået meddelelse om afgørelsen.
Amtsankenævnet og  

 ankestyrelsen kan se bort fra overskridelse af ankefristen, når der er særlig  

 grund hertil.
Afgørelse herom træffes af formanden for amtsankenævnet eller  

 chefen for ankestyrelsen.
§ 25. Indenrigsministeren kan til brug for varetagelsen af opgaver efter  

 denne lov indhente oplysninger fra amtskommuner, herunder sygehuse, kommuner,  

 klinikker, behandlende læger, tandlæger o.lign.
Indenrigsministeren kan  

 pålægge kommuner og amtskommuner at tilvejebringe statistiske oplysninger til  

 brug for indenrigsministerens administration af denne lov.
§ 26. Der nedsættes et centralt forhandlingsudvalg på 7 medlemmer for en  

 4-årig periode. 6 af medlemmerne vælges af Amtsrådsforeningen i Danmark, og 1  

 medlem udpeges af Københavns magistrat og Frederiksberg kommunalbestyrelse i  

 forening.
Finansministeriet og indenrigsministeriet udpeger hver 1  

 repræsentant og Kommunernes Landsforening 2 repræsentanter, der deltager i  

 forhandlingsudvalgets møder.
Indenrigsministeren kan fastsætte nærmere regler  

 om fremgangsmåden ved valg af medlemmer.
Stk. 2. Forhandlingsudvalget afslutter på den offentlige sygesikrings  

 vegne overenskomster med organisationer af læger m.fl. om vilkårene for de i lovens §§ 6, 8, 9 og 19 omhandlede ydelser.
De nævnte  

 overenskomster har kun gyldighed efter denne lov, for så vidt de er godkendt  

 af indenrigsministeren.
 Stk. 3. Inden indenrigsministeren fastsætter de nærmere regler, hvortil  

 ministeren er bemyndiget i § 1, stk. 3-6, § 5, stk. 2, § 8, stk. 1, § 9, stk.  

 1, og § 15, skal ministeren indhente en udtalelse fra forhandlingsudvalget.  

 Inden der afsluttes overenskomster med andre stater som omhandlet i § 20,  

 skal ministeren indhente en udtalelse fra forhandlingsudvalget.
 Stk. 4. Udgifterne ved forhandlingsudvalgets virksomhed fordeles på  

 amtskommunerne, Københavns og Frederiksberg kommuner efter regler, der  

 fastsættes af indenrigsministeren efter forhandling med Amtsrådsforeningen i  

 Danmark, Københavns magistrat og Frederiksberg kommunalbestyrelse.
 § 27. Der nedsættes et landssamarbejdsudvalg bestående af 3 repræsentanter  

 udpeget af Den almindelige danske Lægeforening og 3 repræsentanter udpeget af  

 det i § 26, stk. 1, nævnte forhandlingsudvalg blandt udvalgets medlemmer.  

 Udvalget udpeges for de kommunale råds funktionsperiode.
Stk. 2. Udvalget behandler spørgsmål i forbindelse med fortolkning af  

 overenskomster.
Endvidere kan udvalget tage spørgsmål op, der forelægges  

 udvalget af de i § 23, stk. 4, omhandlede fællesudvalg, og i øvrigt behandle  

 spørgsmål, der ved overenskomst er henlagt til udvalget.
 Stk. 3. Kan der ikke opnås enighed i landssamarbejdsudvalget om  

 fortolkningen af indgåede overenskomster, overgår behandlingen af spørgsmålet  

 til et voldgiftsråd, der omfatter landssamarbejdsudvalgets medlemmer samt en  

 af parterne uafhængig formand.
Stk. 4. Rådet vælger selv sin formand, således at der til valg kræves  

 mindst 4 stemmer.
Opnås sådant stemmeflertal ikke, vælges formanden af  

 indenrigsministeren.
Stk. 5. Rådets kendelser er bindende for parterne.
De nærmere bestemmelser  

 om rådets virksomhed fastsættes af indenrigsministeren efter forud indhentet  

 erklæring fra rådet.
Stk. 6. Indenrigsministeren bemyndiges til at oprette tilsvarende  

 landssamarbejdsudvalg og voldgiftsråd til at behandle spørgsmål vedrørende  

 forholdet mellem den offentlige sygesikring og henholdsvis tandlæger og  

 fysioterapeuter m.v.
Reglerne i stk. 1-5 finder tilsvarende anvendelse.  

 Antallet af medlemmer valgt af hver af parterne kan dog fastsættes til 2.
Kapitel 7 Forskellige bestemmelser § 28. Begravelseshjælpen i henhold til § 16 reguleres een gang årligt med  

 en procent, der fastsættes på finansloven for det pågældende år.
 Stk. 2. Det i § 21, stk. 3, omhandlede bidragsbeløb kan reguleres af  

 indenrigsministeren efter indhentet erklæring fra vedkommende  

 rederorganisationer under hensyn til indtrufne ændringer i udgifterne ved  

 ydelser, som omhandles i § 14.
§ 28 a.
Udbetaling af ydelser efter denne lov kan ikke danne grundlag for  

 regreskrav imod en skadevolder.
 § 29. Såfremt Den almindelige danske Lægeforening ophører at bestå, eller  

 såfremt der opstår en anden centralorganisation ved siden af denne forening,  

 afgør indenrigsministeren, til hvilken organisation de funktioner, som efter  

 denne lov er tillagt foreningen, skal henlægges.
§ 30. Midler indestående i anerkendte sygekasser og sammenslutninger af  

 sådanne, Statsbanepersonalets Sygekasse og Danske Sygekassers Udligningskasse  

 for Begravelseshjælp indgår i en fond, hvis indtægter kan anvendes til støtte  

 af socialmedicinsk, sundhedsmæssig og lignende virksomhed, til etablering af  

 plejehjem og til at imødekomme behovet for efterløn og understøttelse til  

 tidligere ansatte ved sygekasser m.v. og sådannes efterladte.
Midler, der er  

 hensat til pensionsformål, eller som med socialministerens godkendelse  

 overføres til kommuner i forbindelse med disses overtagelse af  

 pensionsforpligtelser over for tidligere ansatte og sådannes efterladte, kan  

 dog holdes uden for fonden.
Socialministeren fastsætter nærmere regler om  

 fondens ledelse og virksomhed og om tilsyn med fonden.
Stk. 2. Legater eller hjælpefonds, der efter de hidtil gældende regler har  

 været bestyret af en anerkendt sygekasse, overgår ved lovens ikrafttræden til  

 bestyrelse ved kommunalbestyrelsen i den kommune, inden for hvis område  

 vedkommende sygekasse har haft sin virksomhed.
For Københavns og  

 Frederiksbergs vedkommende kan Socialstyrelsen fastsætte de fornødne regler  

 om bestyrelsen af disse legater eller hjælpefonds, såfremt enighed herom ikke  

 opnås mellem Københavns magistrat og Frederiksberg kommunalbestyrelse.
 § 31. Loven træder i kraft den 1. april 1973.
 Stk. 2. Fra samme tidspunkt ophæves lov om den offentlige sygeforsikring,  

 jfr. lovbekendtgørelse nr. 403 af 23. oktober 1967 med senere ændringer, lov  

 nr. 95 af 12. april 1961 om Statsbanepersonalets Sygekasse med senere  

 ændringer og lov om kommunal lægehjælp, jfr. lovbekendtgørelse nr. 239 af 29.  

 august 1927.
 Stk. 3. De af sygekasserne trufne afgørelser vedrørende ydelser efter  

 sygeforsikringsloven, bortset fra dagpenge, kan indbringes for  

 sikringsstyrelsen indtil 4 uger efter den 1. april 1973. Om adgangen til at  

 se bort fra overskridelse af klagefristen gælder reglen i § 24, stk. 7.
 Stk. 4. Socialministeren kan sætte bestemmelserne i § 26 om nedsættelse af  

 et centralt forhandlingsudvalg og om forhandlingsudvalgets afslutning af  

 overenskomster i kraft fra et tidligere tidspunkt end 1. april 1973.
Stk. 5. Det påhviler de anerkendte sygekassers bestyrelser at gennemføre  

 afviklingen af kassernes den 1. april 1973 henstående uafsluttede økonomiske  

 mellemværender med staten, dagpengefonden, udligningskassen for  

 begravelseshjælp, medlemmer, læger m.fl. efter nærmere retningslinjer, der  

 fastsættes af sikringsstyrelsen efter forhandling med De samvirkende  

 centralforeninger af Sygekasser i Danmark.
De herved påløbende  

 administrationsomkostninger afholdes af kasserne.
 Stk. 6. For tiden efter 1. april 1973 finder bestemmelserne i § 35, stk.  

 3-5, i lov om den offentlige sygeforsikring anvendelse med hensyn til  

 restancer, der den 31. marts 1973 påhviler såvel nydende som bidragydende  

 medlemmer med betaling af medlemsbidrag til anerkendte sygekasser.
 § 32. Loven gælder ikke for Færøerne eller Grønland.
Bilag 9 Lov om sygehusvæsenet Kapitel I Almindelige bestemmelser § 1. Sygehusvæsenet varetages af amtskommunerne og Københavns og  

 Frederiksberg kommuner med de begrænsninger, der følger af opretholdelsen af  

 statslige sygehuse.
 Stk. 2. Reglerne i denne lov om amtskommuner gælder tillige for Københavns  

 og Frederiksberg kommuner.
§ 2. (Ophævet) § 3. Til en amtskommunes sygehusvæsen hører amtskommunens egne sygehuse og  

 fødeklinikker og andre til sygehusvæsenet knyttede behandlingsinstitutioner  

 samt amtskommunens egne rekonvalescenthjem.
 Stk. 2. Som led i løsningen af sygehusvæsenets opgaver kan en amtskommune  

 samarbejde med andre amtskommuners sygehusvæsen og med statens sygehuse.
Stk. 3. En amtskommune kan endvidere indgå overenskomst med eller på anden  

 måde benytte private institutioner som led i løsningen af sine  

 sygehusopgaver.
Indenrigsministeren kan fastsætte regler om amtskommunernes  

 benyttelse af sådanne institutioner.
 § 4. Indenrigsministeren kan fastsætte regler om amtskommunernes adgang  

 til som led i løsningen af sygehusvæsenets opgaver at drive eller benytte  

 institutioner i udlandet.
Kapitel II Berettigede personer og ydelsernes omfang § 5. Hver amtskommune yder vederlagsfri behandling ved sit sygehusvæsen  

 til personer, der enten 1) har bopæl i amtskommunen, jfr. dog stk. 2, eller 2) har bopæl andetsteds her i landet, jfr. dog stk. 2, men som  

 midlertidigt opholder sig i amtskommunen, såfremt hensigten med opholdet ikke  

 har været at opnå sygehusbehandling og patienten ikke tåler at flyttes til et  

 sygehus i bopælsamtskommunen eller i øvrigt trænger til øjeblikkelig hjælp.
Stk. 2. Personer, der tilflytter fra Færøerne eller Grønland, har ret til  

 den i stk. 1 omhandlede vederlagsfri behandling på vedkommende amtskommunes  

 sygehusvæsen straks efter tilflytningen.
Personer, der tilflytter fra  

 udlandet, har først ret til disse ydelser 6 uger efter tilflytningen.  

 Indenrigsministeren kan fastsætte regler om, at nærmere angivne persongrupper  

 får adgang til de i stk. 1 omhandlede ydelser umiddelbart efter tilflytningen  

 eller efter kortere tids ophold end 6 uger.
 Stk. 3. Indenrigsministeren kan fastsætte regler, hvorefter der ydes  

 personer med bopæl på Færøerne, i Grønland eller i udlandet, som midlertidigt  

 opholder sig her i landet, vederlagsfri behandling ved det amtskommunale  

 sygehusvæsen.
 Stk. 4. Indenrigsministeren kan endvidere fastsætte regler om, i hvilke  

 tilfælde og på hvilke vilkår behandling kan ydes til udsendt personale ved  

 diplomatiske og konsulære repræsentationer her i landet og sådanne personers  

 familiemedlemmer.
Stk. 5. Når de i stk. 1-4 nævnte personer med samtykke af sygehusvæsenet i  

 bopælsamtskommunen eller på det midlertidige opholdssted behandles på  

 statslige sygehuse eller ved en fremmed amtskommunes sygehusvæsen, behandles  

 patienten på samme vilkår som ved sygehusvæsenet i bopælsamtskommunen eller  

 på det midlertidige opholdssted.
Staten eller den amtskommune, der yder  

 behandlingen, kan afkræve bopælens eller det midlertidige opholdssteds  

 amtskommune betaling herfor.
Stk. 6. Indenrigsministeren kan fastsætte nærmere regler om betaling for  

 behandling på statslige sygehuse.
Indenrigsministeren kan endvidere fastsætte  

 regler om beregning af betalingen, når bopælens eller det midlertidige  

 opholdssteds amtskommune skal betale for en patients behandling ved en  

 fremmed amtskommunes sygehusvæsen.
 Stk. 7. Hvor særlige forhold taler herfor, kan indenrigsministeren  

 fastsætte regler om, at enhver amtskommune vederlagsfrit skal yde visse  

 behandlinger, uanset hvor patienten bor.
 Stk. 8. Uanset bestemmelserne i stk. 1-6 kan indenrigsministeren fastsætte  

 regler om, at der i særlige tilfælde opkræves betaling for visse behandlinger  

 og ydelser eller for behandling på visse institutioner.
§ 5 a.
Pensionister, der er indlagt på sygehus eller anden institution  

 under sygehusvæsenet, indbetaler egne indtægter efter reglerne i § 84, stk.  

 1, 5. og 6. pkt., § 84, stk. 3, og 85, stk. 2-5, i lov om social bistand fra  

 det tidspunkt, hvor kommunalbestyrelsen i henhold til § 46, stk. 2, i lov om  

 social pension har bestemt, at en social pension ikke skal udbetales for den  

 resterende del af indlæggelsestiden, dog tidligst fra det fyldte 67. år.
De  

 indbetalte beløb tilfalder vedkommende amtskommune.
Stk. 2. Indlagte personer over 67 år, der ikke er pensionister, og som må  

 anses for plejepatienter eller i øvrigt skønnes uegnede til mere varig  

 udskrivning til eget hjem, indbetaler egne indtægter efter de i stk. 1 nævnte  

 regler i lov om social bistand.
Der kan dog tidligst ske indtægtsinddragelse,  

 når de pågældende har haft en samlet indlæggelsestid på sygehus eller anden  

 institution under sygehusvæsenet på 6 måneder ud over indlæggelsesmåneden  

 regnet fra 1 1/2 år forud for indlæggelsen.
Afgørelsen om indtægtsinddragelse  

 kan kun træffes, hvis kommunalbestyrelsen har udtalt, at den pågældende ikke  

 ville være berettiget til under indlæggelsen at få udbetalt en pension i  

 henhold til lov om social pension.
De indbetalte beløb tilfalder vedkommende  

 amtskommune.
 Stk. 3. Personer over 67 år, der overflyttes til institution under  

 sygehusvæsenet fra et plejehjem eller en institution, der er omfattet af §  

 112, stk. 1, i lov om social bistand, og for hvem der hidtil har været  

 foretaget indtægtsinddragelse, indbetaler fortsat egne indtægter efter  

 reglerne i stk. 1.
 Stk. 4. Til pensionister, der under indlæggelse ikke får udbetalt pension  

 i henhold til lov om social pension, udbetaler institutionen et beløb til  

 personlige fornødenheder af samme størrelse som det beløb, der kan udbetales  

 til personlige fornødenheder efter §§ 84 og 118 i lov om social bistand.
Stk. 5. Til indlagte personer, der ikke er pensionister, og som må anses  

 for plejepatienter eller i øvrigt skønnes uegnede til mere varig udskrivning  

 til eget hjem, udbetaler institutionen et beløb til personlige fornødenheder  

 af samme størrelse som det i stk. 4 nævnte beløb.
Der kan dog tidligst ske  

 udbetaling, når de pågældende har haft en samlet indlæggelsestid på sygehus  

 eller anden institution under sygehusvæsenet på 6 måneder ud over  

 indlæggelsesmåneden regnet fra 1 1/2 år forud for indlæggelsen.
Til øvrige  

 indlagte personer, der ikke er pensionister, og som har haft en  

 længerevarende indlæggelse, kan der udbetales et beløb til personlige  

 fornødenheder, hvor særlige forhold gør sig gældende.
Størrelsen af det til  

 hver person udbetalte beløb kan ikke overstige det i stk. 4 nævnte beløb.
 Stk. 6. Indenrigsministeren kan fastsætte nærmere regler om indbetalingen  

 af egne indtægter og udbetalingen af beløb til personlige fornødenheder.
 § 6. Til personer, der i medfør af § 5 har ret til vederlagsfri  

 behandling, ydes befordring med ambulance eller særligt sygekøretøj, såfremt  

 deres tilstand gør dette nødvendigt.
 Stk. 2. Til de i stk. 1 nævnte personer, der modtager pension efter lov om  

 social pension, eller hvis ægtefælle modtager hustrutillæg til en sådan  

 pension, ydes endvidere befordring eller befordringsgodtgørelse, når  

 befordringen sker med andre befordringsmidler.
 Stk. 3. Befordring efter stk. 1 og 2 ydes til behandling på amtskommunale  

 sygehuse og de i § 3 nævnte institutioner samt på andre sygehuse m.v., der  

 ikke henhører under det almindelige amtskommunale sygehusvæsen, såfremt  

 institutionen (afdelingen) af indenrigsministeren er henført til denne  

 bestemmelse.
 Stk. 4. Indenrigsministeren fastsætter i øvrigt bestemmelser om, i hvilke  

 tilfælde der ydes befordring eller befordringsgodtgørelse.
Stk. 5. Når der anmodes om befordring eller befordringsgodtgørelse fra et  

 midlertidigt opholdssted, kan befordring eller befordringsgodtgørelse ved  

 hjemtransport efter udskrivning kun forlanges tilbage til det midlertidige  

 opholdssted.
Dog har personer med bopæl i udlandet ret til befordring eller  

 befordringsgodtgørelse ved transport til hjemlandet i det omfang, dette  

 følger af traktatlige forpligtelser.
 § 7. Befordring, for hvilken der ydes godtgørelse efter § 6, skal ske med  

 det efter forholdene billigste, forsvarlige befordringsmiddel og ydes kun,  

 når befordringsudgiften overstiger en af indenrigsministeren fastsat grænse.  

 Nærmere regler om ydelse af befordring og befordringsgodtgørelse og dækning  

 af andre nødvendige rejseudgifter i forbindelse hermed fastsættes af  

 indenrigsministeren.
§ 8. Befordring eller befordringsgodtgørelse ydes af den amtskommune, i  

 hvilken patienten opholder sig på det tidspunkt, da ydelsen rekvireres.
Dog  

 ydes befordring fra et sygehus uden for bopælsamtskommunen til fortsat  

 indlæggelse på et sygehus i bopælsamtskommunen af sidstnævnte amtskommune.
 Stk. 2. Indenrigsministeren kan efter forhandling med vedkommende  

 kommunale organisationer godkende, at udbetaling af befordringsgodtgørelse og  

 løsningen af andre befordringsopgaver i en amtskommune henlægges til  

 kommunalbestyrelserne, jfr. dog lov nr. 311 om offentlig sygesikring af 9.  

 juni 1971 § 22, på amtskommunens vegne.
§ 9. Afgørelser om, på hvilke vilkår en person har ret til behandling og  

 befordring eller befordringsgodtgørelse, herunder afgørelser truffet af  

 kommunalbestyrelsen i medfør af § 8, stk. 2, kan påklages til den sociale  

 ankestyrelse.
Klage til ankestyrelsen indgives inden 4 uger efter, at  

 klageren har fået meddelelse om afgørelsen.
Ankestyrelsen kan se bort fra  

 overskridelse af klagefristen, når der er særlig grund hertil.
Afgørelse  

 herom træffes af chefen for ankestyrelsen.
 Stk. 2. Ved behandling af klager over en af kommunalbestyrelsen i medfør  

 af § 8, stk. 2, truffet afgørelse skal ankestyrelsen indhente en udtalelse  

 fra vedkommende amtsråd.
 § 10. Indenrigsministeren fastsætter, i hvilket omfang reglerne i §§ 5-9  

 finder anvendelse, når amtskommunerne driver eller benytter institutioner i  

 udlandet, jfr. § 4.
 Stk. 2. For personer, der ikke ifølge reglerne i denne lov har ret til  

 vederlagsfri behandling, fastsættes regler vedrørende betaling af  

 indenrigsministeren.
Kapitel III Planlægningsbestemmelser § 11. Indenrigsministeren udfærdiger efter forhandling med sygehusrådet,  

 jfr. kapitel VI, vejledende retningslinier for varetagelsen og planlægningen  

 af sygehusvæsenet, herunder om afgrænsning, varetagelse og planlægning af  

 sygehusvæsenets lands- og landsdelsfunktioner.
Stk. 2. Det påhviler hver amtskommune at udarbejde en plan for  

 amtskommunens sygehusvæsen og at revidere planen, i det omfang udviklingen  

 gør dette nødvendigt.
Planen skal omfatte amtskommunens drift af eller  

 benyttelse af de institutioner, der er nævnt i § 3.
 Stk. 3. Væsentlige ændringer i en amtskommunes sygehusvæsen, der ikke er  

 forudsat i amtskommunens sygehusplan, kan kun gennemføres, såfremt der  

 foretages en revision af planen i overensstemmelse hermed.
Stk. 4. Sundhedsstyrelsens rådgivning indhentes forud for amtsrådets  

 vedtagelse af en plan eller revision heraf.
Indenrigsministeren fastsætter  

 nærmere regler herom.
 Stk. 5. Indenrigsministeren fastsætter nærmere regler for udarbejdelsen af  

 planer, herunder om tidsfrister for udarbejdelsen, om, hvilken periode  

 planerne skal omfatte, og om revision af planerne.
Stk. 6. Planen og revisioner heraf indsendes til indenrigsministeren.  

 Indenrigsministeren kan meddele amtsrådet sine bemærkninger til planerne.  

 Indenrigsministeren kan herunder i særlige tilfælde, når væsentlige  

 sundhedsmæssige hensyn taler derfor, bestemme, at en plan eller en revision  

 heraf, der indebærer væsentlige ændringer i en amtskommunes sygehusvæsen, på  

 ny skal behandles af amtsrådet.
Indenrigsministerens bestemmelse om fornyet  

 behandling i amtsrådet skal træffes senest 3 måneder efter indsendelsen af  

 den pågældende plan eller revision heraf.
Stk. 7. På grundlag af de indsendte planer udarbejder indenrigsministeren  

 en redegørelse for udviklingen på sygehusområdet.
Redegørelsen udsendes til  

 amtsrådene.
 § 12. (Ophævet).
§ 13. Det påhviler hver amtskommune at indgå aftaler om benyttelse af  

 lands- og landsdelsafdelinger på fremmede amtskommunale sygehuse samt på  

 statslige og private sygehuse.
Indenrigsministeren fastsætter nærmere regler  

 herom.
Stk. 2. Kan der ikke opnås enighed om indholdet af aftaler efter stk. 1,  

 kan indenrigsministeren træffe afgørelse herom efter anmodning fra en af de  

 berørte parter.
Vedrører uenigheden aftaler om benyttelse af rigshospitalet,  

 træffer indenrigsministeren afgørelse efter drøftelse i det kontaktudvalg,  

 der er nedsat i henhold til lov om rigshospitalets styrelse.
 Stk. 3. De indgåede aftaler indsendes til indenrigsministeren.
 Stk. 4. Indgår en amtskommune ikke de fornødne aftaler efter stk. 1 og de  

 i medfør heraf fastsatte regler, kan indenrigsministeren bestemme, at  

 betaling kan afkræves vedkommende amtskommune for patienter, der modtages til  

 behandling på lands- og landsdelsafdelinger på fremmede amtskommunale  

 sygehuse samt på statslige og private sygehuse, uden at der foreligger  

 samtykke fra vedkommende amtskommune til patientens behandling.
§ 14. (Ophævet) § 15. Det påhviler amtskommuner samt de private personer eller  

 institutioner, der driver sygehuse, at afgive beretning vedrørende  

 virksomheden efter nærmere af sundhedsstyrelsen fastsatte regler.
Kapitel IV Behandlingsinstitutioner for alkoholskadede § 16. Amtskommunerne driver behandlingsinstitutioner for alkoholskadede i  

 det omfang, behandlingen ikke finder sted på psykiatriske hospitaler eller  

 afdelinger.
 Stk. 2. En amtskommune kan indgå aftale med en privat institution eller  

 forening om driften af behandlingsinstitutioner for alkoholskadede.
Stk. 3. Behandling på institutioner for alkoholskadede er vederlagsfri,  

 uanset hvor patienten bor.
Ved indlæggelse på et behandlingshjem uden for den  

 amtskommune, hvor patienten bor, kan bopælsamtskommunen afkræves de med  

 behandlingen forbundne udgifter.
Stk. 4. Hver amtskommune udarbejder en plan for driften af  

 behandlingsinstitutioner for alkoholskadede og reviderer planen i det omfang,  

 udviklingen gør dette nødvendigt.
I planen tages stilling til antallet af  

 behandlingsinstitutioner og til samarbejdet mellem  

 behandlingsinstitutionerne, det øvrige sygehusvæsen og sundheds- og  

 socialvæsenet.
Planen og revisioner af denne skal godkendes af  

 socialministeren.
Socialministeren udfærdiger vejledende retningslinier for  

 udarbejdelsen af planen.
Kapitel IV a Sygehusberedskab § 16 a.
Det påhviler hver amtskommune at planlægge og gennemføre sådanne  

 foranstaltninger, at der under krigsforhold og under større katastrofer i  

 fredstid kan ydes syge og tilskadekomne behandling på sygehus eller  

 behandlingssteder uden for sygehusene.
Det påhviler statslige og private  

 sygehuse at planlægge og gennemføre sådanne foranstaltninger, at de på  

 tilsvarende måde som amtskommunale sygehuse kan indgå i sygehusberedskabet.
 Stk. 2. Indenrigsministeren fastsætter efter forhandling med sygehusrådet  

 vejledende retningslinier for sygehusberedskabets planlægning og  

 gennemførelse.
Stk. 3. Amtskommunens sygehusberedskabsplan skal omfatte de amtskommunale,  

 statslige og private sygehuse, der er beliggende i amtskommunen.
Planen  

 indsendes til indenrigsministeren.
Indenrigsministeren kan meddele amtsrådet  

 sine bemærkninger til planerne.
Indenrigsministeren kan herunder i særlige  

 tilfælde, når væsentlige beredskabsmæssige hensyn taler derfor, bestemme, at  

 en plan eller en revision heraf, der indebærer væsentlige afvigelser fra de  

 vejledende retningslinier, jfr. stk. 2, på ny skal behandles af amtsrådet.  

 Indenrigsministerens bestemmelse om fornyet behandling i amtsrådet skal  

 træffes senest 3 måneder efter indsendelsen af den pågældende plan eller  

 revision heraf.
På grundlag af de indsendte planer udarbejder  

 indenrigsministeren en redegørelse om sygehusberedskabsplanlægningen.
Kapitel V Tilskudsbestemmelser § 17. I særlige tilfælde kan der af statskassen ydes tilskud til hel eller  

 delvis dækning af udgifterne ved løsningen af særlige opgaver inden for det  

 amtskommunale sygehusvæsen.
 Stk. 2. Indenrigsministeren kan efter forhandling med socialministeren  

 fastsætte regler om, at der af staten ydes vedkommende amtskommune hel eller  

 delvis refusion af udgifter til befordring og behandling af personer, hvis  

 ret til vederlagsfri behandling her i landet følger af internationale  

 forpligtelser.
 § 18. Efter nærmere bestemmelse af indenrigsministeren kan der ydes  

 tilskud af statskassen til private sygehuse.
Kapitel VI Sygehusrådet § 19. Sygehusrådet virker i samarbejde med sundhedsstyrelsen for  

 gennemførelsen af sygehusvæsenets fælles foranstaltninger til støtte af de  

 lokale sygehusmyndigheder for at opnå en økonomisk god og forsvarlig drift  

 med en så hensigtsmæssig og fuld udnyttelse af de enkelte sygehuse som  

 muligt.
Sygehusrådet skal således medvirke til at opnå et hensigtsmæssigt  

 samvirke mellem de amtskommunale, statslige og private sygehuse og skal  

 medvirke til at fjerne de hindringer for fuld udnyttelse af sygehusene, som  

 skyldes de amtskommunale grænser.
 Stk. 2. Sygehusrådet bistår sundhedsstyrelsen i dens arbejde med  

 sygehusvæsenets opbygning og udbygning for at kunne give hele landets  

 befolkning lige adgang til den til enhver tid bedst mulige sygehusbehandling.
 Stk. 3. Sygehusrådet virker som rådgivende for indenrigsministeren i  

 spørgsmål vedrørende administration af sygehusvæsenet.
§ 20. Sygehusrådets formand beskikkes af indenrigsministeren.
Af rådets  

 øvrige medlemmer udpeges 1 af indenrigsministeren, 1 af  

 undervisningsministeren, 1 af finansministeren, 5 af Amtsrådsforeningen i  

 Danmark, 1 af Københavns kommune og 1 af Frederiksberg kommune.
 Stk. 2. Sundhedsstyrelsen udpeger en kommitteret, der deltager i rådets  

 forhandlinger uden stemmeret, men med ret til at stille sådanne forslag til  

 behandling i rådet, som skønnes fornødne for den rette løsning af  

 sygehusvæsenets opgaver.
Stk. 3. En repræsentant for civilforsvarsstyrelsen deltager i rådets  

 forhandlinger uden stemmeret, når der drøftes sager af betydning for  

 sygehusberedskabet.
Civilforsvarsstyrelsens repræsentant kan stille forslag  

 vedrørende sygehusberedskabet til behandling i rådet.
 Stk. 4. Sygehusrådet tilkalder sagkyndig bistand, når forholdene gør dette  

 ønskeligt.
 Stk. 5. Sygehusrådets funktionsperiode er 4 år.
 Stk. 6. Udgifterne i forbindelse med rådets virksomhed afholdes af  

 statskassen.
Kapitel VII Ikrafttrædelses- og ændringsbestemmelser § 21. Loven træder i kraft den 1. april 1975, § 24, og § 25, nr. 1 og nr.  

 4, og § 26 dog den 1. juli 1974.
 Stk. 2. Lov nr. 237 af 4. juni 1969 om sygehusvæsenet, som ændret ved lov  

 nr. 154 af 31. marts 1973, lov nr. 410 af 13. juni 1973 og ved nærværende  

 lov, ophæves den 1. april 1975.
 § 22. (Ophævet).
 § 23. (Ophævet).
 § 24. (Ophævet).
 § 25. I lov nr. 282 af 7. juni 1972 om svangerskabshygiejne og  

 fødselshjælp, som ændret ved § 2 i lov nr. 154 af 31. marts 1973, foretages  

 følgende ændringer:
 1. § 1, stk. 4 og 5, ophæves, og som nyt stk. 4 indsættes:
Stk. »4. De i lov om sygehusvæsenet fastsatte regler om vederlagsfri  

 behandling og undersøgelse på sygehuse m.v., om befordring eller  

 befordringsgodtgørelse i forbindelse hermed og om klageadgang finder efter  

 indenrigsministerens nærmere bestemmelse tilsvarende anvendelse med hensyn  

 til de i stk. 1-3 omhandlede ydelser.« 2. I § 7, stk. 1, udgår »§ 18 i«.
 3. § 12, stk. 1, ophæves.
 4. § 12, stk. 2, ophæves.
 § 26. I lov nr. 287 af 23. maj 1973 om bekæmpelse af kønssygdomme ophæves  

§ 2, stk. 2 og 3, og § 8, stk. 3.
 § 27. Loven gælder ikke for Færøerne og Grønland.
Bilag 10 Bilag 11 Oversigt over sundhedslovforslaget Kapitel 1. Opgaver og principper § 1. Hovedopgaver § 2. Principper § 3. Kommunernes opgaver § 4. Amtskommunernes opgaver § 5. Forebyggelse og sundhedsfremme § 6. Definitioner Kapitel 2. Personkreds § 7. Berettigede personer (hovedregel) § 8. Ventetid § 9. Midlertidigt ophold § 10. Fravigelse i henhold til traktater og forordninger § 11. Søfarende § 12. Værnepligtige og strafafsonere § 13. Bevis (sundhedskort) Kapitel 3. Graviditet og fødsel § 14. Forebyggende helbredsundersøgelse § 15. Fødselshjælp § 16. Vejledning om graviditetsforebyggelse Kapitel 4. Helbredsundersøgelse, sundhedspleje og vaccination § 17. Forebyggende helbredsundersøgelser af børn hos læge § 18. Småbørnssundhedspleje § 19. Skolesundhedspleje § 20. Vaccinationstilbud til børn og unge Kapitel 5. Kommunal tandpleje § 21. Børnetandpleje § 22. Behandlingssteder.
Tilskud til tandpleje for 16-17-årige § 23. Tilskud til tandpleje for 0-15-årige § 24. Omsorgstandpleje § 25. Koordination med tandplejen i privat praksis § 26. Bemyndigelse (generel) Kapitel 6. Hjemmesygepleje § 27. Opholdskommunens tilbud § 28. Hjemmesygeplejens indhold § 29. Bemyndigelse (generel) Kapitel 7. Ydelser i privat praksis m.v.
§ 30. Ydelsernes art § 31. Lægehjælp ved alment praktiserende læge § 32. Speciallægehjælp § 33. Vaccinationstilbud til voksne § 34. Bemyndigelse (generel) samt overenskomstregulering § 35. Supplerende kommunalt tilskud § 36. Ydelser under midlertidigt ophold i udlandet Kapitel 8. Tilskud til lægemidler § 37. Tilskud til lægemidler Kapitel 9. Sygehusvæsenet § 38. Amtskommunens behandlingstilbud § 39. Bemyndigelse (egenbetaling for berettigede) § 40. Amtskommunens sygehusvæsen § 41. Valg mellem sygehuse og afdelinger § 42. Bemyndigelse (højt specialiseret behandling i udlandet) § 43. Bemyndigelse (egenbetaling for ikke-berettigede) § 44. Indtægtsinddragelse under indlæggelse Kapitel 10. Patientbefordring § 45. Patientbefordring og befordringsgodtgørelse § 46. Uddannelse af ambulanceførere m.fl.
Kapitel 11. Begravelseshjælp § 47. Begravelseshjælp Kapitel 12. Planlægning og samarbejde § 48. Samordning § 49. Redegørelse fra sundhedsministeren § 50. Kommunale redegørelser § 51. Amtskommunens sundhedsplan § 52. Udtalelser og rådgivning om sundhedsplanen § 53. Ændring af sundhedsplanen § 54. Orientering af de centrale sundhedsmyndigheder § 55. Benyttelsesaftaler Kapitel 13. Administration § 56. Medicintilskudsnævnet § 57. Oplysningspligt § 58. Aktindsigt i optegnelser i privat praksis Kapitel 14. Finansiering § 59. Kommunerne § 60. Amtskommunerne § 61. Staten § 62. Bemyndigelse (fordeling af hjemmesygeplejeudgifter) § 63. Sygehusbehandling uden for amtskommunen § 64. Fortsat betalingsforpligtelse ved bopælsskift § 65. Statstilskud og -refusion Kapitel 15. Forsøgsvirksomhed § 66. Forsøgsvirksomhed Kapitel 16. Overgangs- og ikrafttrædelsesbestemmelser m.v.
§ 67. Ikrafttrædelse.
Ophævelse af gældende love m.v.
