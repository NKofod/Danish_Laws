Nr LSF 29 Forslag til Lov om ændring af lov om boligbyggeri (Kvoter for 1986,  

 byggeskadefond, ændret finansiering af byggeskader, ændret finansiering af  

 ungdomsboliger m.v.) Fremsat af boligministeren den 9. oktober 1985 § 1 I lov om boligbyggeri, jfr. lovbekendtgørelse nr. 407 af 26. juli 1984, som ændret ved § 15 i lov nr. 248 af 6. juni 1985, foretages følgende ændringer:
 1. I § 2 indsættes efter stk. 1:
»Stk. 2. Boligministeren kan godkende forretningsførerselskaber (hovedselskaber), der har udøvet almennyttig boligvirksomhed på grundlag af den før den 30. april 1946 gældende lovgivning.
Ved godkendelsen sidestilles selskabet med almennyttige forretningsførerselskaber, der er godkendt i medfør af stk. 1.« Stk. 2-3 bliver herefter stk. 3-4.
2. I § 3, stk. 5, nr. 4, ændres »med støtte efter § 54« til:  

 »eller ombygget med støtte efter § 54, § 54 a eller kap. 9 a«.
 3. I § 5, stk. 5, ændres »boligministeren« til:
 »kommunalbestyrelsen«.
4. I § 8, stk. 4, ændres »til enhver tid fastsatte officielle diskonto med tillæg af 2 pct. p.a.« til: »rente, der er fastsat efter § 5, stk. 1 og 2, i lov om renter ved forsinket betaling«.
 5. I § 10 indsættes efter stk. 9:
»Stk. 10. Selskabets ledelse kan ved aftale med kommunalbestyrelsen fravige bestemmelserne i stk. 3 for boliger, der udlejes til kommunen og anvendes som kommunale pensionistboliger, jf. kap. 12 i lov om individuel boligstøtte.« Stk. 10 bliver herefter stk. 11.
 6. I § 10, stk. 10, der bliver stk. 11, ændres »9« til:  

 »10«.
 7. I § 15, stk. 6, indsættes efter 1. pkt.:
»Afdelingsbestyrelsen kan være til stede ved 5 års eftersynet, jfr. § 62 b, stk. 2, og skal orienteres om den rapport, der udfærdiges på baggrund af eftersynet.« 8. I § 15, stk. 9, indsættes efter »varmefordelingsmåler,»:
 »elektricitetsmåler,».
 9. I § 18 indsættes efter stk. 2:
»Stk. 3. Har kommunalbestyrelsen truffet beslutning om, at overdragelse af ledige lejligheder i almennyttige boligselskaber skal godkendes af kommunalbestyrelsen i hvert enkelt tilfælde, finder reglerne om klageadgang i lov om individuel boligstøtte tilsvarende anvendelse, såfremt en boligsøgende afvises under hensyn til, at husstandsindkomsten er for lav i forhold til boligafgiften.« Stk. 3 og 4 bliver herefter stk. 4 og 5.
 10. I § 18, stk. 4, der bliver stk. 5, ændres »stk. 2 og 3« til:
 »stk. 2 og 4«.
11. I § 26, stk. 3, ændres »udgør 1 pct. månedlig for hver påbegyndt måned efter forfaldsdagen at regne« til: »fra forfaldsdagen at regne udgør den rente, der er fastsat efter § 5, stk. 1 og 2, i lov om renter ved forsinket betaling«.
 12. § 30, stk. 1, affattes således:
»Efter reglerne i dette kapitel og med udlånsmidler som anført i § 31 kan Boligselskabernes Landsbyggefond yde lån til almennyttige boligselskaber til opførelse af det antal lejligheder, boligministeren i det enkelte finansår har tilsagt at ville yde støtte efter reglerne i kap. 7 og 8. Af den årlige bevillingskvota skal mindst 1.000 lejligheder indrettes således, at de er velegnet til beboelse for ældre og handicappede.« 13. § 30, stk. 3, ophæves.
14. I § 38, stk. 2, nr. 1, tilføjes efter »omgivelser«: »,  

 herunder miljøforbedrende foranstaltninger,».
 15. § 48, stk. 2, affattes således:
»Stk. 2. Rentebidrag, afdragsbidrag og garanti kan ydes til indtil 9.000 lejligheder i finansåret 1986, jfr. dog § 54 b, stk. 1.« 16. I § 48 indsættes som stk. 3:
»Stk. 3. Meddeles der i et finansår ikke tilsagn om statsstøtte til det i stk. 2 anførte antal boliger, kan indtil 10 pct. af årets kvota tillægges kvoten for det følgende finansår.« 17. I § 54, stk. 1, indsættes efter 1. pkt.: »Det er en betingelse, at der til byggeriet er meddelt tilsagn om offentlig støtte inden 1. juli 1986.« 18. § 54, stk. 1, 3. pkt., affattes således:
»Sidstnævnte betingelse kan dog fraviges ved byggeri, hvortil der er bevilget driftssikring i medfør af lov om midlertidig offentlig støtte til almennyttigt boligbyggeri og statsstøttede kollegier, og byggeri, hvortil der er givet tilladelse til omprioritering til indekslån eller bevilget støtte i medfør af lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri.« 19. § 54, stk. 2, affattes således:
»Stk. 2. Lånet skal udgøre 10 pct. af udbedringsudgiften og tilvejebringes ved stats- og kommunelån til fonden på henholdsvis 7 pct. og 3 pct.
Lånet ydes i øvrigt på vilkår som anført i kap.
4.« 20. I § 54, stk. 3, ændres »77 pct.« til: »90 pct.«.
21. I § 54 a, stk. 2, udgår », heraf indtil 10 mill. kr. til delvis finansiering af miljøforbedrende foranstaltninger«.
 22. I § 54 b, stk. 2, indsættes efter »for«: »lån  

 til«.
 23. § 54 b, stk. 4, affattes således:
»Stk. 4. Boligministeren kan give tilsagn om rentebidrag og afdragsbidrag til indekslån til udbedring af byggeskader som nævnt i § 54, stk. 1, og til indekslån, der optages i forbindelse med udførelse af foranstaltninger som nævnt i § 54 a, stk. 1. Den nævnte støtte gives efter tilsvarende regler som i kap. 7, dog kan afdragsbidrag til lån til udbedring af byggeskader kun udgøre et beløb, der svarer til afdraget på den del af lånet, der ved lånets optagelse overstiger 77 pct. af de godkendte udbedringsudgifter.« 24. Overskriften i kapitel 8 a affattes således:
 »Udskillelse samt ejerlejlighedsopdeling af visse arealer«.
 25. Efter § 54 c indsættes som ny paragraf:
»§ 54 d.
Ejendomme, der tilhører almennyttige boligselskaber, kan opdeles i ejerlejligheder efter bestemmelserne i lov om ejerlejligheder, såfremt beboelsesarealet og alle sædvanlige fællesfaciliteter til brug for boligtagerne efter opdelingen udgør en ejerlejlighed.« 26. § 56, stk. 1, 1. pkt., ophæves, og i stedet indsættes:
»Det støttede byggeri skal have en tilfredsstillende udformning i planmæssig og teknisk henseende, og det skal under hensyntagen til kvalitet, udstyr og beliggenhed udføres for det lavest mulige beløb.
Bygherren skal stille fornødne krav til byggeriets andre parter om kvalitetssikring i forbindelse med opførelsen og driften af byggeriet.
Ejendommene skal holdes forsvarligt ved lige.« 27. I § 58, stk. 1, ændres »130 m2« til: »110 m2«.
 28. I § 59 udgår »skal holdes forsvarligt ved lige og«.
 29. Efter § 62 a indsættes som nyt kapitel:
»Kapitel 9 a Byggeskadefonden § 62 b.
Byggeskadefonden er en selvejende institution, der har til formål at yde støtte til udbedring af skader, som har deres årsag i forhold ved opførelsen af byggeriet.
Fonden omfatter byggeri, som modtager tilsagn om offentlig støtte efter § 48, § 63, § 67 eller § 81 efter den 30. juni 1986.
Stk. 2. Fonden skal med henblik på at vurdere bygningernes tilstand og registrere eventuelle skader inden 5 år fra afleveringen af det enkelte byggeri under fonden forestå og afholde udgiften ved gennemførelsen af et eftersyn (5 års eftersyn) af byggeriet.
 Boligministeren fastsætter de nærmere regler herom.
Stk. 3. Fonden formidler indvundne erfaringer vedrørende forebyggelse af byggeskader, årsager til byggeskader og skadernes udbedring.
§ 62 c.
Fonden yder støtte efter regler, der fastsættes af boligministeren, til dækning af indtil 95 pct. af bygningsejernes udgifter til udbedring af byggeskader.
Fonden kan dog gøre støtte betinget af, at bygningsejeren forpligter sig til at stille pantesikkerhed i det pågældende byggeri efter bestemmelserne i § 60 g, stk. 2.
Stk. 2. Dækning fra fonden kan opnås for skader, der anmeldes til fonden inden 20 år fra byggeriets aflevering.
Boligministeren kan fastsætte nærmere regler herom.
Stk. 3. Ansøgning om støtte indsendes til fonden gennem kommunalbestyrelsen i den kommune, hvor byggeriet ligger.
§ 62 d.
Fonden ledes af en bestyrelse på 11 medlemmer.
Kommunernes Landsforening vælger 1 medlem, Københavns og Frederiksberg kommuner vælger i fællesskab 1 medlem, Boligselskabernes Landsforening vælger 3 medlemmer.
Boligministeren vælger bestyrelsens øvrige medlemmer, hvoraf 3 skal repræsentere byggerier, hvortil der er meddelt tilsagn efter henholdsvis § 63, § 67 og § 81, og et skal have særlig sagkundskab inden for fondens virksomhedsområde.
Stedfortrædere vælges efter samme regler.
Alle valg sker for 4 år ad gangen.
Genvalg kan finde sted.
§ 62 e.
Fondens vedtægter skal godkendes af boligministeren.
Stk. 2. Senest 4 måneder efter hvert regnskabsårs afslutning skal fondens årsregnskab underskrevet af bestyrelsen og attesteret af revisor indsendes til boligministeren.
Boligministeren fastsætter regler for regnskabets form og indhold.
Stk. 3. Fondens regnskaber revideres af en statsautoriseret revisor, der udpeges af boligministeren efter indstilling fra fonden.
Boligministeren fastsætter regler for udøvelsen af revisors virksomhed.
Stk. 4. Samtidig med indsendelsen af fondens årsregnskab indsendes til boligministeren bestyrelsens beretning for fondens virksomhed og indvundne erfaringer i det forløbne regnskabsår.
Boligministeren fastsætter regler for beretningens form og indhold.
Stk. 5. Fonden skal på forlangende give boligministeren enhver oplysning om fondens virksomhed.
§ 62 f.
Fondens midler tilvejebringes gennem bidrag, som indbetales af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden byggeriets påbegyndelse senest godkendte anskaffelsessum.
Bidraget indbetales kontant senest på byggeriets afleveringstidspunkt.
Stk. 3. Er det nødvendigt til dækning af fondens udgifter, kan fonden efter boligministerens nærmere bestemmelse opkræve et løbende bidrag fra samtlige byggerier, der omfattes af fonden.
Stk. 4. Ved for sen indbetaling skal der tillige fra forfaldsdagen indbetales renter, der udgør den rente, der er fastsat efter § 5, stk. 1 og 2, i lov om renter ved forsinket betaling.
Stk. 5. Inddrivelse af bidrag og renter foretages af kommunalbestyrelsen i den kommune, hvor byggeriet er beliggende.
For inddrivelsen betaler bygningsejeren et gebyr til kommunalbestyrelsen.
Boligministeren fastsætter regler om gebyret.
 Der tillægges bidragene, renterne og gebyrerne udpantningsret.
§ 62 g.
Bygningsejernes udgifter til udbedring af byggeskader kan efter fradrag af støtte fra fonden finansieres gennem optagelse af indekslån.
Stk. 2. Fonden kan efter boligministerens nærmere bestemmelse beslutte, at fondens andel af udgiften til udbedring af byggeskader delvis finansieres gennem optagelse af indekslån i det pågældende byggeri med pantesikkerhed efter eventuelle lån efter stk. 1. Fonden betaler samtlige ydelser på lånet til det långivende realkreditinstitut på grundlag af en specificeret opgørelse fra instituttet.
Stk. 3. Boligministeren kan på statskassens vegne give tilsagn om garanti for den del af lånet, der på tidspunktet for lånets optagelse har pantesikkerhed ud over 65 pct. af ejendommens værdi, jfr. § 60, og højst inden for en lånegrænse på 90 pct. af udbedringsudgifterne.
Garantien omfatter til enhver tid så stor en del af lånets restgæld og eventuelt forfaldne terminsydelser, som det oprindelige garantibeløb udgjorde af hovedstolen.
Den del af restgælden, der ikke omfattes af garantien, har panteret forud for den garanterede del af restgælden.
Stk. 4. Det er en betingelse for statens påtagelse af garanti, at kommunalbestyrelsen påtager sig forpligtelse til at godtgøre statskassen halvdelen af statens eventuelle tab som følge af garantiforpligtelsen.
§ 62 h.
Realkreditinstitutter kan yde de indekslån, der er nævnt i § 62 g, stk. 1 og 2, efter samme regler, som i henhold til lov om indeksregulerede realkreditlån gælder for lån til opførelse af byggerier, hvortil der ydes rentebidrag.« 30. § 63, stk. 2, affattes således:
»Stk. 2. Tilsagn om statsstøtte kan gives til opførelse af indtil 4.000 andelsboliger i finansåret 1986. Udnyttes bevillingskvoten i et finansår ikke fuldt ud på grund af bortfald af tidligere meddelte tilsagn, overføres et hertil svarende antal boliger til det følgende finansår.
Meddelte tilsagn fra tidligere år, der bortfalder, overføres til 1986.« 31. I § 63 indsættes efter stk. 2 som nyt stykke:
»Stk. 3. Meddeles der i et finansår ikke tilsagn om statsstøtte til det i stk. 2 anførte antal boliger, kan indtil 10 pct. af årets kvota tillægges kvoten for det følgende finansår.« Stk. 3 og 4 bliver herefter stk. 4 og 5.
32. I § 63 a, stk. 2, indsættes efter »boligen«: »og ydes  

 med en forholdsmæssig andel af det samlede rentebidrag for ejendommen«.
 33. I § 64 indsættes som stk. 2:
»Stk. 2. Andelsboligforeningen skal på forlangende give kommunalbestyrelsen alle nødvendige oplysninger til belysning af foreningens økonomiske forhold, såfremt disse efter kommunalbestyrelsens skøn kan indebære risiko for udløsning af garantien efter stk. 1.« 34. § 67, stk. 2, affattes således:
»Stk. 2. Tilsagn om statsstøtte kan gives til opførelse af indtil 2.500 værelsesenheder i finansåret 1986.« 35. I § 67 indsættes efter stk. 2 som nyt stykke:
»Stk. 3. Meddeles der i et finansår ikke tilsagn om statsstøtte til det i stk. 2 anførte antal boliger, kan indtil 10 pct. af årets kvota tillægges kvoten for det følgende finansår.« Stk. 3-6 bliver herefter stk. 4-7.
 36. I § 70, stk. 1, ændres »25 pct.« til: »20 pct.«.
 37. § 70, stk. 4, affattes således:
»Stk. 4. Ud over statslån efter stk. 1 kan efter boligministerens nærmere bestemmelse ydes statslån til finansiering af rimelige udgifter til møblering og montering.« 38. I § 72 b, stk. 1, 2. pkt., ændres »eventuelle« til:  

 »eventuelt«.
 39. I § 73 a indsættes som stk. 6:
»Stk. 6. For kollegier, der med tilslutning fra folketingets finansudvalg har fået bevilget henstand med betaling af renter og afdrag på statslån, kan boligministeren forlænge henstandsperioden til 31. juli 1987.« 40. § 81, stk. 2, affattes således:
»Stk. 2. Tilsagn om statsstøtte kan gives til opførelse af indtil 1.000 lette kollektivboliger i finansåret 1986.« 41. I § 81 indsættes efter stk. 2 som nyt stykke:
»Stk. 3. Meddeles der i et finansår ikke tilsagn om statsstøtte til det i stk. 2 anførte antal boliger, kan indtil 10 pct. af årets kvota tillægges kvoten for det følgende finansår.« Stk. 3-5 bliver herefter stk. 4-6.
 42. Efter § 83 indsættes:
»§ 83 a.
Selskabet eller institutionen kan opsige lejeaftalen med 3 måneders varsel ved lejerens død. § 87 i lov om leje finder tilsvarende anvendelse.
Stk. 2. Opsigelse efter stk. 1 kan kun ske, når lejerens efterladte ægtefælle eller, såfremt lejeren dør uden at efterlade sig ægtefælle, en anden person, der i mindst 2 år har haft fælles husstand med lejeren, samtidig anvises en anden passende lejlighed.« 43. I § 86, stk. 3, ændres »boligbebyggelse« til:
 »boligbyggerilove«.
§ 2 Stk. 1. Loven træder i kraft den 1. januar 1986. Dog træder nr. 27 først i kraft den 1. juli 1986.
Stk. 2. § 1, nr. 4 og 11, finder anvendelse i det omfang, der skal betales rente for et tidsrum, efter at loven er trådt i kraft.
Stk. 3. § 1, nr. 9, finder anvendelse på afgørelser truffet efter den 31. december 1985.
Oprindeligt fremsat lovforslag Blad nr 53 § 1 I lov om boligbyggeri, jfr. lovbekendtgørelse nr. 407 af 26. juli 1984, som ændret ved § 15 i lov nr. 248 af 6. juni 1985 foretages følgende ændringer:
 1. I § 2 indsættes efter stk. 1:
»Stk. 2. Boligministeren kan godkende forretningsførerselskaber (hovedselskaber), der har udøvet almennyttig boligvirksomhed på grundlag af den før den 30. april 1946 gældende lovgivning.
Ved godkendelsen sidestilles selskabet med almennyttige forretningsførerselskaber, der er godkendt i medfør af stk. 1.« Stk. 2-3 bliver herefter stk. 3-4.
2. I § 3, stk. 5, nr. 4, ændres »med støtte efter § 54« til:  

 »eller ombygget med støtte efter § 54, § 54a eller kap. 9a«.
 3. I § 5, stk. 5, ændres »boligministeren« til:
 »kommunalbestyrelsen«.
4. I § 8, stk. 4, ændres »til enhver tid fastsatte officielle diskonto med tillæg af 2 pct. p.a.« til: »rente, der er fastsat efter § 5, stk. 1 og 2 i lov om renter ved forsinket betaling«.
 5. I § 10 indsættes efter stk. 9:
»Stk. 10. Selskabets ledelse kan ved aftale med kommunalbestyrelsen fravige bestemmelserne i stk. 3 for boliger, der udlejes til kommunen og anvendes som kommunale pensionistboliger, jf. kap. 12 i lov om individuel boligstøtte.« Stk. 10 bliver herefter stk. 11.
 6. I § 10, stk. 10, der bliver stk. 11, ændres »9« til:  

 »10«.
 7. I § 15, stk. 6, indsættes efter 1. pkt.:
»Afdelingsbestyrelsen kan være til stede ved 5-års-eftersynet, jfr. § 62b, stk. 2, og skal orienteres om den rapport, der udfærdiges på baggrund af eftersynet.« 8. I § 15, stk. 9, indsættes efter »varmefordelingsmåler,»:
»elektricitetsmåler,» 9. I § 18 indsættes efter stk. 2:
»Stk. 3. Har kommunalbestyrelsen truffet beslutning om, at overdragelse af ledige lejligheder i almennyttige boligselskaber skal godkendes af kommunalbestyrelsen i hvert enkelt tilfælde, finder reglerne om klageadgang i lov om individuel boligstøtte tilsvarende anvendelse, såfremt en boligsøgende afvises under hensyn til, at husstandsindkomsten er for lav i forhold til boligafgiften.« Stk. 3 og 4 bliver herefter stk. 4 og 5.
 10. I § 18, stk. 4, der bliver stk. 5, ændres »stk. 2 og 3« til:
 »stk. 2 og 4«.
11. I § 26, stk. 3, ændres »udgør 1 pct. månedlig for hver påbegyndt måned efter forfaldsdagen at regne« til: »fra forfaldsdagen at regne udgør den rente, der er fastsat efter § 5, stk. 1 og 2 i lov om renter ved forsinket betaling«.
 12. I § 30, stk. 1, affattes således:
»§ 30. Efter reglerne i dette kapitel og med udlånsmidler som anført i § 31 kan Boligselskabernes Landsbyggefond yde lån til almennyttige boligselskaber til opførelse af det antal lejligheder, boligministeren i det enkelte finansår har tilsagt at ville yde støtte efter reglerne i kap. 7 og 8. Af den årlige bevillingskvote skal mindst 1.000 lejligheder indrettes således, at de er velegnet til beboelse for ældre og handicappede.« 13. § 30, stk. 3 ophæves.
 14. § 31 affattes således:
»§ 31. Udlånsmidler tilvejebringes ved stats- og kommunelån til fonden i medfør af kap. 6. Lånene skal udgøre 18 pct. af de belånte ejendommes værdi, jfr. § 60. Kommunelånene udgør 6 pct. af ejendommens værdi, dog mindst en trediedel af grundudgifterne.
Statslånene udgør herefter den resterende del af udlånsbeløbet.« 15. I § 32 ændres »Lånet skal udgøre mindst 18 pct. af ejendommens værdi, jfr. § 60, og« til: »Lån fra stat og kommune skal«.
16. I § 38, stk. 2, nr. 1, tilføjes efter'omgivelser': », herunder miljøforbedrende foranstaltninger,».
17. I § 43, stk. 2, indsættes efter »6 pct. af værdien«:  

 »,dog mindst en trediedel af grundudgifterne,».
18. I § 44, stk. 1, indsættes efter »§ 43, stk. 2«: », dog  

 højst svarende til 3 pct. af ejendommens værdi opgjort efter § 60,».
 19. § 48, stk. 2, affattes således:
»Stk. 2. Rentebidrag, afdragsbidrag og garanti kan ydes til indtil 9.000 lejligheder i finansåret 1985 og indtil 7.500 lejligheder i finansåret 1986, jfr. dog § 54b, stk. 1. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985 overføres til 1986«.
20. I § 54, stk. 1, indsættes efter 1. pkt.: »Det er en betingelse, at der til byggeriet er meddelt tilsagn om offentlig støtte inden 1. juli 1986.« 21. § 54, stk. 1, 3. pkt., affattes således:
»Sidstnævnte betingelse kan dog fraviges ved byggeri, hvortil der er bevilget driftssikring i medfør af lov om midlertidig offentlig støtte til almennyttigt boligbyggeri og statsstøttede kollegier og byggeri, hvortil der er givet tilladelse til omprioritering til indekslån eller bevilget støtte i medfør af lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri.« 22. § 54, stk. 2, affattes således:
»Stk. 2. Lånet skal udgøre 10 pct. af udbedringsudgiften og tilvejebringes ved stats- og kommunelån til fonden på henholdsvis 7 pct. og 3 pct.
Lånet ydes i øvrigt på vilkår som anført i kap.
4.« 23. I § 54, stk. 3 ,ændres »77 pct.« til: »90 pct.«.
24. I § 54a, stk. 2, udgår »,heraf indtil 10 mill. kr. til delvis finansiering af miljøforbedrende foranstaltninger«.
 25. I § 54b, stk. 2, indsættes efter »for« : »lån  

 til«.
 26. § 54b, stk. 4, affattes således:
»Stk. 4. Boligministeren kan give tilsagn om rentebidrag og afdragsbidrag til indekslån til udbedring af byggeskader som nævnt i § 54, stk. 1, og til indekslån, der optages i forbindelse med udførelse af foranstaltninger som nævnt i § 54a, stk. 1. Den nævnte støtte gives efter tilsvarende regler som i kap. 7, dog kan afdragsbidrag til lån til udbedring af byggeskader kun udgøre et beløb, der svarer til afdraget på den del af lånet, der ved lånets optagelse overstiger 77 pct. af de godkendte udbedringsudgifter.« 27. § 56, stk. 1, 1. pkt., ophæves, og i stedet indsættes:
»Det støttede byggeri skal have en tilfredsstillende udformning i planmæssig og teknisk henseende, og det skal under hensyntagen til kvalitet, udstyr og beliggenhed udføres for det lavest mulige beløb.
Bygherren skal stille fornødne krav til byggeriets andre parter om kvalitetssikring i forbindelse med opførelsen og driften af byggeriet.
Ejendommene skal holdes forsvarligt vedlige.« 28. I § 58, stk. 1, ændres »130 kvm« til: »110 kvm«.
 29. I § 59 udgår »skal holdes forsvarligt ved lige og«.
 30. Efter § 62a indsættes som nyt kapitel:
»Kapitel 9a Byggeskadefonden § 62b.
Byggeskadefonden er en selvejende institution, der har til formål at yde støtte til udbedring af skader, som har deres årsag i forhold ved opførelsen af byggeriet.
Fonden omfatter byggeri, som modtager tilsagn om offentlig støtte efter § 48, § 63, § 67 eller § 81 efter den 30. juni 1986.
Stk. 2. Fonden skal med henblik på at vurdere bygningernes tilstand og registrere eventuelle skader inden 5 år fra afleveringen af det enkelte byggeri under fonden forestå og afholde udgiften ved gennemførelsen af et eftersyn (5-års-eftersyn) af byggeriet.
 Boligministeren fastsætter de nærmere regler herom.
Stk. 3. Fonden formidler indvundne erfaringer vedrørende forebyggelse af byggeskader, årsager til byggeskader og skadernes udbedring.
§ 62c.
Fonden yder støtte efter regler, der fastsættes af boligministeren, til dækning af indtil 95 pct. af bygningsejernes udgifter til udbedring af byggeskader.
Fonden kan dog gøre støtte betinget af, at bygningsejeren forpligter sig til at stille pantsikkerhed i det pågældende byggeri efter bestemmelserne i § 60g, stk. 2.
Stk. 2. Dækning fra fonden kan opnås for skader, der anmeldes til fonden inden 20 år fra byggeriets aflevering.
Boligministeren kan fastsætte nærmere regler herom.
Stk. 3. Ansøgning om støtte indsendes til fonden gennem kommunalbestyrelsen i den kommune, hvor byggeriet ligger.
§ 62d.
Fonden ledes af en bestyrelse på 11 medlemmer.
Kommunernes Landsforening vælger 1 medlem, Københavns og Frederiksberg kommuner vælger i fællesskab 1 medlem.
Boligselskabernes Landsforening vælger 3 medlemmer.
Boligministeren vælger bestyrelsens øvrige medlemmer, hvoraf 3 skal repræsentere byggerier, hvortil der er meddelt tilsagn efter henholdsvis § 63, § 67 og § 81 og et skal have særlig sagkundskab inden for fondens virksomhedsområde.
Stedfortrædere vælges efter samme regler.
Alle valg sker for 4 år ad gangen.
Genvalg kan finde sted.
§ 62e.
Fondens vedtægter skal godkendes af boligministeren.
Stk. 2. Senest 4 måneder efter hvert regnskabsårs afslutning skal fondens årsregnskab underskrevet af bestyrelsen og attesteret af revisor indsendes til boligministeren.
Boligministeren fastsætter regler for regnskabets form og indhold.
Stk. 3. Fondens regnskaber revideres af en statsautoriseret revisor, der udpeges af boligministeren efter indstilling fra fonden.
Boligministeren fastsætter regler for udøvelsen af revisors virksomhed.
Stk. 4. Samtidig med indsendelsen af fondens årsregnskab indsendes til boligministeren bestyrelsens beretning for fondens virksomhed og indvundne erfaringer i det forløbne regnskabsår.
Boligministeren fastsætter regler for beretningens form og indhold.
Stk. 5. Fonden skal på forlangende give boligministeren enhver oplysning om fondens virksomhed.
§ 62f.
Fondens midler tilvejebringes gennem bidrag, som indbetales af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden byggeriets påbegyndelse senest godkendte anskaffelsessum.
Bidraget indbetales kontant senest på byggeriets afleveringstidspunkt.
Stk. 3. Er det nødvendigt til dækning af fondens udgifter, kan fonden efter boligministerens nærmere bestemmelse opkræve et løbende bidrag fra samtlige byggerier, der omfattes af fonden.
Stk. 4. Ved for sen indbetaling skal der tillige fra forfaldsdagen indbetales renter, der udgør den rente, der er fastsat efter § 5, stk. 1 og 2 i lov om renter ved forsinket betaling.
Stk. 5. Inddrivelse af bidrag og renter foretages af kommunalbestyrelsen i den kommune, hvor byggeriet er beliggende.
For inddrivelsen betaler bygningsejeren et gebyr til kommunalbestyrelsen.
Boligministeren fastsætter regler om gebyret.
 Der tillægges bidragene, renterne og gebyrerne udpantningsret.
§ 62g.
Bygningsejernes udgifter til udbedring af byggeskader kan efter fradrag af støtte fra fonden finansieres gennem optagelse af indekslån.
Stk. 2. Fonden kan efter boligministerens nærmere bestemmelse beslutte, at fondens andel af udgiften til udbedring af byggeskader delvis finansieres gennem optagelse af indekslån i det pågældende byggeri med pantsikkerhed efter eventuelle lån efter stk. 1. Fonden betaler samtlige ydelser på lånet til det långivende realkreditinstitut på grundlag af en specificeret opgørelse fra instituttet.
Stk. 3. Boligministeren kan på statskassens vegne give tilsagn om garanti for den del af lånet, der på tidspunktet for lånets optagelse har pantesikkerhed ud over 65 pct, af ejendommens værdi, jfr. § 60 og højst inden for en lånegrænse på 90 pct. af udbedringsudgifterne.
Garantien omfatter til enhver tid så stor en del af lånets restgæld og eventuelt forfaldne terminsydelser, som det oprindelige garantibeløb udgjorde af hovedstolen.
Den del af restgælden, der ikke omfattes af garantien, har panteret forud for den garanterede del af restgælden.
Stk. 4. Det er en betingelse for statens påtagelse af garanti, at kommunalbestyrelsen påtager sig forpligtelse til at godtgøre statskassen halvdelen af statens eventuelle tab som følge af garantiforpligtelsen.
§ 62h.
Realkreditinstitutter kan yde de indekslån, der er nævnt i § 62g, stk. 1 og 2, efter samme regler, som i henhold til lov om indeksregulerede realkreditlån gælder for lån til opførelse af byggerier, hvortil der ydes rentebidrag.« 31. § 63, stk. 2, affattes således:
»stk. 2. Tilsagn om statsstøtte kan gives til opførelse af indtil 4.000 andelsboliger i hvert af finansårene 1985 og 1986. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« 32. I § 63a, stk. 2, indsættes efter »boligen«: »og ydes  

 med en forholdsmæssig andel af det samlede rentebidrag for ejendommen«.
 33. I § 64 indsættes som stk. 2:
»Stk. 2. Andelsboligforeningen skal på forlangende give kommunalbestyrelsen alle nødvendige oplysninger til belysning af foreningens økonomiske forhold, såfremt disse efter kommunalbestyrelsens skøn kan indebære risiko for udløsning af garantien efter stk. 1.« 34. § 67, stk. 2, affattes således:
»Stk. 2. Tilsagn om statsstøtte kan gives til opførelse af indtil 2.000 værelsesenheder i finansåret 1985 og indtil 2.500 enheder i finansåret 1986. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« 35. I § 70, stk. 1, ændres »25 pct.« til: »20 pct.«.
 36. § 70, stk. 4, affattes således:
»Stk. 4. Udover statslån efter stk. 1 kan efter boligministerens nærmere bestemmelse ydes statslån til finansiering af rimelige udgifter til møblering og montering.« 37. I § 72b, stk. 1, 2. pkt., ændres »eventuelle« til:  

 »eventuelt«.
 38. I § 73a indsættes som stk. 6:
»Stk. 6. For kollegier, der med tilslutning fra folketingets finansudvalg har fået bevilget henstand med betaling af renter og afdrag på statslån, kan boligministeren forlænge henstandsperioden til 31. juli 1987.« 39. § 81, stk. 2, affattes således:
»Stk. 2. Tilsagn om statsstøtte kan gives til opførelse af indtil 1.000 lette kollektivboliger i hvert af finansårene 1985 og 1986.
Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« 40. Efter § 83 indsættes:
»§ 83a.
Selskabet eller institutionen kan opsige lejeaftalen med 3 måneders varsel ved lejerens død. § 87 i lov om leje finder tilsvarende anvendelse.
Stk. 2. Opsigelse efter stk. 1 kan kun ske, når lejerens efterladte ægtefælle eller, såfremt lejeren dør uden at efterlade sig ægtefælle, en anden person, der i mindst 2 år har haft fælles husstand med lejeren, samtidig anvises en anden passende lejlighed.« 41. I § 86, stk. 3, ændres »boligbebyggelse« til:
 »boligbyggerilove«.
§ 2 Stk. 1. Loven træder i kraft den 1. januar 1986, jfr. dog stk. 4.
Stk. 2. § 1, nr. 4 og 11, finder anvendelse i det omfang, der skal betales rente for et tidsrum efter at loven er trådt i kraft.
Stk. 3. § 1, nr. 9, finder anvendelse på afgørelser truffet efter den 31. december 1985.
Stk. 4. § 1, nr. 14, 15, 17, 18 og 28, træder i kraft den 1. juli 1986.
Stk. 5. § 1, nr. 14, 15, 17 og 18, finder kun anvendelse, hvor tilsagn om statsstøtte efter § 48 i lov om boligbyggeri er afgivet efter den 30. juni 1986.
BEMÆRKNINGER TIL LOVFORSLAGET Almindelige bemærkninger Lovforslaget er i alt væsentligt en genfremsættelse af det forslag til lov om ændring af lov om boligbyggeri, der blev fremsat den 20. februar 1985 som L 184. Lovforslaget var til 1. behandling i folketinget den 27. februar 1985 og blev her henvist til folketingets boligudvalg.
Lovforslaget nåede ikke at blive færdigbehandlet inden udgangen af folketingssamlingen 1984-85.
Der er dog i forslaget indarbejdet enkelte ændringer i forhold til det tidligere fremsatte lovforslag.
Der foreslås indført en generel adgang for boligministeren til at overføre en eventuel uudnyttet del af kvoterne for henholdsvis almennyttige boliger, ungdsomsboliger, private andelsboliger og lette kollektivboliger til det nærmest følgende finsansår.
Der ønskes endvidere åbnet adgang til, at kommunale pensionistboliger i almennyttigt byggeri kan undtages fra bestemmelserne om istandsættelse ved fraflytning, og at afdelinger, der omprioriteres eller opnår støtte efter lov om omprioritering m.m. af visse almennyttige boligafdelinger kan opnå støtte til udbedring af byggeskader, selvom udbedringsudgiften ikke overstiger 10 pct. af bygningsværdien.
Vedrørende byggeskadefonden er indføjet en bestemmelse om, at bygningsejeren skal tiltræde, at fonden kan optage indekslån med sikkerhed i den udbedrede ejendom og at denne pantsætning kan ske uden boligministerens samtykke.
Endelig ønskes begrænsningen i § 54a, om at kun indtil 10 mill. kr. - af lånerammen på 40 mill. kr.
til ombygning af ledige lejligheder og miljøforbedrende foranstaltninger - kan anvendes til delvis finansiering af de miljøforbedrende arbejder ophævet.
Desuden er ikrafttrædelsesdatoer og skæringstidspunktet for byggerier, der bliver omfattet af byggeskadefonden i stedet for den gældende byggeskadefinansieringsordning rykket et halvt år, således at forslaget generelt træder i kraft den 1. januar 1986, mens finansieringsomlægningen til byggeskadefonden og ændringen af kommunens andel af grundkapitalindskud ved høje grundpriser først får virkning fra den 1. juli 1986. Ikrafttrædelsesdatoen for omlægningen af finansieringen af byggeskader efter § 54 og for ændringen af grundkapitalindskuddet til ungdomsboliger er opretholdt til den 1. januar 1986. Dette lovforslags bemærkninger, herunder konsekvenserne for de offentlige udgifter er udarbejdet i overensstemmelse hermed.
Lovforslaget indeholder herefter for det offentligt støttede byggeri i det væsentligste følgende elementer:
I.
Bevillingskvoter for 1986 for det offentligt støttede boligbyggeri (almennyttigt boligbyggeri, ungdomsboliger, andelsboliger, lette kollektivboliger), en generel adgang til at overføre andele af bevillingskvoterne fra et finansår til det nærmeste følgende, samt ønske om 4-årige rullende planlægningsperioder.
II.
Godkendelse af forretningsførerselskaber fra før 1946, således at de kan blive omfattet af bestemmelserne om almennyttig boligvirksomhed og bragt ind under det kommunale regnskabstilsyn.
III.
Mulighed for at kommunerne og boligselskaberne for kommunale pensionistboliger i almennyttigt byggeri ved aftale kan fravige de generelle bestemmelser om istandsættelse ved fraflytning.
IV.
Harmonisering af klagereglerne for kommunal afvisning af boligsøgende under henvisning til lav husstandsindkomst i forhold til boligafgiften med klagereglerne i lov om individuel boligstøtte.
V. Ændring af fordelingen af statens og kommunernes andel af grundkapitalen i almennyttigt byggeri, således at kommunens andel ved høje grundudgifter gøres afhængig heraf.
VI.
Nedsættelse af det maksimale tilladte bruttoetageareal i offentligt støttet boligbyggeri fra 130 kvm til 110 kvm.
VII.
Omlægning af en del af den offentlige støtte ved udbedring af byggeskader i almennyttigt boligbyggeri opført med tilsagn inden 1. juli 1986 fra grundkapital til realkreditlån, hvortil der ydes statslige rente- og afdragsbidrag.
VIII.
Adgang til at byggerier, der omprioriteres eller opnår støtte i henhold til lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri, kan opnå støtte til udbedring af byggeskader uanset lovens generelle regel om, at udbedringsudgiften skal udgøre over 10 pct. af bygningsværdien.
IX.
Ophævelse af den særlige økonomiske begrænsning af udlån til miljøforbedrende foranstaltninger.
X.
Etablering af en byggeskadefond og regler for finansiering af udbedring af byggeskadearbejder i offentligt støttet boligbyggeri opført med tilsagn fra og med 1. juli 1986. Herunder en præcisering af bl.a. bygherrens ansvar for kvalitetssikring ved opførelsen, bygherrens ansvar for at byggeriet holdes forsvarligt ved lige samt indførelse af et 5-års-eftersyn.
XI.
Nedsættelse af den statslige grundkapital til ungdomsboliger fra 25 til 20 pct.
XII.
Forlængelse af henstandsordning for betaling af afdrag og renter for 9 kollegier.
Herudover indeholder lovforslaget mindre væsentlige ændringer hovedsagelig af redaktionel og præciserende karakter.
 ad I:
Lovforslaget indeholder forslag om bevillingskvoter for det støttede byggeri for finansåret 1986, idet den gældende boligbyggerilov ikke indeholder bevillingskvoter for tiden efter 1985.
Den samlede kvote for det støttede byggeri foreslås fastsat til 15.000 enheder i 1986.
Da der har vist sig at være en meget stor efterspørgsel efter ungdomsboliger, og da væksten i det private boligbyggeri ikke tilgodeser denne efterspørgsel, foreslås kvoten for ungdomsboliger forøget med 500 enheder fra 2.000 enheder i 1985 til 2.500 i 1986.
På baggrund af udviklingen i det private boligbyggeri og den øgede byfornyelsesaktivitet foreslås kvoten for almennyttige boliger reduceret med 1.500 boliger, således at der i 1986 kan gives tilsagn om offentlig støtte til 7.500 almennyttige boliger mod 9.000 i år.
Kvoterne for private andelsboliger og lette kollektivboliger foreslås uændret fastsat til henholdsvis 4.000 og 1.000 boliger.
Af teknisk administrative grunde foreslås åbnet adgang til, at en eventuel uudnyttet andel af kvoten til henholdsvis almennyttigt boligbyggeri, ungdomsboliger, private andelsboliger og lette kollektivboliger kan overføres til det nærmest følgende finansår.
En sådan overførselsadgang vil indebære en mere hensigtsmæssig planlægning af tilsagnsgivningen.
For at opnå en længererækkende bevillingspraksis for boligministeriets (boligstyrelsens) tilsagnsgivning om offentlig støtte til boligbyggeri (almennyttige boliger, private andelsboliger, ungdomsboliger og lette kollektivboliger) og dermed også smidiggøre den kommunale planlægning af det støttede nybyggeri, vil boligministeren - fra og med dette forslag - ved de årlige forslag til kvoter for det efterfølgende finansår samtidig angive nogle under hensyn til bl.a. udviklingen i den samlede byggeaktivitet foreløbigt planlagte kvoter for de 3 derpå følgende finansår (budgetoverslagene).
Hensigten hermed er, at kommunerne på baggrund af de kvoter folketinget vedtager og de af boligministeren for budgetoverslagsårene opstillede foreløbige og vejledende kvoter skal anmelde deres ønsker om de forskellige typer af støttet byggeri i hvert af årene i hele den 4-årige periode.
Med udgangspunkt i disse ønsker forhandler boligstyrelsen og den enkelte kommune sig herefter frem til et tilsagnsforløb for kommunen i hele 4-års-perioden.
Tilsagnene til kommunerne vedrørende det første år er, i og med at folketinget har vedtaget dette års kvoter, bindende, mens tilsagnene for de 3 budgetoverslagsår, naturligvis kun kan være vejledende og foreløbige.
De vil herefter indgå i den næste forhandlingsrunde mellem boligstyrelsen og kommunerne.
Denne vil finde sted det følgende år på baggrund af de kvoter, folketinget til den tid vil have vedtaget og de vejledende kvoter, boligministeren på det tidspunkt har fremlagt for folketinget for de derpå følgende 3 budgetoverslagsår.
Den 4-årige rullende planlægning for det støttede byggeri vil bedre end det nuværende kvotetildelingssystem muliggøre en fælles planlægning af byfornyelsesindsatsen og nybyggeriet i kommunerne.
Samtidig vil en sådan koordineret tilrettelæggelse af byggeaktiviteten lettere kunne knyttes sammen med den øvrige kommunale planlægning og udgiftsdisponering.
Her tænkes i særlig grad på den fysiske og økonomiske planlægning samt planlægningen på serviceområderne, der hyppigt rækker adskillige år frem i tiden.
En sådan øget integrering af kommunernes planlægning på bygge- og boligområdet med den øvrige planlægning samt en længere tidshorisont for beslutningerne vil kunne medvirke til en mere gnidningsfri og planlagt gennemførelse end ellers af både statens og kommunernes bygge- og boligpolitiske foranstaltninger.
Som udgangspunkt for dette års forhandlinger mellem boligstyrelsen og kommunerne arbejdes med følgende vejledende bevillingskvoter for perioden 1987-89:
Når der i perioden 1987-89 ikke er sat antal på de lette kollektivboliger hænger det sammen med regeringens bebudede ældreboligreform, der forudsættes at træde i kraft den 1. januar 1987. Det er således ikke udtryk for et aktivitetsfald, ligesom forslagene om bevillingskvoter for 1986 og de i tabellen anførte foreløbige og vejledende kvoter for de øvrige offentlige støttede boligtyper for årene 1987-89 heller ikke er udtryk for reduktioner i den aktivitet og dermed statens indsats på bygge- og boligområdet - der har været gennem en årrække.
Forslagene skal således ud over ældreboligreformen dels ses i sammenhæng med og som konsekvens af den fortsatte vækst i aktiviteten inden for byfornyelsesområdet og dels som en konsekvens af den mindre kvotenedskrivning den foreslåede omlægning af byggeskadefinansieringen betyder.
Fordelingen af kvoter på de forskellige typer af støttet byggeri i de enkelte år skal ligeledes ses på baggrund af det ændrede efterspørgselsmønster, som både befolkningsudviklingen, befolkningssammensætningen og udviklingen i det private boligbyggeri allerede har og fortsat må forventes at give anledning til.
 ad II:
For at bringe Københavns Almindelige Boligselskab, der udøver en forretningsførervirksomhed, som stort set svarer til andre større almennyttige forretningsførerselskabers, ind under boligbyggerilovens bestemmelser om kommunalt tilsyn, om adgang til at foretage udlån samt om Boligselskabernes Landsbyggefonds indeståelse for tab på lån til afdelinger og/eller datterselskaber, foreslås boligministerens bemyndigelse til at godkende almennyttige forretningsførerselskaber udvidet til også at omfatte forretningsførerselskaber, der har udøvet almennyttig boligvirksomhed på grundlag af den før 30. april 1946 gældende lovgivning.
 ad III:
Det foreslås, at boligselskabernes ledelse ved aftale med kommunalbestyrelsen for kommunale pensionistboliger i almennyttigt byggeri kan fravige bestemmelserne om istandsættelse ved fraflytning.
 ad IV:
Det foreslås, at reglerne om klageadgang i lov om individuel boligstøtte også skal finde anvendelse ved en kommunalbestyrelses afvisning af boligsøgende under henvisning til, at indkomsten er for lav i forhold til boligudgiften.
 ad V:
Man har i boligministeriet ved tilsagnsgivningen hæftet sig ved, at de gennemsnitlige grundudgifter i de senere år ved opførelse af almennyttigt boligbyggeri har ligget på 16-17 pct. af de samlede anskaffelsesudgifter, og at denne andel har haft en svagt stigende tendens, selv om der i perioden 1979-83 var betydelige fald i priserne på byggegrunde til ejerboliger.
Det må samtidig konstateres, at den nuværende udformning af rammebeløbsordnigen ikke indeholder noget særskilt incitament for parterne til at søge at holde grundpriserne nede på et rimeligt niveau.
Der foreslås derfor indført en ordning, hvorefter kommunerne - der i praksis ofte er involveret i grundkøbet og under alle omstændigheder har afgørende indflydelse på opstillingen af krav til grundmodning - får et særligt økonomisk incitament til at søge grundudgifterne og dermed også anskaffelsessummen og lejernes boligudgift begrænset mest muligt.
Det skal i denne sammenhæng nævnes, at både anskaffelsessummerne og stigningstakten i anskaffelsessummerne vil blive søgt yderligere begrænset gennem ændringer i de administrativt fastsatte regler for rammebeløbene.
Således vil opreguleringen af rammebeløbene blive foretaget kvartalsvis på baggrund af stigningen i industriens timelønsindeks mod nu byggeomkostningsindekset og tillæggene til rammebeløbene for det enkelte byggeri vil blive påbegyndt aftrappet, når den gennemsnitlige lejlighedsstørrelse i bruttoetageareal overstiger 70 kvm.
Hensigten hermed er dels at begrænse væksten i starthuslejerne i det støttede boligbyggeri til at følge lønudviklingen og dels at give et økonomisk incitament til at lejlighedssammensætningen og lejlighedsstørrelserne i det enkelte byggeri tilpasses den stigende efterspørgsel efter mindre og billigere lejligheder.
 ad VI:
Med baggrund i udlejningssituationen for store nye almennyttige lejligheder foreslås en nedsættelse af de maksimalt tilladte bruttoetagearealer pr. lejlighed i alt offentligt støttet byggeri.
 ad VII:
Som et led i regeringens fortsatte bestræbelser på at nedsætte de offentlige udgifter og for at få parallellitet til realkreditlovgivningens belåningsregler for forbedrings- og vedligeholdelsesarbejder foreslås en ændret byggeskadefinansiering for almennyttigt byggeri opført med tilsagn før 1. juli 1986.
 ad VIII:
For at sikre det økonomiske grundlag for at også mindre byggeskader udbedres i byggerier, der omfattes af lov om omprioritering m.v.
af visse almennyttige boligafdelinger, foreslås at disse byggerier undtages fra den generelle 10 pct. regel.
En tilsvarende bestemmelse er allerede optaget i loven for byggeri, hvortil der er bevilget driftssikrng i medfør af lov om midlertidig offentlig støtte til almennyttigt boligbyggeri og statsstøttede kollegier.
 ad IX:
Forslaget om at ophæve 10 mill. kr.s begrænsningen til miljøforbedrende foranstaltninger skal ses i sammenhæng med de tiltag, der er indeholdt i lov nr. 248 af 6. juni 1985 om bl.a.
omprioritering m.m. af visse almennyttige boligafdelinger, og på baggrund af de erfaringer boligministeriet allerede har indhøstet gennem administrationen af § 54a.
Det er således boligministeriets opfattelse, at den nævnte begrænsning vil kunne stille mig hindrende ivejen for de løsningsforslag boligselskaberne og kommunerne i fællesskab anser for de mest hensigtsmæssige og virkningsfulde til at løse udlejningsproblemerne i de konkrete bebyggelser.
 ad X:
Forslaget om indførelse af en byggeskadefond omfatter det byggeri, der efter den 30. juni 1986 modtager tilsagn om offentlig støtte i medfør af lov om boligbyggeri (almennyttigt boligbyggeri, private andelsboliger, ungdomsboliger og lette kollektivboliger).
Forslaget har sin baggrund i det forhold, at byggeskader kan begrænses i antal og omfang, men aldrig helt undgås, og at det ofte vil være umuligt over det enkelte støttede byggeris drift at finansiere udbedring af skader.
Fondens formål er at sikre økonomiske midler til udbedringer, således at det støttede byggeri trods opståede skader kan bevare sin brugsværdi til gavn for samfundet og for byggeriets beboere.
Fonden skal kunne stille økonomiske midler til rådighed for udbedring af skader uafhængigt af om det efter gældende ret vil være muligt at drage nogen civilretligt til ansvar.
For at begrænse fondens udgifter til skadesudbedring og for i det hele taget i øget omfang at få forebygget skader - hvilket samfundsmæssigt er at foretrække frem for at udbedre - vil der til fonden blive knyttet bestemmelser, som skal sikre kvaliteten i byggeri under fonden, og som sigter på at bevare kvaliteten, når byggeriet er i drift.
Byggeskadefonden indgår således i en kvalitetssikrings- og ansvarsreform, hvis hovedsigte er at forebygge skader og andre svigt i det fremtidige byggeri.
En væsentlig del af de skader og andre mangler, der har kunnet konstateres i byggeriet i de senere år, har vist sig at kunne føres tilbage til to sæt af forhold:
a) Udviklingsfejl, dvs. fejl, der skyldes, at materialer og konstruktioner opfører sig anderledes, end det på projekterings- eller byggetidspunktet kunne forventes med den på det pågældende tidspunkt kendte viden blandt fagfolk og med indsats af sædvanlig, professionel omhu i udførelse og vedligeholdelse.
b) Fejl, der er opstået uanset tilstrækkelig viden, og som må tilskrives tilsidesættelse af denne viden, eller manglende omhu i produktion og udførelse, utilstrækkelig afleveringskontrol eller manglende vedligeholdelse og overvågning af bygningerne, efter at de er gået i drift.
Kvalitetssikring vil især kunne forebygge fejl og deraf følgende skader af den art, som er nævnt under b). Udviklingsfejl som nævnt under a) kan modvirkes ved velovervejet igangsættelse og omhyggelig gennemførelse af forsøgsbyggeri og af projekter, der omfatter nye konstruktioner og materialer.
Fondsbestemmelserne vil også tage sigte på udviklingsfejl.
En bedre kvalitetssikring under opførelsen vil indebære en række gavnlige virkninger:
Samfundets forsyning med byggeri bliver mere effektiv, byggeriets brugere får bedre produkter, byggeskader kan begrænses, og dansk byggeri bliver direkte eller indirekte bedre stillet i eksporten.
Forbedring af byggeriets drift må ses på baggrund af, at dårlig eller forkert vedligeholdelse og utilstrækkelig eller sen udbedring af byggeskader medfører betydelige tab og er nogle af årsagerne til, at bebyggelser kan komme ind i en udvikling, der præges af vantrivsel, hærværk, udskiftning af beboere og sociale problemer.
Der er således betydelige samfundsmæssige interesser af social og økonomisk karakter i at modvirke byggeskader og i at få udbedret opståede skader så hurtigt som muligt, således at de ikke kommer til at true byggeriets funktion og økonomi og dermed beboerne.
Udgangspunktet for en øget indsats på dette område har været byggeskaderne i det almennyttige boligbyggeri.
Siden 1978 har der eksisteret en statslig støtteordning til delvis dækning af udgifterne til udbedring af byggeskader i dette byggeri.
Denne støtteordning foreslås afløst af en byggeskadefond, som baserer sig på forsikringsmæssige betragtninger, og som har de to allerede nævnte opgaver: At sikre, at der er midler til udbedring af byggeskader, og at præcisere, at byggeriets kvalitetssikring skal være i orden, således at skader begrænses mest muligt.
Ifølge forslaget skal alt nybyggeri med støtte efter lov om boligbyggeri - og ikke som hidtil alene det almennyttige boligbyggeri - indgå i ordningen.
Alt støttet byggeri skal obligatorisk bidrage til fonden og til gengæld have ret til at få dækket 95 pct. af eventuelle byggeskadeudgifter - også ved mindre skader - forudsat at bestemte betingelser er opfyldt.
Når fonden på denne måde bliver selvbærende, er der baggrund for at forlade det princip ved den nuværende støtteordning for det almennyttige byggeri, at støtten omregnes til et antal lejligheder, der afskrives på kvoten for støttet almennyttigt nybyggeri.
For almennyttigt byggeri opført med tilsagn om støtte før den 1. juli 1986 bevares hovedprincipperne bag den hidtidige støtteordning efter § 54, hvorefter der kan ydes offentlig støtte til finansiering af byggeskadearbejder i form af grundkapital, rentebidrag samt statsgaranti for de optagne realkreditlån.
Nærværende forslags nr. 22, 23 og 26 vil dog betyde, at en del af støtten omlægges fra ydelse af grundkapital til lån med rentebidrag, hvortil staten tillige yder afdragsbidrag.
I det omfang der ydes støtte til udbedring af byggeskader, sker der som ovenfor nævnt en tilsvarende formindskelse af kvoten for almennyttigt nybyggeri.
Nedskrivning af kvoten vil dog blive mindre i fremtiden som følge af den foreslåede ændring af § 54.
Jvf. forslagets bemærkninger om de økonomiske og administrative konsekvenser samt bemærkningerne til nr. 22, 23 og 26.
Som det allerede er fremgået vil kvalitetssikringen blive stærkt betonet i de regler, der påtænkes fastsat for byggeskadefonden.
Byggeri under fonden skal allerede fra projekteringsfasen, gennem udførelsesfasen og frem til afleveringen tilrettelægges og udføres under stadig kontrol af kvaliteten, ligesom afleveringens og mangelafhjælpningens gennemførelse skal præciseres.
De færdige byggerier skal overvåges og holdes ved lige efter bestemte planer og instrukser.
I det omfang, bygherren ikke selv forestår disse forhold, skal bygherren stille fornødne krav herom til byggeriets andre parter.
Det må forventes, at disse forholdsregler vil betyde, at skadesdækning fra fonden får betydeligt mindre omfang end efter den nuværende støtteordning.
Kvalitetssikringen under byggeriets drift vil blive søgt fremmet gennem krav om, at der for fremtiden skal projekteres under hensyntagen til drift og vedligeholdelse, og at der sammen med projektet skal udarbejdes planer for driften og vedligeholdelsen samt de fornødne brugsanvisninger.
Disse vedligeholdelsesmanualer skal følges under byggeriets drift og lægger således op til en mere effektiv løbende overvågning af bygningernes tilstand.
Desuden skal fonden gennemføre et bygningseftersyn 5 år efter afleveringen.
Dette eftersyn skal give et samlet overblik over bygningernes tilstand og skal herunder sikre, at skader og tegn på skader så vidt muligt opdages og erkendes senest på dette tidspunkt med henblik på en snarlig afhjælpning.
Ifølge de gældende regler fører kommunalbestyrelsen tilsyn med de almennyttige byggeriers vedligeholdelsestilstand.
Kommunalbestyrelsen fører ligeledes tilsyn med ungdomsboliger opført i medfør af kap. 11 i lov om boligbyggeri.
For så vidt angår lette kollektivboliger skal kommunen godkende lejefastsættelsen, der sker efter boligbyggerilovens § 7, dvs. at kommunen også her skal påse, at der i budgettet er afsat beløb til byggeriets vedligeholdelse.
For private andelsboligforeninger opført med støtte efter boligbyggerilovens kap. 10 gælder, at kommunalbestyrelsen ikke fører tilsyn med driften af byggeriet.
Med henblik på at sikre overholdelse af den nødvendige løbende overvågning af bygningerne påtænkes det at optage forhandlinger med de kommunale organisationer om tilsynet med det støttede byggeri.
Byggeskadefonden vil også mere generelt kunne sætte ind med forebyggende virksomhed, idet det må forventes, at fonden gennem 5-års-eftersynene og skadesagerne får samlet et meget stort erfaringsmateriale, som vil være af betydning for byggeriet som helhed.
Erfaringsmaterialet bør derfor ikke alene være et anliggende for parterne i det enkelte byggeri, men bør mere systematisk indgå i byggeriets erfaringsformidling.
Stoffet bør bearbejdes og udsendes og herunder stilles til rådighed for forsknings- og udredningsinstitutioner som f.eks.
Statens Byggeforskningsinstitut, og informationsorganer som Byg-ERFA, der udsender byggeriets erfaringsblade.
Ved de foreslåede regler er der endvidere tilvejebragt baggrund for harmonisering af ansvarsperioden (forældelsesfristerne) for byggeriets rådgivere, leverandører og entreprenører.
I dag er perioderne som udgangspunkt henholdsvis 5, 1 og 20 år, og de søges nu erstattet af en fælles ansvarsperiode på 5 år.
Herved vil der ikke længere være forskel hos byggeriets parter i incitamenterne til sikring af kvalitet.
Desuden ligger der i den generelle 5-års-regel en tilskyndelse til samlet skadeopgørelse på et tidspunkt, hvor det er lettere end på senere tidspunkter at gøre eventuelt erstatningsansvar gældende over for byggeriets parter.
5-årsreglen skal indføres for statens byggeri og byggeri med offentlig støtte efter lov om boligbyggeri, og gennemførelsen forudsættes at ske ved hjælp af standardforbehold, leveringsbetingelser og administrative forskrifter.
På leverandørområdet har der ikke hidtil foreligget noget udkast til ordning, men i form af byggestyrelsens »redegørelse om leverandøransvar« af maj 1985 er der nu i samarbejde med leverandørorganisationerne fremkommet et samlet forslag om at ændre leverandørernes ansvarsperiode fra 1 til 5 år (i visse tilfælde 6 år).
Det skal afslutningsvis nævnes, at hele byggeskadeproblematikken har været behandlet i en arbejdsgruppe under boligministeriet.
Arbejdsgruppen afgav en beretning den 25. januar 1985, som er tilstillet folketingets boligudvalg.
 ad XI:
Som et yderligere led i bestræbelserne på at nedsætte statens udgifter og for at få parallellitet til realkreditlovgivningens lånegrænser for lån til opførelse af alle andre former for boligbyggeri foreslås, at grundkapitalen til ungdomsboliger nedsættes fra 25 til 20 pct., mod at det indeksfinansierede realkreditlån, hvortil der ydes såvel rente- som afdragsbidrag, forøges tilsvarende.
 ad XII:
Ved gennemførelsen af den generelle 3-årige huslejetilskudsordning for ungdomsboliger blev der ikke taget højde for, at den henstandsordning for betaling af afdrag og renter på nogle optagne statslån, 9 ældre kollegier ved akt 489 af 3. juni 1981 fik bevilget, udløber midt i den periode, huslejetilskudsordningen løber.
For at de 9 kollegier kan bevare en husleje, der er rimelig i forhold til den i huslejeordningen gældende, foreslås derfor, at henstandsordningen forlænges til udløb samtidig med den nugældende huslejestøtteordning.
 Der henvises i øvrigt til bemærkningerne til de enkelte bestemmelser.
Administrative og økonomiske konsekvenser Forslaget påregnes på længere sigt, at medføre lettelser i den offentlige administration, som følge af overdragelse af byggeskadefinansieringen for det fremtidige støttede boligbyggeri til byggeskadefonden.
På kort sigt forestår imidlertid administrativt merarbejde med udarbejdelse af de i lovforslagets øvrige bemærkninger nævnte retningslinier for byggeskadefondens virksomhed og opfølgningen heraf.
Dertil kommer, at boligministeriet (boligstyrelsen) stadig skal forestå tilsagnsgivningen for offentlig støtte til udbedring af byggeskader i almennyttigt boligbyggeri opført med tilsagn inden 1. juli 1986.
Forslaget om en egentlig klageadgang for boligsøgende, der får afslag på ansøgning om tildeling af en bolig i almennyttigt boligbyggeri i kommuner med såkaldt »kommunal godkendelsesordning«,  

 indebærer, at amtsankenævnene må påregnes at skulle behandle et større antal sager end hidtil.
Det skal dog bemærkes, at der i vidt omfang er parallellitet mellem sager om afslag på ydelse af beboerindskudslån og boligstøtte - hvor amtsankenævnet efter de gældende regler er ankemyndighed og sager om afslag på ansøgning om tildeling af en bolig i almennyttigt boligbyggeri, samt at det allerede nu ved vurderingen af, om husstandsindkomsten er for lav i forhold til boligudgiften, kan være vejledende, om den boligsøgende er berettiget til individuel boligstøtte efter reglerne herom i boligstøtteloven.
Ved tilrettelæggelsen af de senere års samlede bygge- og boligpolitik har sanerings- og byfornyelsesaktiviteten fået en mere og mere fremtrædende rolle og er i de sidste år blevet næsten fordoblet.
De øgede offentlige udgifter hertil, den mindre kvotereduktion som følge af omlægningen af finansieringen af byggeskader i det almennyttige boligbyggeri og det ændrede efterspørgselsmønster, befolkningsudviklingen og udviklingen i det private byggeri giver anledning til har dannet baggrund for forslaget om ændrede kvoter for almennyttigt boligbyggeri og ungdomsboliger.
Dette vil isoleret set, men samlet, betyde såvel statslige som kommunale mindreudgifter fra 1986.
Kvoten for almennyttigt byggeri foreslås i 1986 nedsat til 7.500 boliger.
I årene 1987-89 arbejdes med en kvote på 7.000 boliger årligt.
Dette giver sig allerede i 1986 udslag i mindre offentlige udgifter til grundkapital, der udbetales af staten med 12 pct. af anskaffelsessummen og 6 pct. fra kommunen.
Fra 1987 vil der tillige være tale om besparelser på rente- og afdragsbidragskontiene.
For ungdomsboliger foreslås kvoten hævet til 2.500 ungdomsboliger årligt.
Dette betyder isoleret set allerede fra 1986 øgede udgifter i form af statslig grundkapital.
I takt med ungdomsboligernes færdiggørelse kommer hertil tillige øgede udgifter til rente- og afdragsbidrag.
Den samtidig foreslåede omlægning af finansieringen af ungdomsboliger, jfr. herom senere, forventes dog i de nærmeste år, at give mindreudgifter af nogenlunde samme størrelsesorden.
I tabel 1 nedenfor ses en oversigt over mindre- og merudgifter som følge af de foreslåede og i de almindelige bemærkninger forudsatte kvoteændringer i perioden 1986-89. Beløbene er opgjort i faste 1984-priser, således at sammenligning med finanslov 1985 umiddelbart er mulig.
Det bemærkes, at der i tabeller og ved beregningen af de statslige og kommunale mer- og mindreudgifter ikke er taget hensyn til en evt. overførsel af en uudnyttet andel af kvoterne til et efterfølgende finansår og at opgørelsen i tabel 1 for ungdomsboligernes vedkommende bygger på de nugældende finansieringsregler.
 Tabel 1. Offentlige mindreudgifter ved ændrede kvoter 1986-89.
 Anm.: Negative beløb angiver en merudgift.
Forslaget om at harmonisere finansieringsreglerne for ungdomsboliger og byggeskader med de regler, der i realkreditlovgivningen er gældende for byggeriet i øvrigt, vil betyde ændrede udgiftsprofiler for det offentlige.
Således vil besparelsen i grundkapitalen modsvares af senere offentlige merudgifter til rente- og afdragsbidrag.
 Ungdomsboliger finansieres nu med statslig grundkapital til 25 pct.
af anskaffelsessummen og indekslån med rentebidrag til resten (75 pct.). Af det samlede rentebidrag betaler kommunen 10 pct. og staten 90 pct.
Endelig yder staten afdragsbidrag til ungdomsboligernes finansiering i intervallet 50-75 pct. af anskaffelsessummen.
Ved at øge realkreditbelåningen til 80 pct. af anskaffelsessummen harmoniseres finansieringsreglerne med reglerne for ejerboliger, almennyttige boliger, andelsboliger samt privat udlejningsbyggeri.
Samtidig reduceres grundkapitalandelen fra 25 pct. til 20 pct. af anskaffelsessummen, hvilket som nævnt resulterer i umiddelbare mindreudgifter for staten.
For at sikre at byggeriets kapitaludgifter - og dermed huslejen - ikke stiger som følge heraf, foreslås såvel rente- som afdragsbidrag udvidet med 5 pct.-point til at omfatte henholdsvis intervallet 0-80 pct. og 50-80 pct. af anskaffelsessummen mod nu 0-75 pct. og 50-75 pct.
Med iværksættelse af finansieringsomlægningen den 1. januar 1986 og ved en årlig kvote på 2.000 boliger henholdsvis 2.500 boliger skønnes de ændrede finansieringsregler i den 4-årige planlægningsperiode at give offentlige mindreudgifter af en størrelsesorden som vist i tabel 2.
Tabel 2. Offentlige mindreudgifter ved ændring af finansieringsregler for ungdomsboliger.
For kommunerne vil der, som følge af det ekstra rentebidrag, hvoraf de skal yde 10 pct., blive tale om merudgifter.
De vil dog blive af en endog meget begrænset størrelsesorden.
Byggeskader i almennyttigt byggeri finansieres nu med realkreditlån (indekslån) til 77 pct. af investeringen og offentlig grundkapital til de sidste 23 pct.
Grundkapitalen fremkommer med 17 pct. fra staten og 6 pct. fra kommunen.
Der ydes endvidere statslige rentebidrag til indekslånene.
 Såfremt byggeskader som foreslået fremtidigt finansieres med 10 pct.
grundkapital og indekslån med rentebidrag til 90 pct. af investeringen, og der samtidig ydes afdragsbidrag til finansiering i intervallet 77-90 pct., opnås tillige, at afdelingernes udgifter og dermed beboernes huslejer ikke bliver påvirket af finansieringsomlægningen.
De offentlige mindreudgifter i finansåret 1986 og budgetoverslagsperioden som følge af de foreslåede ændringer i finansieringsreglerne er beregnet under forudsætning af, at den nye finansiering iværksættes pr. 1. januar 1986, og at de senere års niveau for byggeskader, dvs svarende til en kompensation på nybyggeriets kvote på ca. 500 boliger, fortsætter.
De samlede årlige byggeskadeinvesteringer er på baggrund af disse erfaringer skønsmæssigt ansat til ca. 190 mill. kr. om året.
De årlige mindreudgifter til grundkapital til byggeskader kan opgøres som forskellen mellem udgiften til grundkapital til nyt almennyttigt byggeri (18 pct.) og til byggeskader (10 pct.) ved den nævnte investering på ca. 190 mill. kr. om året.
Herved fremkommer årlige mindreudgifter af størrelsesordenen 15 mill. kr.
Som følge af den øgede belåning af byggeskader (90 pct. mod 80 pct. for nybyggeriet) og et større afdragsbidrag til byggeskader end til nyt almennyttigt byggeri fremkommer der dog tillige øgede udgifter til rente- og afdragsbidrag.
Mindreudgifterne i de enkelte år skønnes at udgøre 15 mill. kr. i hvert af årene 1986-88 og 14 mill. kr. i 1989. Heraf vil de kommunale besparelser, som følge af at deres andel af grundkapitalen nedsættes fra 6 til 3 pct., udgøre 5-6 mill. kr. om året.
Det skal hertil bemærkes, at den ændrede finansiering vil medføre at kompensationen på nybyggeriets kvote reduceres med ca. en trediedel.
Således skal der ved en investering på f. eks. de nævnte 190 mill. kr. afskrives ca. 330 boliger mod nu 500.
Endelige indbærer forslaget en ændring af kommunernes andel af grundkapitaltilskuddet, således at de fremtidig skal betale et grundkapitalindskud på en trediedel af grundudgifterne, dog mindst 6 pct. af anskaffelsessummen.
For projekter, hvor grundudgiftsandelen er mindre end, eller svarer til landsgennemsnittet (ca. 17 pct. af anskaffelsessummen), vil det kommunale grundkapitalindskud således uændret være 6 pct. af anskaffelsessummen.
For projekter med højere grundudgiftsandel betyder forslaget øgede kommunale udgifter, såfremt grundudgiftsandelen - eksempelvis ved kommunalbestyrelsens mellemkomst - ikke sænkes.
Hvis det forudsættes, at gennemførelsen af den skitserede ændring af kommunens andel af kapitaltilskuddet udløser en adfærd, hvor grundudgifterne nedsættes, således at den fastsatte udgiftsandel for kommunen i alle tilfælde ikke overstiger 6 pct. af det enkelte byggeris grundkøbesum, vil ordningen betyde, at den samlede grundkøbesum for en årgangs almennyttige boliger reduceres med ca.
 7 pct. eller et beløb af størrelsesordenen 50 mill. kr.
Såfremt forslaget mod forventning ikke ved kommunernes mellemkomst skulle føre til reduktion af grundudgifterne for byggerier, hvor grundudgifterne udgør mere end 18 pct. af anskaffelsessummen, kan det på baggrund af oplysninger om tilsagnsgivningen i 1980-83 skønnes, at de kommunale merudgifter ved en kvote på f. eks.
7.500 almennyttige boliger vil blive af størrelsesordenen 15-20 mill. kr. årligt, dog kun 5-10 mill. kr. i 1986.
Da statens andel af grundkapitalen nedsættes i samme omfang, som kommunernes forøges, vil de eventuelle kommunale merudgifter blive modsvaret af en tilsvarende statslig besparelse.
Bemærkninger til de enkelte bestemmelser Til nr. 1 Forslaget tager sigte på det forhold, at Københavns Almindelige Boligselskab (K.A.B.), der siden 1920'erne som forretningsførerselskab har udøvet en virksomhed, der stort set svarer til andre større almennyttige forretningsførerselskabers virksomhed, ikke formelt er godkendt i henhold til boligbyggerilovgivningen efter 1946. Selskabets oprindelige vedtægter er således ikke godkendt i medfør af den dagældende lovgivning, hvorimod alle senere vedtægtsændringer er blevet godkendt af boligministeriet.
Da et almennyttigt boligselskab skal være godkendt i medfør af de love, der er nævnt i § 2, stk. 1 i lov om boligbyggeri (jfr.
boligministeriets lovbekendtgørelse nr. 407 af 26. juli 1984) for at være omfattet af bestemmelserne om almennyttig boligvirksomhed, vil det være nødvendigt at tilvejebringe hjemmel til en formel godkendelse af K.A.B., således at selskabet bliver ligestillet med andre almennyttige boligselskaber (forretningsførerselskaber). En godkendelse vil indebære, at K.A.B.'s virksomhed kan omfattes af bestemmelserne i § 6 i lov om boligbyggeri om adgangen til at foretage udlån.
En sådan godkendelse vil endvidere være en forudsætning for at bringe selskabet ind under det for almennyttige boligselskaber gældende kommunale regnskabstilsyn m.v.
Københavns kommune vil herefter i egenskab af hjemstedskommune skulle føre tilsyn med K.A.B. på lige fod med andre almennyttige boligselskaber, herunder forretningsførerselskaber, med hjemsted i Københavns kommune, som f. eks.
Dansk Boligselskab, Borgerligt socialt Boligselskab og Lejerbo.
En godkendelse vil ikke være til hinder for, at K.A.B. fortsat kan forvalte og være forretningsfører for selskaber og ejendomme, der ikke har almennyttig status og dermed ikke omfattes af reglerne i lov om boligbyggeri.
En sådan forvaltning forudsætter dog, at der er en klar økonomisk og regnskabsmæssig udskillelse.
Til nr. 2 Det foreslås, at betingelserne for optagelse af realkreditlån til finansiering af ombygning af store lejligheder og miljøforbedrende foranstaltninger, jfr. § 54a og til finansiering af byggeskader efter kap 9a (byggeskadefonden), ligestilles med byggeskadefinansiering efter § 54. Udstedelse af pantebreve til dette formål vil herefter ikke forudsætte boligministerens samtykke, men kan ske, såfremt kommunalbestyrelsen ved en påtegning på pantebrevet erklærer, at prioriteringen er omfattet af lovens § 3, stk. 5, nr. 4.
Til nr. 3 For at undgå dobbeltadministration foreslås, at beføjelsen til at godkende størrelsen af vederlag, der tillægges almennyttige boligselskabers bestyrelser, overføres til kommunalbestyrelsen som led i regnskabstilsynet med boligselskaberne.
Forslaget vil ikke indebære øget kommunal administration, idet boligministeriet efter de gældende regler altid indhenter en udtalelse fra den tilsynsførende kommunalbestyrelse i de tilfælde, hvor et boligselskab søger om forhøjelse af bestyrelens vederlag ud over de generelt fastsatte beløb.
Boligministeren vil fortsat fastsætte de nærmere retningslinier for godkendelse af bestyrelsesvederlag.
Til nr. 4 Forslaget bringer rentesatsen for statens udlæg i forbindelse med huslejeaktioner i overensstemmelse med den i lov om renter ved forsinket betaling generelt fastsatte rente.
Jvf. i øvrigt bemærkningerne til nr. 11.
Til nr. 5 og 6 Den nuværende formulering af § 10 indebærer, at de lejligheder, kommunerne i henhold til lovgivningen fra før 1975 har lejet i almennyttigt boligbyggeri med henblik på etablering af kommunale pensionistboliger, er omfattet af de almindelige regler om vedligeholdelse og istandsættelse ved fraflytning.
En kommunes udlejning af sådanne lejligheder til pensionister må i denne sammenhæng sidestilles med almindelig fremleje.
I de selskaber, der har valgt den såkaldte A-ordning (gradvis overtagelse af istandsættelsesudgifter ved fraflytning), medfører skift af fremlejetager - pensionist - derfor ikke lejemålets ophør, hvorfor boligselskabet ikke skal overtage nogen del af de istandsættelsesudgifter, der følger af kontrakten mellem kommunen og pensionisten.
Konsekvensen heraf er, at kommunen efter de gældende regler løbende over huslejen skal bidrage til opsparing på en henlæggelseskonto med henblik på afholdelse af istandsættelsesudgifter, uden at den ved lejerskifte kan få andel i de opsparede midler.
Kommunens bidrag til ordningen får derfor nærmest karakter af et kommunalt tilskud til de andre lejemål i selskabets afdelinger.
Kun i de tilfælde, hvor kommunen påtænker at opsige lejemålet med boligselskabet og dermed nedlægge den kommunale pensionistbolig, har ordningen et reelt indhold, idet boligselskabet i disse tilfælde vil skulle overtage istandsættelsesudgifterne ved fraflytning.
Det foreslås derfor at give selskaber og kommuner mulighed for gennem aftaler at fravige de almindelige regler, således at kommunen enten får mulighed for at være fritaget fra ordningen eller får mulighed for at modtage modydelser for sit bidrag til ordningen.
Med forslaget er der ikke taget stilling til indholdet af aftalerne mellem selskaberne og kommunerne.
Man kan således efter ønske og efter lokale forhold vælge f.eks. at lade de kommunale pensionistboliger få andel i midlerne efter nærmere bestemte regler ved skift af pensionistlejer, eller man kan f.eks. vælge at lade de kommunale pensionistboliger helt udgå af ordningen - også med hensyn til bidrag - mod at kommunen overtager ansvaret for istandssættelsen ved lejemålets eventuelle ophør.
Til nr. 7 Ifølge boligbyggerilovens § 15, stk. 6 og 7 fører afdelingsbestyrelsen bl.a. tilsyn med afdelingens vedligeholdelsestilstand og har yderligere beslutningskompetence med hensyn til, hvilke vedligeholdelsesarbejder selskabet skal lade udføre i afdelingen.
Det foreslås i forlængelse heraf, at afdelingsbestyrelsen får adgang til at overvære - og få oplysninger om - det eftersyn, byggeskadefonden ifølge lovforslagets § 1, nr. 30 skal foretage inden 5 år efter byggeriets aflevering.
Til nr. 8 Der blev ved lov nr. 705 af 22. december 1982 om ændring af lov om boligbyggeri fastsat bestemmelse om, at afdelingsbestyrelsen efter reglerne i lov om leje kan træffe beslutning om fordelingsgrundlaget for varme og el, herunder om udgifterne til el skal ske på grundlag af bl.a. elektricitetsmåler.
Efter forslaget svarer bestemmelsen herefter til den oprindelige formulering.
Til nr. 9 og 10 Hvis en boligsøgende ansøger om individuel boligstøtte eller lån til betaling af beboerindskud efter reglerne i lov om individuel boligstøtte, kan vedkommende - såfremt kommunen afslår at yde støtte eller lån - påklage afgørelsen til amtsankenævnet, og amtsankenævnets afgørelse kan - dog kun hvis den er af principiel karakter - optages til behandling af boligministeriet (boligstyrelsen). I Københavns og Frederiksberg kommuner indbringes kommunens afgørelse direkte for boligstyrelsen.
 Har en kommunalbestyrelse med hjemmel i bekendtgørelse nr. 497 af 3.
september 1982 om almennyttig boligvirksomhed truffet beslutning om, at overdragelse af almennyttige boliger skal godkendes i hvert enkelt tilfælde, vil kommunalbestyrelsen i visse tilfælde kunne afvise en boligsøgende med den begrundelse, at den pågældendes husstandsindkomst er for lav i forhold til boligudgiften.
Afvises en boligsøgende med denne begrundelse, kan vedkommende indbringe spørgsmålet for boligstyrelsen som øverste tilsynsmyndighed med de almennyttige boligselskaber, uanset at der ikke er fastsat formelle klageregler herom.
Det må anses for såvel rimeligt som hensigtsmæssigt at stille boligsøgende ens i klageretlig henseende med hensyn til afslag på ansøgning om boligstøtte/beboerindskudslån i henhold til bestemmelserne i lov om individuel boligstøtte og afslag fra kommunalbestyrelsen på ansøgning om tildeling af en almennyttig bolig.
Det vil ofte kunne virke tilfældigt, om den pågældende udelukkes fra en almennyttig lejlighed som følge af afslag på individuel boligstøtte, eller fordi den pågældende ikke får mulighed for at indgå lejekontrakt.
Det foreslås derfor, at bestemmelserne om klageadgang, klagevejledning m.v. i lov om individuel boligstøtte også skal gælde, hvor kommunalbestyrelsen som godkendende myndighed afviser boligsøgende under henvisning til, at husstandsindkomsten er for lav i forhold til boligudgiften.
Til nr. 11 Forslaget bringer rentesatsen i overensstemmelse med den i lov om renter ved forsinket betaling fastsatte rente.
I § 5, stk. 1 i lov om renter ved forsinket betaling er bestemt, at renten efter forfaldsdagen fastsættes til en årlig rente, der svarer til den fastsatte, officielle diskonto med et tillæg på 6 pct.
I stk. 2 bestemmes samtidig, at justitsministeren hvert andet år efter forhandling med Danmarks Nationalbank og økonomiministeriet kan ændre renten.
 Aktuelt betyder det, at renten fastsættes til diskontoen på 7 pct.
med et tillæg på 6 pct., hvilke vil sige 13 pct. p.a.
Det svarer til en forøgelse af rentebyrden på ca. 0,3 pct. p.a., idet 1 pct.
 pr. måned svarer til ca. 12,7 pct p.a.
Til nr. 12 og 13 Bevillingskvoten for almennyttigt boligbyggeri foreslås af redaktionelle grunde alene fastsat i § 48, jfr. ændringsforslag nr. 19. Der bliver herefter en generel hjemmel for Boligselskabernes Landsbyggefond til at yde lån til det antal boliger, der i det enkelte finansår opnår tilsagn om rentebidrag, afdragsbidrag og garanti efter kap. 7 og 8. Der er iøvrigt ikke tale om realitetsændringer i forhold til den nugældende affattelse af § 30.
Til nr. 14, 15 og 17 Det foreslås, at kommunernes andel af udlånet til Boligselskabernes Landsbyggefond til videreudlån til almennyttige boligselskaber til nyt, almennyttigt boligbyggeri (grundkapitalen) skal udgøre mindst en trediedel af grundudgifterne.
Samtidig foreslås statens andel nedsat tilsvarende.
Da reglen om, at kommunerne altid skal yde mindst 6 pct. af ejendommens værdi som grundkapitallån, søges opretholdt, får forslaget kun betydning for de almennyttige nybyggerier, hvor grundudgifterne overstige 18 pct. af ejendommens værdi, opgjort efter lovens § 60.
Baggrunden for forslaget er som nævnt i de almindelige bemærkninger et ønske om at give kommunerne et økonomisk incitament til at søge grundudgifternes størrelse begrænset.
Beregninger foretaget i boligministeriet på baggrund af tilsagnsgivningen i 1980-83 viser, at godt halvdelen af de tilsagn, der blev givet til nyt almennyttigt boligbyggeri i perioden ikke ville have påført beliggenhedskommunen større udgifter, selv om den foreslåede ordning havde været gældende.
Ca.
en fjerdedel af tilsagnene ville have medført kommunale udgiftsstigninger på mellem 0 og 10 pct.
Den resterende fjerdedel af tilsagnene ville typisk have ført til stigninger i beliggenhedskommunens udgifter til grundkapital på 10-20 pct., dog således at de i enkelte tilfælde ville overstige 20 pct.
Det bemærkes, at ændringen kun vedrører fordelingen af statens og kommunernes andel af långivningen til grundkapital og således ikke påvirker den øvrige belåning, beboerindskuddet eller afdelingernes udgifter og dermed huslejerne, samt at forslaget ikke vil have statslige eller kommunale udgiftskonsekvenser for de almennyttige projekter, der har grundudgifter omkring eller under landsgennemsnittet.
Til nr. 16 Det foreslås præciseret, at Boligselskabernes Landsbyggefonds adgang til at yde lån og tilskud til forbedring af almennyttige bebyggelsers omgivelser også omfatter lån og tilskud til miljøforbedrende foranstaltninger.
Til nr. 18 Hovedstadsrådet har ingen praktisk mulighed for at påvirke grundpriserne og dermed grundudgifterne i forbindelse med opførelse af almennyttigt boligbyggeri.
Det foreslås derfor, at hovedstadsrådet fortsat kun er pligtig til at berigtige et lån til kommunerne i hovedstadsområdet på indtil 3 pct. af ejendommens værdi, opgjort efter lovens § 60. Således fritages hovedstadsrådet for at berigtige lån til kommunerne for den del af lånet, der skyldes, at grundpriserne overstiger 18 pct.
 af ejendommens værdi.
Der henvises i øvrigt til bemærkningerne til forslag nr. 14, 15 og 17.
Til nr. 19 Bevillingskvoten for almennyttigt boligbyggeri foreslås i 1986 fastsat til 7.500 lejligheder.
Samtidig foreslås indført adgang til, at en eventuel uudnyttet del af kvoten til almennyttigt boligbyggeri i et finansår vil kunne overføres til det nærmest følgende.
Denne hjemmel skal ifølge forslaget allerede have virkning for kvoten i 1985, således at en eventuel uudnyttet del af indeværende års kvote vil kunne overføres til og tilsagn meddeles i 1986. Vedrørende overførselsadgangen og kvotefastsættelsen henvises iøvrigt til de almindelige bemærkninger.
Til nr. 20 Som en naturlig konsekvens af forslaget om oprettelse af en byggeskadefond og en dermed ændret finansiering af byggeskader for offentligt støttet byggeri opført med tilsagn efter den 30. juni 1986 ophæves den gældende byggeskadefinansieringsordning for almennyttigt byggeri opført med tilsagn efter denne dato.
Finansiering af byggeskader i almennyttigt byggeri opført med tilsagn inden 1. juli 1986 vil fortsat kunne få støtte efter reglerne i § 54. Vedrørende byggeskadefonden og den fremtidige finansieringsordning henvises til de almindelige bemærkninger og ændringsforslag nr. 30.
Til nr. 21 Ifølge lov nr. 248 af 6. juni 1985 om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri, kan boligministeren under visse nærmere angivne omstændigheder give tilladelse til omprioritering til indekslån og/eller tilsagn om rente- og afdragsfrie lån til særligt vanskeligt stillede almennyttige afdelinger.
Hensigten med loven er at sikre, at afdelinger med økonomiske vanskeligheder vil kunne videreføres som almennyttige afdelinger.
I en betydelig del af de afdelinger, der må forventes at blive omfattet af omprioriteringsloven vil der endvidere blive behov for at yde støtte til udbedring af byggeskader.
For at begrænse driftsudgifterne og dermed huslejen i disse »samspilsramte afdelinger« mest muligt foreslås, at afdelinger, der får tilladelse til omprioritering eller tilsagn om støtte efter omprioriteringsloven undtages fra den generelle bestemmelse om, at der kun kan ydes støtte til udbedring af byggeskader, såfremt udbedringsudgiften - efter fradrag af udbetalte erstatnings- og forsikringsbeløb - overstiger 10 pct. af bygningsværdien inden skadens indtræden.
En tilsvarende undtagelse er allerede optaget i loven for så vidt angår byggerier, der modtager driftsstøtte efter reglerne i lov om midlertidig offentlig støtte til almennyttigt boligbyggeri og statsstøttede kollegier.
Til nr. 22, 23 og 26 Forslagene indebærer tilsammen en delvis omlægning af finansieringen af udbedringsudgifterne til byggeskader i det almennyttige boligbyggeri opført med tilsagn inden 1. juli 1986.
Ved forslag nr. 22 nedsættes statens og kommunernes lån til udbedringsudgifterne fra 23 til 10 pct., således at staten i fremtiden skal bidrage med et lån på 7 pct. af ejendommens værdi, opgjort efter lovens § 60, og kommunerne med et lån på 3 pct. mod nu henholdsvis 17 og 6 pct.
Den foreslåede ændring af § 54, stk. 3 (forslag nr. 23), hvorefter der kan ydes statsgaranti for indekslån indenfor en lånegrænse på 90 pct. - mod tidligere 77 pct. - af de godkendte udbedringsudgifter, indebærer, at de 13 pct. af finansieringen, der ikke længere bliver finansieret med stats- og kommunelån, også vil kunne blive finansieret med indekslån med statsgaranti.
Efter den foreslåede affattelse af § 54b, stk. 4 (forslag nr. 26) kan boligministeren fortsat give tilsagn om rentebidrag til forrentning og administrations- og reservefondsbidrag, jfr. lovens § 49, stk. 1, svarende til udgiften ved hele det optagne indekslån ved finansiering af udbedringsudgifterne, således også til den yderligere indeksbelåning, som vil være en konsekvens af nedsættelsen af stats- og kommunelånet.
Endvidere indebærer forslaget som noget nyt, at boligministeren vil kunne give tilsagn om afdragsbidrag til den yderligere indeksbelåning, som efter forslaget skal optages i forbindelse med udbedring af byggeskader, dvs. den del af lånet som ved optagelsen overstiger 77 pct. af den godkendte anskaffelsessum.
Det betyder, at staten påtager sig alle udgifter, afdelingerne får som følge af reduktionen af stats- og kommunelånene og den dermed forøgede indeksbelåning.
Afdelingernes kapitaludgifter - og dermed beboernes boligudgifter - efter arbejdernes gennemførelse vil derfor ikke blive berørt af den foreslåede finansieringsomlægning.
Det bemærkes, at den foreslåede affattelse af § 54b, stk. 4 ikke vil medføre ændringer for indekslån, der optages i forbindelse med ombygning af ledige lejligheder eller foranstaltninger til forbedring af miljøet i bebyggelser i henhold til lovens § 54b.
Således vil til disse arbejder fortsat kunne optages indekslån til 80 pct. af de godkendte ombygningsudgifter og ydes et afdragbidrag, der svarer til afdraget på den del af det indeksregulerede realkreditlån, som ved lånets optagelse overstiger 75 pct. af værdien af det udførte ombygningsarbejde.
Med affattelsen, efter tilsvarende regler som, præciseres alene, at værdien af de udførte arbejder skal lægges til grund ved låneudmålingen.
Til nr. 24 For i videst muligt omfang, at kunne imødekomme de ønsker, boligselskaberne og kommunerne har til foranstaltninger, der kan medvirke til at bringe en bebyggelse ud af en vanskelig udlejningssituation foreslås, at grænsen på 10 mill. kr. til miljøforbedrende arbejder - ud af den samlede ramme på 40 mill.
kr. til lejlighedsombygninger og miljøforberende foranstaltninger ophæves.
Til nr. 25 Ændringen er af redaktionel karakter.
Til nr. 27 Som det fremgår af lovforslagets almindelige bemærkninger, foreslås det, at der - for i videst muligt omfang at undgå byggeskader i fremtidens byggeri - stilles skærpede krav til nybyggeriets kvalitet og vedligeholdelse.
Dækning fra byggeskadefonden, jfr.
lovforslagets § 1, nr. 30, skal således alene betragtes som en subsidiær udvej.
Det foreslås derfor, at bygherren ved offentligt støttet byggeri skal stille krav om, at der under opførelsen - i alle byggeriets faser - sker en løbende kontrol af byggeriets kvalitet.
Af forslaget fremgår ligeledes, at det er bygherrens ansvar, at byggeriets andre parter dvs. rådgivere, leverandører og entreprenører allerede ved projekteringen tager byggeriets drift og vedligeholdelse i betragtning.
Der vil samtidig med etablering af byggeskadefonden blive fastsat nærmere regler og retningslinier for de øgede krav til byggeriets kvalitet og til en betryggende drift og vedligeholdelse.
Til nr. 28 Det foreslås, at den maksimale størrelse for nye, almennyttige boliger nedsættes fra 130 kvm til 110 kvm.
Forslaget skal ses på baggrund af de udlejningsvanskeligheder, der navnlig i løbet af det sidste års tid er opstået i en del af den almennyttige boligmasse, og som næsten udelukkende har berørt de større lejligheder, hvor såvel den månedlige boligafgift som opvarmningsudgiften er ganske betydelig.
På denne baggrund blev der ved lov nr. 283 af 6. juni 1984 om ændring af lov om boligbyggeri bl.a. åbnet adgang til at yde økonomisk støtte til ombygning af store lejligheder til mindre.
Hertil kommer, at den gennemsnitlige husstandsstørrelse i dag er væsentlig mindre end i 1967, hvor den maksimale lejlighedsstørrelse blev hævet fra 110 kvm til 130 kvm bruttoetageareal.
Forslaget forventes kun at ville berøre forholdsvis få almennyttige byggeprojekter, da de almennyttige bygherrer under indtryk af udlejningsmulighederne for store lejligheder i dag kun opfører ganske få boliger på 110 kvm eller derover.
Således var kun ca.
1/2 pct. af de almennyttige lejligheder med støttetilsagn i 1983 på 110 kvm eller derover.
Den gennemsnitlige lejlighedsstørrelse i nybyggeriet var i 1983 77-78 kvm bruttoetageareal, hvilket var uændret i forhold til de umiddelbart foregående år.
Som følge af den foreslåede nedsættelse af maksimalstørrelsen vil de administrativt fastsatte regler om almennyttige boligers størrelse ligeledes blive ændret.
Ud fra tilsvarende synspunkter vil der, som nævnt under VI i de almindelige bemærkninger, administrativt blive indført ændrede tillæg i forhold til projekternes gennemsnitlige lejlighedsstørrelse for herved at give et incitament til en rimelig spredning i forskellige størrelser af boliger samt en begrænset reduktion i den gennemsnitlige lejlighedsstørrelse i nybyggeriet.
Man vil herigennem i højere grad søge at tilpasse byggeriet til den gennemsnitlige husstandsstørrelse hos boligsøgende, der efterspørger almennyttigt byggeri.
Forslaget og de nævnte ændringer i de administrativt fastsatte regler vil også have virkning for private andelsboliger, der opføres med støtte efter lov om boligbyggeri.
Dette vil dog ikke få større praktisk betydning, da kun et endog meget ringe antal andelsboliger, hvortil der indtil nu er givet tilsagn om offentlig støtte, har været 110 kvm eller derover.
Til nr. 29 Forslaget er en konsekvens af, at bygherrens vedligeholdelsespligt præciseres i den foreslåede affattelse af § 56, stk. 1, 1. pkt., jfr. nr. 27.
Til nr. 30 ad lovforslagets § 62b Som nævnt i de almindelige bemærkninger vil byggeskader trods kvalitetssikring og andre forebyggende foranstaltninger aldrig helt kunne undgås, og der er derfor fortsat behov for midler til udbedring af skader.
Det bliver fondens opgave at yde støtte til finansiering af nødvendige udbedringsarbejder i det offentligt støttede boligbyggeri, således at det kan genvinde eller bevare sin brugbarhed og fysiske kvalitet.
 Fonden tager sigte på skader, der stammer fra opførelsen.
Vedligeholdelsesskader falder således uden for fondens dækningsområde.
Da mangelfuld vedligeholdelse kan forsinke opdagelsen af byggeskader og fordyre udbedringen heraf, vil det dog samtidig i reglerne for fonden og for det støttede byggeri blive betonet, at drift og vedligeholdelse skal være i orden.
Fonden vil herigennem også bidrage til at modvirke skader, der har deres årsag i driften eller en eventuelt manglende eller forkert vedligeholdelse af det færdige byggeri.
I reglerne for fonden vil det bliver understreget, at byggeriets forebyggende kvalitetssikring skal være i orden.
Reglerne vil tage udgangspunkt i det velkendte forhold, at byggeriets kvalitet beror på udbudsgrundlaget, på projekteringen, på udførelsen og på tilsyn og kontrol med byggeriet.
Den foreslåede 5-års-eftersyns-ordning - hvorom boligministeren fastsætter nærmere regler - er som nævnt i de almindelige bemærkninger et led i en række tiltag, der tilsammen skal forbedre byggeriets kvalitetssikring under opførelsen og betrygge bygningernes tilstand, efter at de er gået i drift.
Herigennem skal bl.a. byggeskader modvirkes.
5-års-eftersynet tjener til at give byggeskadefonden en vurdering af tilstanden i de bygninger, der indgår under fonden, særlig med henblik på skader, som omfattes af fondens dækning.
Eftersynet er endvidere et led i den løbende bygningsovervågning, der skal belyse bygningens vedligeholdelsestilstand og herunder registrere skader og tegn på skader, som først viser sig nogle år efter opførelsen, og som derfor ikke er opdaget ved afleveringen eller i de første driftsår.
Skader skal registreres, hvad enten de kan have deres årsag i opførelsen, vedligeholdelsen eller i driften i øvrigt.
Når tegn på kommende skader opdages, kan der sættes ind med udbedring af svigt tidligere end ellers, hvilket bådet teknisk og økonomisk er meget ønskeligt.
Eftersynet skal ifølge forslaget foretages inden udløbet af en periode på 5 år efter bygningens aflevering og har således sammenhæng med den fælles 5-årige forældelsesperiode, der som nævnt i de almindelige bemærkninger ønskes gennemført over for rådgiveres, leverandørers og entreprenørers ansvar.
Herefter vil bygherrens erstatningsmulighed ophøre, medmindre der er reklameret forinden udløbet af 5-års-perioden.
Eftersynet skal således danne baggrund for det endelige ansvarsopgør med byggeriets rådgivere, leverandører og entreprenører.
Det vil gennemgående være lettere at placere et eventuelt ansvar 5 år efter afleveringen end på senere tidspunkter, hvor bevisførelsen er sværere.
I eftersynsordningen ligger derfor også en del af begrundelsen for, at en fælles 5-årig ansvarsperiode for rådgivere, leverandører og entreprenører er acceptabel.
Desuden skal eftersynet virke som en kontrol af bygningsejerens drift og vedligeholdelse i bygningens første 5 driftsår.
Herved får fonden belyst bygningens vedligeholdelsesforhold.
Eftersynet vil igennem sine ansvarspræciserende funktioner påvirke adfærden hos byggeriets parter i retning af mere omhu med deres ydelser - parterne ved, at ydelserne bliver efterfølgende vurderet.
Endelig skal eftersynet som nævnt i de almindelige bemærkninger være et led i byggeriets erfaringsformidling, således at man ved senere byggeri kan undgå tilsvarende fejl og mangler og få en bedre og mere fyldestgørende viden om den rigtige og nødvendige vedligeholdelse af byggerierne.
Den, der udfører tilsynet, skal have byggeteknisk sagkundskab og forudsættes normalt at virke inden for byggeriets praksis.
Der skabes herigennem mulighed for en umiddelbar overførsel af erfaringer.
Af habilitetsgrunde vil det i reglerne om 5-års-eftersynet blive fastsat, at de pågældende skal være uvildige i forhold til det byggeri, der skal foretages eftersyn af.
Forslaget om byggeskadefond, 5-års-eftersyn m.v. omfatter byggerier, der modtager tilsagn om offentlig støtte efter 30. juni 1986.
ad lovforslagets § 62c Ifølge forslaget har bygningsejere af byggerier under fonden efter et forsikringslignende princip et egentligt retskrav på at få dækket indtil 95 pct. af udbedringsudgifterne vedrørende byggeskader.
Samtidig foreslås dog optaget en bestemmelse om at fonden kan gøre det til en betingelse for at yde støtte til udbedring af byggeskader i et byggeri, at bygningsejeren tiltræder at stille pantesikkerhed for de lån, fonden optager i realkreditinstitutter til finansiering af udgiften til byggeskadeudbedringen.
Det forudsættes, at eventuelle erstatninger og dækning fra forsikringsselskaber skal fragå inden byggeskadefondens dækning beregnes, idet det dog samtidig skal understreges, at fonden skal kunne yde dækning selv om det efter gældende ret ville være muligt at drage nogen civilretligt til ansvar for en byggeskade.
Forslaget indebærer, at bygningsejerens selvrisiko for det enkelte byggeri skal udgøre 5 pct. af udbedringsudgiften.
Baggrunden for denne selvrisiko er at fremme motivationen hos bygningsejeren og beboerne til at holde ejendommen forsvarligt ved lige og søge skader udbedret på det tidligst mulige tidspunkt.
Det foreslås endvidere, at boligministeren fastsætter nærmere regler om fondens dækningsområde, og at fondens dækning kan opnås for skader, der anmeldes til fonden inden 20 år regnet fra afleveringen af bygningen.
Det foreslås, at ansøgning om støtte - efter tilsvarende regler, som gælder for den hidtidige byggeskadefinansiering af almennyttigt byggeri - skal indsendes gennem kommunalbestyrelsen i byggeriets hjemstedskommune med henblik på en teknisk og juridisk vurdering.
Fonden træffer den endelige administrative afgørelse om dækning for udbedring af byggeskader.
Eventuel tvist om skadesdækning vil således ikke kunne indbringes for boligministeren og må derfor afgøres ved retlig behandling, normalt ved Byggeriets Voldgiftsret, der er anerkendt af staten som forum for tvister om byggeforhold.
ad lovforslagets § 62d Bestyrelsen foreslås sammensat således, at den repræsenterer et dækkende udsnit af de interessegrupper og offentlige myndigheder, fondens virke berører, og som har en vis indflydelse på byggeriets kvalitet og vedligholdelse.
De enkelte medlemmer, der vælges, forudsættes at kunne tilføre fonden sagkundskab og erfaringer inden for fondens virkefelt.
Det foreslås på denne baggrund, at Boligselskabernes Landsforening vælger 3 medlemmer, og at såvel de private andelsboligforeninger, ungdomsboligerne som de lette kollektivboliger bliver repræsenteret med hver et medlem.
Der findes ikke egentlige landsdækkende organisationer for de sidstnævnte tre grupper, som har indflydelse på byggeriets standard.
Det er imidlertid tanken i alt fald i den første valgperiode at lade henholdsvis Andelsboligforeningernes Fællesrepræsentation, Landsforeningen Ungbo og EGV-Boligfonden udpege hver et medlem til bestyrelsen.
Endvidere foreslås, at kommunerne som støtte- og tilsynsmyndighed vælger 2 medlemmer. 3 medlemmer af bestyrelsen foreslås valgt af boligministeren.
Heraf skal det ene være i besiddelse af særlig sagkundskab inden for fondens virksomhedsområde, mens de 2 vil blive udpeget med henblik på at sikre en løbende indsigt i fondens virke og erfaringsformidling til brug for ministeriets virksomhed.
Forslaget indebærer, at bestyrelsen vil skulle konstituere sig selv og vælge formand af sin midte.
Alle valg sker for 4 år ad gangen.
Bestyrelsen træffer selv nærmere bestemmelse om varetagelsen af den daglige administration af fondens anliggender og fastlægger selv retningslinier for arbejdets tilrettelæggelse.
ad lovforslagets § 62e Bestemmelser om vedtægter, regnskabsaflæggelse og revision foreslås fastsat efter tilsvarende retningslinier, som gælder for Boligselskabernes Landsbyggefond.
 Ved boligministerens godkendelse af fondens vedtægter vil der bl.a.
blive lagt vægt på, at vedtægterne indeholder bestemmeler, der sikrer en forsvarlig tilrettelæggelse af fondens virksomhed med henblik på opfyldelse af dens formål.
Da det foreslåede regelsæt har til formål at begrænse byggeskadernes omfang, anses det for at være af stor værdi, at de erfaringer, der indvindes dels gennem 5-års-eftersynene, dels ved behandlingen af de byggeskader, der trods alt må forventes at ville opstå, videregives til byggeriets parter.
Der er derfor i stk. 4 åbnet mulighed for, at boligministeren kan fastsætte nærmere regler for udformningen af fondens årsberetning.
I stk. 5 er endvidere bestemt, at fonden på boligministerens forlangende skal give enhver ønsket oplysning om fondens virksomhed.
Det omfatter også oplysninger om bestyrelsens skøn over omfanget af fondens fremtidige virksomhed og størrelsen af de forventede udgifter til såvel 5-års-eftersyn som udbedring af skader.
ad lovforslagets § 62f Forslaget om en byggeskadefond bygger på, at fonden skal kunne opfylde sit formål uden direkte tilskud fra stat og kommune.
Fondens økonomiske midler skal tilvejebringes gennem bidrag, som det enkelte byggeri, der opføres med offentlig støtte, indbetaler til fonden.
Engangsbeløbet beregnes som en fast procentdel af anskaffelsessummen og skal holdes inden for de prisrammer (rammebeløb), der gælder for offentligt støttet boligbyggeri.
Det offentliges tilskud til byggeskadefondens opbygning består således - for så vidt angår almennyttigt byggeri og ungdomsboliger - dels i grundkapitalens andel heri, dels i rente- og afdragsbidrag til finansiering af byggeriets merudgift som følge af dette engangsbeløb.
For så vidt angår private andelsboliger og lette kollektivboliger ydes der alene offentligt tilskud i form af rentebidrag.
Procenten foreslås fastsat til 1 pct. af anskaffelsessummen på tidspunktet for godkendelse af anskaffelsessummen før byggeriets påbegyndelse.
Beløbet indbetales kontant, senest på byggeriets afleveringstidspunkt, dvs. på det tidspunkt fra hvilket det er muligt for offentligt støttet byggeri at opnå dækning fra fonden.
Byggeskadefonden skal ifølge forslaget, efter tilsvarende regler som gælder for Boligselskabernes Landsbyggefond, påse bidragenes rettidige indbetaling.
Engangsbidraget skal ud over dækning af byggeskadeudgifter finansiere 5-års-eftersynet og fondens daglige administration.
Da det ikke er muligt med større sikkerhed at forudberegne, hvilke skader der bliver tale om, og hvor store udbedringsudgifterne bliver, har man fundet det hensigtsmæssigt, at der ud over engangsbeløbet åbnes adgang for fonden til efter boligministerens nærmere bestemmelse - om nødvendigt - at opkræve et løbende bidrag fra byggeri under fonden, såfremt fondens formue ikke kan honorere kravet på udbetalinger fra de byggerier, der allerede har indbetalt engangsbidrag.
Ministeren vil senere kunne stille krav om beløbets nedsættelse eller bortfald, såfremt der ikke længere skønnes at være behov herfor.
Det foreslås endvidere, at beløb der ikke er rettidigt indbetalt fra forfaldsdagen skal forrentes med den til enhver tid fastsatte rente i lov om renter ved forsinket betaling, og at kommunalbestyrelsen i byggeriets beliggenhedskommune skal forestå en eventuel tvangsinddrivelse af skyldige beløb, herunder renter.
Inddrivelsen sker efter reglerne for opkrævning af kommunal indkomstskat.
For inddrivelsen skal bygningsejeren til kommunalbestyrelsen indbetale et gebyr, som fastsættes af boligministeren efter forhandling med indenrigsministeren.
Det siger sig selv, at fondens renteindtægter og eventuelle andre indtægter skal anvendes til fondens formål, og at det er bestyrelsens pligt at påse, at fondens midler anbringes bedst muligt.
ad lovforslagets § 62g og 62h Som nævnt under bemærkningerne til § 62c foreslås, at bygningsejeren selv skal afholde 5 pct. af udbedringsudgifterne.
For at denne udgift ikke skal belaste boligudgifterne ekstraordinært meget i et enkelt eller nogle få år foreslås samtidig givet adgang til, at udgiften kan lånefinansieres på indeksvilkår.
Et sådant lån skal have pantesikkerhed forud for eventuelle lån til byggeskadefondens dækningsområde, således at statsgaranti for lånet ikke bliver nødvendig.
Fonden udreder inden for dækningsområdet udgifterne ved byggeskadernes udbedring.
Dette vil enten ske kontant eller ved, at der med pant i det skadesramte byggeri optages indekslån, mod at byggeskadefonden betaler samtlige ydelser på lånet.
Det foreslås, at der ydes statsgaranti for en del af dette lån og kommunal regaranti for halvdelen af statens eventuelle tab.
Da det samtidig foreslås, at der højst kan gives statsgaranti med kommunal regaranti inden for en lånegrænse på 90 pct. af udbedringsudgiften, kan fonden højst få dækket 85 pct. af udbedringsudgiften gennem låneoptagelse, såfremt bygningsejeren bruger sin adgang til at lånefinansiere selvrisikoen på 5 pct.
Det betyder igen, at fonden kontant skal udrede et beløb svarende til mindst 10 pct. af udgifterne til udbedringen af byggeskaderne.
Bestemmelserne i § 62g, stk. 3 og 62h svarer i øvrigt i det væsentlige til lovens § 54, stk. 3 og § 54b, stk. 2 om statsgaranti og realkreditinstitutters ydelse af indekslån og betyder i praksis, at lånene kan ydes på samme betingelser, som gælder for indekslån, hvortil staten yder rentebidrag.
Til nr. 31 Bevillingskvoten for private andelsboliger med offentlig støtte foreslås fastsat til 4.000 boliger i finansåret 1986. Det bemærkes, at forslagene om en generel en adgang til at overføre en eventuel uudnyttet andel af kvoten fra et finansår til det efterfølgende ændrer det reale indhold af den for andelsboligkvoten allerede eksisterende overførselsadgang.
Således vil overførslen i fremtiden ikke udelukkende skulle knytte sig til bortfaldne tilsagn.
Der henvises i øvrigt til de generelle bemærkninger.
 Til nr. 32.
 Ændringen er af redaktionel og præciserende karakter.
Til nr. 33 Bestemmelsen tilsigter at sikre kommunalbestyrelsen indsigt i foreningens forhold i de ganske få tilfælde, hvor der opstår risiko for, at den kommunale garanti udløses, f.eks. i forbindelse med en forenings anmodning til realkreditinstituttet om henstand med betaling af afdrag på lånet.
Det er ikke hensigten, at der løbende skal indsendes regnskaber og budgetter til kommunalbestyrelsen til orientering.
Til nr. 34 Bevillingskvoten for ungdomsboliger foreslås fastsat til 2.500 enheder i finansåret 1986, og der ønskes tilvejebragt en adgang til, at en eventuel uudnyttet andel af kvoten kan overføres til det efterfølgende finansår.
Der henvises i øvrigt til de generelle bemærkninger.
Til nr. 35 Det foreslås, at statens grundkapitalindskud nedsættes fra 25 pct. af ejendommens anskaffelsessum til 20 pct.
Som følge heraf øges indeksbelåningen til 80 pct. af anskaffelsessummen, hvilket svarer til den maksimale lånegrænse efter realkreditloven (lånegrænsen er efter realkreditlovens § 10, stk. 2 for ejendomme til helårsbeboelse, herunder ungdomsboliger, 80 pct. af ejendommens værdi). Vedrørende de økonomiske konsekvenser heraf henvises til de almindelige bemærkninger.
Til nr. 36 Efter den hidtil gældende bestemmelse i boligbyggeriloven kan monteringslån ydes med indtil 6.400 kr. pr. værelsesenhed (prisbasis 1. oktober 1982). Efter pkt. 43 i boligstyrelsens cirkulære af 11. juni 1982 om offentlig støtte til ungdomsboliger, finansieret med indekslån vil monteringslånet i almindelighed kun kunne forventes bevilget med et samlet beløb, der svarer til 50 pct. af det fastsatte maksimumsbeløb.
Det er ikke hensigten, at ændre det hidtil gældende maksimumbeløb for monteringslån.
Men det er fundet uhensigtsmæssigt, at der i loven er fastsat et maksimumsbeløb.
Der er således ikke i reglerne for støtte til almennyttigt boligbyggeri fastsat maksimumsbeløb for den støtte, der vil kunne ydes.
Det foreslås endvidere, at der i lighed med, hvad der er gældende for almennyttigt boligbyggeri, ikke i loven fastsættes en bestemt reguleringsmekanisme.
Til nr. 37 Ændringen er af redaktionel karakter.
Til nr. 38 Kollegier, der siden 1963 er opført med statsstøtte er delvis blevet finansieret med rente- og afdragsfrie statslån, hvorimod kollegier, der før dette tidspunkt er opført med støtte efter byggestøttelovene af 1946 og 1955 må betale renter og afdrag på statslånene.
Det drejer sig om 9 kollegier med i alt knap 2.000 værelsesenheder.
Den årlige ydelse på lånene vil fra 1986 udgøre i alt godt 1,3 mill. kr.
Disse kollegier fik i 1981 i henhold til aktstykke nr. 489 af 3. juni 1981 bevilget henstand med betaling af renter og afdrag på statslånene i en 5-årig periode.
Det foreslås, at boligministeren bemyndiges til at forlænge henstandsperioden med ca. 11/2 år, således at denne udløber samtidig med den 3-årige huslejetilskudsordning for statsstøttede kollegier m.v., som er gennemført i medfør af bestemmelserne i § 73a.
I tilfælde, hvor der er givet kommunegaranti, vil yderligere henstand blive betinget af, at kommunegarantien vedstås.
Til nr. 39 Bevillingskvoten for lette kollektivboliger foreslås fastsat til 1.000 boliger i finansåret 1986, og der ønskes tilvejebragt en adgang til at overføre en eventuel uudnyttet andel af kvoten fra 1985 til 1986. Der henvises i øvrigt til de generelle bemærkninger.
Til nr. 40 Efter den gældende lovs § 81 opføres lette kollektivboliger til brug for ældre, syge og svagelige.
Det er ikke i domspraksis afklaret, hvorvidt et lejemål vedrørende en let kollektivbolig kan opsiges efter lejelovens § 83, litra f, såfremt betingelserne, hvorunder lejemålet blev udlejet, efter lejerens død ikke længere opfyldt, dvs. hvis lejeren dør og efterlader sig en yngre ægtefælle eller et andet husstandsmedlem, der ikke opfylder betingelserne for at bebo en let kollektivbolig.
Det findes rimeligt, at en sådan opsigelsesadgang fastslås i boligbyggeriloven, jfr. den tilsvarende bestemmelse i § 77, stk. 9 vedrørende ungdomsboliger.
Efter § 75 i lov om leje har en efterlevende ægtefælle ret til at fortsætte lejeforholdet efter lejerens død.
Det samme gælder for visse andre efterladte husstandsmedlemmer.
For at sikre, at efterladte efter lejeren af en let kollektivbolig ikke ved opsigelse efter den foreslåede § 83a, stk. 1 stilles ringere end lejere af private udlejningsboliger, foreslås, at det gøres til en betingelse for opsigelse i tilfælde af lejerens død, at en eventuel ægtefælle eller andre efterladte husstandsmedlemmer anvises en anden passende lejlighed.
Til nr. 41 Ændringen er af redaktionel karakter.
BILAG I dette bilag er (markeret med --/ og /-- ) indsat den gældende formulering af de bestemmelser, der berøres af lovforslaget 1. I § 2 indsættes efter stk. 1:
»Stk. 2. Boligministeren kan godkende forretningsførerselskaber (hovedselskaber), der har udøvet almennyttig boligvirksomhed på grundlag af den før den 30. april 1946 gældende lovgivning.
Ved godkendelsen sidestilles selskabet med almennyttige forretningsførerselskaber, der er godkendt i medfør af stk. 1.« Stk. 2-3 bliver herefter stk. 3-4.
2. I § 3, stk. 5, nr. 4 ændres » med støtte efter § 54« til:  

 »eller ombygget med støtte efter § 54, § 54a eller kap. 9a«.
--/ Stk. 5. Afhændelse eller væsentlig forandring af ejendomme, der tilhører  

 almennyttige boligselskaber, kan kun ske med boligministerens samtykke.
Det  

 samme gælder udstedelse af pantebreve i almennyttige boligselskabers  

 ejendomme bortset fra pantebreve, der udstedes i forbindelse med:
1) ejendomserhvervelse, 2) optagelse af byggelån, 3) endelig prioritering af nyopførte ejendomme, 4) endelig prioritering af ejendomme, der er udbedret med støtte efter §  

 54, såfremt kommunalbestyrelsen har forsynet pantebrevet med en påtegning  

 herom, 5) endelig prioritering af ejendomme, der er ombygget eller forbedret  

 efter lov om sanering eller lov om byfornyelse og boigforbedring, såfremt  

 kommunalbestyrelsen har forsynet pantebrevet med en påtegning herom, samt 6) pantebreve til Boligselskabernes Landsbyggefond.
/-- 3. I § 5, stk. 5 ændres »boligministeren« til  

 »kommunalbestyrelsen«.
--/ Stk. 5. Tillægges der bestyrelsen vederlag for dens arbejde, skal  

 vederlagets størrelse godkendelse af boligministeren.
/-- 4. I § 8, stk. 4, ændres »til enhver tid fastsatte officielle diskonto med tillæg af 2 pct. p.a.« til: »rente, der er fastsat efter § 5, stk. 1 og 2 i lov om renter ved forsinket betaling«.
--/ Stk. 4. De fordringer, staten har overtaget efter stk. 3, kan med tillæg  

 af renter og gebyr for ikke rettidigt betalt leje inddrives efter reglerne i  

 kildeskattelovens §§ 72 og 73. Renten udgør den til enhver tid fastsatte  

 officielle diskonto med tillæg af 2 pct. p.a. og beregnes fra det tidspunkt,  

 da staten overtager fordringerne.
Gebyret, der tilfalder selskabet eller  

 afdelingen, udgør for hver måneds leje m.v. 50 kr. med tillæg af 2 pct. af  

 det skyldige beløb ud over 1.000 kr.
Inddrivelsen, herunder pålæg om  

 indeholdelse i løn m.v., skal foretages af kommunalbestyrelsen, når  

 boligministeren anmoder herom.
Fremsætter boligtageren indsigelse mod et  

 pålæg om indeholdelse i løn m.v., afgøres spørgsmålet af fogedretten ved  

 kendelse.
Indeholdelsen udsættes dog ikke ved sagens indbringelse for  

 fogedretten.
/-- 5. I § 10 indsættes efter stk. 9:
»Stk. 10. Selskabets ledelse kan ved aftale med kommunalbestyrelsen fravige bestemmelserne i stk. 3 for boliger, der udlejes til kommunen og anvendes som kommunale pensionistboliger, jfr. kap. 12 i lov om individuel boligstøtte.« Stk. 10 bliver herefter stk. 11.
6. I § 10, stk. 10, der bliver stk. 11, ændres »9« til:  

 »10«.' --/ Stk. 10. Boligministeren kan fastsætte nærmere regler om de i stk. 1-9  

 nævnte forhold.
/-- 7. I § 15, stk. 6 indsættes efter 1. pkt.:
»Afdelingsbestyrelsen kan være til stede ved 5-års-eftersynet, jfr. § 62b, stk. 2, og skal orienteres om den rapport, der udfærdiges på baggrund af eftersynet.« --/ Stk. 6. Afdelingsbestyrelsen fører tilsyn med afdelingens  

 vedligeholdelsestilstand og pasning samt påser, at der er god orden i  

 afdelingen.
Afdelingsbestyrelsen skal orienteres om ledelsens ansættelse og  

 afskedigelse af ejendomsfunktionærer.
/-- 8. I § 15, stk. 9 indsættes efter »varmefordelingsmåler,»:
 »elektricitetsmåler,».
--/ Stk. 9. Afdelingsbestyrelsen kan beslutte, at der i afdelingen skal  

 udføres rimelige moderniseringsarbejder eller kollektive anlæg, såfremt  

 afdelingsbestyrelsen samtidig tiltræder den lejeforhøjelse, der er nødvendig  

 til gennemførelse heraf.
Afdelingsbestyrelsen kan efter reglerne i lov om  

 leje træffe beslutning om, hvorvidt fordeling af udgifterne til varme og el  

 skal ske på grundlag af enten varmefordelingsmåler, bruttoetageareal eller  

 rumfang.
Afdelingsbestyrelsen kan beslutte at ændre den husorden, selskabets  

 ledelse forelægger.
/-- 9. I § 18 indsættes efter stk. 2:
»Stk. 3. Har kommunalbestyrelsen truffet beslutning om, at overdragelse af ledige lejligheder i almennyttige boligselskaber skal godkendes af kommunalbestyrelsen i hvert enkelt tilfælde, finder reglerne om klageadgang i lov om individuel boligstøtte tilsvarende anvendelse, såfremt en boligsøgende afvises under hensyn til, at husstandsindkomsten er for lav i forhold til boligafgiften.« Stk. 3 og 4 bliver herefter stk. 4 og 5.
 10. I § 18, stk. 4, der bliver stk. 5, ændres »stk. 2 og 3« til:
 »stk. 2 og 4«.
--/ Stk. 4. Boligministeren har tilsvarende beføjelser, som er tillagt  

 kommunalbestyrelsen efter stk. 2 og 3. Boligministeren kan envidere søge  

 opfyldelse af pligter, som efter loven eller vedtægterne påhviler bestyrelse,  

 forretningsfører eller revisor, fremtvunget ved pålæg af daglige bøder, som  

 tilfalder statskassen.
/-- 11. I § 26, stk. 3 ændres »udgør 1 pct. månedlig for hver påbegyndt måned efter forfaldsdagen at regne« til: »fra forfaldsdagen at regne udgør den rente, der er fastsat efter § 5, stk. 1 og 2 i lov om renter ved forsinket betaling«.
--/ Stk. 3. Fonden påser, at pligtig indbetaling finder sted rettidigt.
Er  

 indbetaling ikke sket inden den 3. i den anden måned efter kvartalets udgang,  

 skal der tillige indbetales renter, der udgør 1 pct. månedlig for hver  

 påbegyndt måned fra forfaldsdagen at regne.
For forfaldne beløb har fonden  

 pant og fortrinsret i de bidragspligtige ejendomme efter ejendomsskatter.  

 Inddrivelse, der sker efter de for opkrævning af den kommunale indkomstskat  

 gældende regler, foretages af kommunalbestyrelsen i den kommune, hvori  

 ejendommen er beliggende.
Inddrivelsen sker med tillæg af et gebyr, der  

 tilfalder kommunen, og hvis størrelse fastsættes af boligministeren efter  

 forhandling med indenrigsministeren.
/-- 12. § 30, stk. 1, affattes således:
»§ 30. Efter reglerne i dette kapitel og med udlånsmidler som anført i § 31 kan Boligselskabernes Landsbyggefond yde lån til almennyttige boligselskaber til opførelse af det antal lejligheder, boligministeren i det enkelte finansår har tilsagt at ville yde støtte efter reglerne i kap. 7 og 8. Af den årlige bevillingskvote skal mindst 1.000 lejligheder indrettes således, at de er velegnet til beboelse for ældre og handicappede.« --/ § 30. Efter reglerne i dette kapitel og med udlånsmidler som anført i § 31  

 kan Boligselskabernes Landsbyggefond yde lån til almennyttige boligselskaber  

 til opførelse af byggerier med indtil 9.000 lejligheder i finansåret 1984 og  

 i finansåret 1985, jfr. dog § 54 b, stk. 1. Af den årlige bevillingskvota  

 indrettes 1.000 lejligheder således, at de er velegnede til beboelse for  

 ældre og handicappede.
/-- 13. § 30, stk. 3 ophæves.
--/ Stk. 3. Lån kan kun ydes til byggerier, hvortil boligministeren har  

 tilsagt at ville yde rentebidrag efter reglerne i kap. 7 og 8.
/-- 14. § 31 affattes således:
»§ 31. Udlånsmidler tilvejebringes ved stats- og kommunelån til fonden i medfør af kap. 6. Lånene skal udgøre 18 pct. af de belånte ejendommes værdi, jfr. § 60. Kommunelånene udgør 6 pct. af ejendommens værdi, dog mindst en trediedel af grundudgifterne.
Statslånene udgør herefter den resterende del af udlånsbeløbet.« --/ § 31. Udlånsmidlerne tilvejebringes ved stats- og kommunelån til fonden i  

 medfør af kap. 6. Statslånene udgør 12 pct. af de belånte ejendommes værdi,  

 jfr. § 60. Kommunelånene udgør 6 pct. af værdien.
/-- 15. I § 32 ændres »Lånet skal udgøre mindst 18 pct. af ejendommens værdi, jfr. § 60, og« til: »Lån fra stat og kommune skal«.
--/ § 32. Lånet skal udgøre mindst 18 pct. af ejendommens værdi, jfr. § 60, og  

 have oprykkende panteret efter lån i institutter, som er godkendt i medfør af  

 lov om realkreditinstitutter, jfr. dog § 62. Summen af disse låns  

 nettoprovenu og landsbyggefondens lån skal udgøre 98 pct. af ejendommens  

 værdi.
/-- 16. I § 38, stk. 2, nr. 1 tilføjes efter »omgivelser«: »,  

 herunder miljøforbedrende foranstaltninger,».
--/ Stk. 2. Lån kan ydes til:
1) opførelse, om- og tilbygning, modernisering og brandsikring af  

 almennyttigt byggeri og forbedring af bebyggelsens omgivelser samt opførelse,  

 ombygning, forbedring og brandsikring af bygninger med socialt eller  

 kulturelt formål i tilknytning til almennyttigt byggeri, 2) erhvervelse af byggegrunde med senere bebyggelse for øje, 3) delvis dækning af projekteringsudgifter ved byggeri, 4) erhvervelse af ejendomme med henblik på sanering eller gennemførelse af  

 byfornyelse og boligforbedring af et eksisterende byområde.
/-- 17. I § 43, stk. 2 indsættes efter »6 pct. af værdien«: »,  

 dog mindst en trediedel af grundudgifterne,».
--/ Stk. 2. Statslån kan kun ydes i det omfang, kommunen udlåner 6 pct. af  

 værdien til landsbyggefonden til videre udlån til finansieringen, jfr. § 44.  

 2 pct. af værdien tilvejebringes ved indskud fra boligtagerne.
/-- 18. I § 44, stk. 1 indsættes efter »§ 43, stk. 2«: », dog  

 højst svarende til 3 pct. af ejendommens værdi opgjort efter § 60,».
--/ § 44. Halvdelen af det beløb, som i hovedstadsområdet, jfr. lov om et  

 hovedstadsråd, indskydes som kommunelån til Boligselskabernes Landsbyggefond  

 for at opfylde vilkårene i § 43, stk. 2, berigtiges ved udlån til fonden fra hovedstadsrådet.  

 Hovedstadsrådets lån til landsbyggefonden ydes på samme vilkår som kommunens  

 lån til fonden.
/-- 19. § 48, stk. 2 affattes således:
»Stk. 2. Rentebidrag, afdragsbidrag og garanti kan ydes til indtil 9.000 lejligheder i finansåret 1985 og indtil 7.500 lejligheder i finansåret 1986, jfr. dog § 54b, stk. 1. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985 overføres til 1986«.
--/ Stk. 2. Rentebidrag, afdragsbidrag og garanti kan i finansåret 1984 og i  

 finansåret 1985 ydes til 9.000 lejligheder, jfr. dog § 54 b, stk. 1.
/-- 20. I § 54, stk. 1 indsættes efter 1. pkt.: »Det er en betingelse, at der til byggeriet er meddelt tilsagn om offentlig støtte inden 1.
juli 1986.« 21. § 54, stk. 1, 3. pkt. affattes således:
»Sidstnævnte betingelse kan dog fraviges ved byggeri, hvortil der er bevilget driftssikring i medfør af lov om midlertidig offentlig støtte til almennyttigt boligbyggeri og statsstøttede kollegier og byggeri, hvortil der er givet tilladelse til omprioritering til indekslån eller bevilget støtte i medfør af lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri.« 22. § 54, stk. 2 affattes således:
»Stk. 2. Lånet skal udgøre 10 pct. af udbedringsudgiften og tilvejebringes ved stats- og kommunelån til fonden på henholdsvis 7 pct. og 3 pct.
Lånet ydes i øvrigt på vilkår som anført i kap.
4.« 23. I § 54, stk. 3 ændres »77 pct.« til: »90 pct.«.
--/ § 54. Boligselskabernes Landsbyggefond kan i ganske særlige tilfælde med  

 boligministerens tilladelse yde lån til udbedring af ekstraordinære  

 bygningsskader i almennyttigt boligbyggeri, som ikke dækkes ved erstatninger  

 eller gennem forsikringer.
Udbedringsudgiften efter fradrag af erstatnings-  

 eller forsikringsbeløb skal udgøre mindst 10 pct. af bygningsværdien inden  

 skadens indtræden.
Denne betingelse kan dog fraviges ved byggeri, hvortil der  

 er bevilget driftssikring i medfør af lov om midlertidig offentlig støtte til  

 almennyttigt boligbyggeri og statsstøttede kollegier.
Stk. 2. Lånet skal udgøre mindst 23 pct. af udbedringsudgiften og  

 tilvejebringes ved stats- og kommunelån til fonden på henholdsvis 17 pct. og  

 6 pct.
Lånet ydes i øvrigt på vilkår som anført i kap. 4.
Stk. 3. Statsgaranti for indekslån, jfr. § 54 b, stk. 2, kan ydes for den  

 del af lånet, der på tidspunktet for lånets optagelse har pantesikkerhed ud  

 over 65 pct. af ejendommens værdi, jfr. § 60, og højst inden for en  

 lånegrænse på 77 pct. af de godkendte udbedringsudgifter.
Garantien omfatter  

 til enhver tid så stor en del af lånets restgæld og eventuelt forfaldne  

 terminsydelser, som det oprindelige garantibeløb udgjorde af hovedstolen.
Den  

 del af restgælden, der ikke omfattes af garantien, har panteret forud for den  

 garanterede del af restgælden.
/-- 24. I 54a, stk. 2 udgår: »,heraf indtil 10 mill. kr. til delvis finansiering af miljøforbedrende foranstaltninger«.
--/ Stk. 2. Lån efter stk. 1 kan ydes til byggeri, der har fået tilsagn om  

 offentlig støtte i perioden 1. januar 1965-31. marts 1975, eller som har  

 modtaget driftsstøtte fra Boligselskabernes Landsbyggefond.
Lån kan i  

 finansårene 1984, 1985 og 1986 ydes inden for en samlet ramme på i alt 40  

 mill. kr., heraf indtil 10 mill. kr. til delvis finansiering af  

 miljøforbedrende foranstaltninger.
/-- 25. I § 54b, stk. 2 indsættes efter »for«: »lån til«.
--/ Stk. 2. Realkreditinstitutter kan til de foranstaltninger, der er nævnt i  

 §§ 54 og 54 a, yde indekslån efter samme regler, som i henhold til lov om  

 indeksregulerede realkreditlån gælder for opførelse af ejendomme, hvortil der  

 ydes rentebidrag.
/-- 26. § 54b, stk. 4 affattes således:
»Stk. 4. Boligministeren kan give tilsagn om rentebidrag og afdragbidrag til indekslån til udbedring af byggeskader som nævnt i § 54, stk. 1, og til indekslån, der optages i forbindelse med udførelse af foranstaltninger som nævnt i § 54a, stk. 1. Den nævnte støtte gives efter tilsvarende regler som i kap. 7, dog kan afdragsbidrag til lån til udbedring af byggeskader kun udgøre et beløb, der svarer til afdraget på den del af lånet, der ved lånets optagelse overstiger 77 pct. af de godkendte udbedringsudgifter.« --/ Stk. 4. Boligministeren kan efter reglerne i kapitel 7 give tilsagn om  

 rentebidrag til indekslån, der optages i forbindelse med udbedring af  

 bygningsskader som nævnt i § 54, stk. 1, og om rentebidrag og afdragsbidrag  

 til indekskån, der optages i forbindelse med udførelse af foranstaltninger  

 som nævnt i § 54 a, stk 1. Rentebidrag og afdragsbidrag ydes med virkning fra  

 indekslånets optagelse.
/-- 27. § 56, stk. 1, 1. pkt. ophæves og i stedet indsættes:
»Det støttede byggeri skal have en tilfredsstillende udformning i planmæssig og teknisk henseende, og det skal under hensyntagen til kvalitet, udstyr og beliggenhed udføres for det lavest mulige beløb.
Bygherren skal stille fornødne krav til byggeriets andre parter om kvalitetssikring i forbindelse med opførelsen og driften af byggeriet.
Ejendommene skal holdes forsvarligt ved lige.« --/ § 56. Det tilstræbes, at det støttede byggeri får en tilfredsstillende  

 udformning i planmæssig og teknisk henseende, og at det under hensyntagen til  

 kvalitet, udstyr og beliggenhed udføres for det lavest mulige beløb.  

 Anskaffelsesudgifterne må søges holdt inden for rammer, der muliggør et  

 sådant lejeniveau, at boligerne kan påregnes udlejet.
En passende del af  

 lejlighederne kan kræves indrettet for børnerige familier, ældre,  

 handicappede eller særlige befolkningsgrupper.
/-- 28. I § 58, stk. 1 ændres »130 kvm« til: »110 kvm«.
--/ § 58. Lejlighedernes bruttoetageareal må ikke overstige 130 kvm.
/-- 29. I § 59 udgår: »skal holdes forsvarligt ved lige og«.
--/ § 59. Ejendommen skal holdes forsvarligt vedlige og skal forsikres i et  

 bygningsbrandforsikringsselskab, der har forsikringstilsynets tilladelse til  

 at drive forsikringsvirksomhed.
/-- 30. Efter § 62a indsættes som nyt kapitel:
»Kapitel 9a Byggeskadefonden § 62b.
Byggeskadefonden er en selvejende institution, der har til formål at yde støtte til udbedring af skader, som har deres årsag i forhold ved opførelsen af byggeriet.
Fonden omfatter byggeri, som modtager tilsagn om offentlig støtte efter § 48, § 63, § 67 eller § 81 efter den 30. juni 1986.
Stk. 2. Fonden skal med henblik på at vurdere bygningernes tilstand og registrere eventuelle skader inden 5 år fra afleveringen af det enkelte byggeri under fonden forestå og afholde udgiften ved gennemførelsen af et eftersyn (5-års-eftersyn) af byggeriet.
 Boligministeren fastsætter de nærmere regler herom.
Stk. 3. Fonden formidler indvundne erfaringer vedrørende forebyggelse af byggeskader, årsager til byggeskader og skadernes udbedring.
§ 62c.
Fonden yder støtte efter regler, der fastsættes af boligministeren, til dækning af indtil 95 pct. af bygningsejernes udgifter til udbedring af byggeskader.
Fonden kan dog gøre støtte betinget af, at bygningsejeren forpligter sig til at stille pantsikkerhed i det pågældende byggeri efter bestemmelserne i § 62g, stk. 2.
Stk. 2. Dækning fra fonden kan opnås for skader, der anmeldes til fonden inden 20 år fra byggeriets aflevering.
Boligministeren kan fastsætte nærmere regler herom.
Stk. 3. Ansøgning om støtte indsendes til fonden gennem kommunalbestyrelsen i den kommune, hvor byggeriet ligger.
§ 62d.
Fonden ledes af en bestyrelse på 11 medlemmer.
Kommunernes Landsforening vælger 1 medlem, Københavns og Frederiksberg kommuner vælger i fællesskab 1 medlem.
Boligselskabernes Landsforening vælger 3 medlemmer.
Boligministeren vælger bestyrelsens øvrige medlemmer, hvoraf 3 skal repræsentere byggerier, hvortil der er meddelt tilsagn efter henholdsvis § 63, § 67 og § 81 og et skal have særlig sagkundskab inden for fondens virksomhedsområde.
Stedfortrædere vælges efter samme regler.
Alle valg sker for 4 år ad gangen.
Genvalg kan finde sted.
§ 62e.
Fondens vedtægter skal godkendes af boligministeren.
Stk. 2. Senest 4 måneder efter hvert regnskabsårs afslutning skal fondens årsregnskab underskrevet af bestyrelsen og attesteret af revisor indsendes til boligministeren.
Boligministeren fastsætter regler for regnskabets form og indhold.
Stk. 3. Fondens regnskaber revideres af en statsautoriseret revisor, der udpeges af boligministeren efter indstilling fra fonden.
Boligministeren fastsætter regler for udøvelsen af revisors virksomhed.
Stk. 4. Samtidig med indsendelsen af fondens årsregnskab indsendes til boligministeren bestyrelsens beretning for fondens virksomhed og indvundne erfaringer i det forløbne regnskabsår.
Boligministeren fastsætter regler for beretningens form og indhold.
Stk. 5. Fonden skal på forlangende give boligministeren enhver oplysning om fondens virksomhed.
§ 62f.
Fondens midler tilvejebringes gennem bidrag, som indbetales af det enkelte byggeri, der omfattes af fonden.
Stk. 2. Bidraget for det enkelte byggeri udgør 1 pct. af den inden byggeriets påbegyndelse senest godkendte anskaffelsessum.
Bidraget indbetales kontant senest på byggeriets afleveringstidspunkt.
Stk. 3. Er det nødvendigt til dækning af fondens udgifter, kan fonden efter boligministerens nærmere bestemmelse opkræve et løbende bidrag fra samtlige byggerier, der omfattes af fonden.
Stk. 4. Ved for sen indbetaling skal der tillige fra forfaldsdagen indbetales renter, der udgør den rente, der er fastsat efter § 5, stk. 1 og 2 i lov om renter ved forsinket betaling.
Stk. 5. Inddrivelse af bidrag og renter foretages af kommunalbestyrelsen i den kommune, hvor byggeriet er beliggende.
For inddrivelsen betaler bygningsejeren et gebyr til kommunalbestyrelsen.
Boligministeren fastsætter regler om gebyret.
 Der tillægges bidragene, renterne og gebyrerne udpantningsret.
§ 62g.
Bygningsejernes udgifter til udbedring af byggeskader kan efter fradrag af støtte fra fonden finansieres gennem optagelse af indekslån.
Stk. 2. Fonden kan efter boligministerens nærmere bestemmelse beslutte, at fondens andel af udgiften til udbedring af byggeskader delvis finansieres gennem optagelse af indekslån i det pågældende byggeri med pantsikkerhed efter eventuelle lån efter stk. 1. Fonden betaler samtlige ydelser på lånet til det långivende realkreditinstitut på grundlag af en specificeret opgørelse fra instituttet.
Stk. 3. Boligministeren kan på statskassens vegne give tilsagn om garanti for den del af lånet, der på tidspunktet for lånets optagelse har pantesikkerhed ud over 65 pct. af ejendommens værdi, jfr. § 60 og højst inden for en lånegrænse på 90 pct. af udbedringsudgifterne.
Garantien omfatter til enhver tid så stor en del af lånets restgæld og eventuelt forfaldne terminsydelser, som det oprindelige garantibeløb udgjorde af hovedstolen.
Den del af restgælden, der ikke omfattes af garantien, har panteret forud for den garanterede del af restgælden.
Stk. 4. Det er en betingelse for statens påtagelse af garanti, at kommunalbestyrelsen påtager sig forpligtelse til at godtgøre statskassen halvdelen af statens eventuelle tab som følge af garantiforpligtelsen.
§ 62h.
Realkreditinstitutter kan yde de indekslån, der er nævnt i § 62g, stk. 1 og 2, efter samme regler, som i henhold til lov om indeksregulerede realkreditlån gælder for lån til opførelse af byggerier, hvortil der ydes rentebidrag.« 31. § 63, stk. 2 affattes således:
»Stk. 2. Tilsagn om statsstøtte kan gives til opførelse af indtil 4.000 andelsboliger i hvert af finansårene 1985 og 1986. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« --/ Stk. 2. Tilsagn om statsstøtte kan gives til opførelse af indtil 4.200  

 andelsboliger i finansåret 1984 og indtil 4.000 i finansåret 1985. Udnyttes  

 bevillingskvoten i et finansår ikke fuldt ud, overføres den resterende del  

 til det følgende finansår.
En eventuel uudnyttet del af bevillingskvoten for  

 1983, overføres til 1984.
/-- 32. I § 63a, stk. 2 indsættes efter »boligen«: »og ydes med  

 en forholdsmæssig andel af det samlede rentebidrag for ejendommen«.
--/ Stk. 2. Rentebidrag ydes med virkning fra indekslånets optagelse, dog  

 tidligst fra den enkelte andelshavers ibrugtagning af boligen.
/-- 33. I § 64 indsættes som stk. 2:
»Stk. 2. Andelsboligforeningen skal på forlangende give kommunalbestyrelsen alle nødvendige oplysninger til belysning af foreningens økonomiske forhold, såfremt disse efter kommunalbestyrelsens skøn kan indebære risiko for udløsning af garantien efter stk. 1.« 34. § 67, stk. 2 affattes således:
»Stk. 2. Tilsagn om statsstøtte kan gives til opførelse af indtil 2.000 værelsesenheder i finansåret 1985 og indtil 2.500 enheder i finansåret 1986. Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« --/ Stk. 2. Tilsagn om statsstøtte kan i hvert af finansårene 1984 og 1985  

 gives til opførelse af indtil 2.000 værelsesenheder.
/-- 35. I § 70, stk. 1 ændres »25 pct.« til: »20 pct.«.
--/ § 70. Tilsagn om statslån kan gives op til 25 pct. af ejendommens værdi,  

 jfr. § 60. Statens lån skal have oprykkende panteret efter indekslån.
Summen  

 af stats- og indekslån kan udgøre indtil 100 pct. af ejendommens værdi.
Der  

 ydes ikke kommunale lån til byggeri, der opføres med støtte efter dette  

 kapitel.
/-- 36. § 70, stk. 4, affattes således:
»Stk. 4. Udover statslån efter stk. 1 kan efter boligministerens nærmere bestemmelse ydes statslån til finansiering af rimelige udgifter til møblering og montering.« --/ Stk. 4. Ud over statslån efter stk. 1 kan boligministeren yde statslån til  

 finansiering af rimelige udgifter til møblering og montering.
Sådant lån kan  

 ydes med indtil 6.400 kr. pr. værelsesenhed.
Beløbet reguleres i  

 overensstemmelse med byggeomkostningsindekser for montagebyggeri i forhold  

 til 1. oktober 1982.
/-- 37. I § 72b, stk. 1, 2. pkt. ændres »eventuelle« til:  

 »eventuelt«.
--/ § 72b.
Statsgaranti for indekslån kan ydes for den del af lånet, der på  

 tidspunktet for lånets optagelse har pantesikkerhed ud over 65 pct. af  

 ejendommens værdi, jfr. § 60. Garantien omfatter til enhver tid så stor en  

 del af lånets restgæld og eventuelle forfaldne terminsydelser, som det  

 oprindelige garantibeløb udgjorde af hovedstolen.
Den del af restgælden, der  

 ikke omfattes af garantien, har panteret forud for den garanterede del af  

 restgælden.
/-- 38. I § 73a indsættes som stk. 6:
»Stk. 6. For kollegier, der med tilslutning fra folketingets finansudvalg har fået bevilget henstand med betaling af renter og afdrag på statslån, kan boligministeren forlænge henstandsperioden til 31. juli 1987.« 39. § 81, stk. 2 affattes således:
»Stk. 2. Tilsagn om statsstøtte kan gives til opførelse af indtil 1.000 lette kollektivboliger i hvert af finansårene 1985 og 1986.
Udnyttes bevillingskvoten i et finansår ikke fuldt ud, overføres den resterende del til det følgende finansår.
En eventuel uudnyttet del af bevillingskvoten for 1985, overføres til 1986.« --/ Stk. 2. Tilsagn om statsstøtte kan gives til opførelse af indtil 600 lette  

 kollektivbogiger i finansåret 1984 og indtil 1.000 i finansåret 1985.
/-- 40. Efter § 83 indsættes:
»§ 83a.
Selskabet eller institutionen kan opsige lejeaftalen med 3 måneders varsel ved lejerens død. § 87 i lov om leje finder tilsvarende anvendelse.
Stk. 2. Opsigelse efter stk. 1 kan kun ske, når lejerens efterladte ægtefælle eller, såfremt lejeren dør uden at efterlade sig ægtefælle, en anden person, der i mindst 2 år har haft fælles husstand med lejeren, samtidig anvises en anden passende lejlighed.« 41. I § 86, stk. 3 ændres »boligbebyggelse« til:  

 »boligbyggerilove«.
--/ Stk. 3. Såfremt der ved lejemål, der indgås efter denne lovs ikrafttræden,  

 indrettes institutioner eller boliger som nævnt i § 84 i ejendomme, der er  

 opført med offentlig støtte i medfør af bekendtgørelse nr. 483 af 16. august  

 1973 af lov om boligbyggeri eller tidligere boligbebyggelse, bortfalder den  

 støtte, der er bevilget til nedsættelse af lejen i boligerne.
