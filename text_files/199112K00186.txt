Nr LSF 186 Forslag til Lov om ændring af lov om kreditaftaler (Kreditoplysninger i  

 forbindelse med lån mod pant i fast ejendom) Fremsat af justitsministeren (Engell) den 22. januar 1992 Vedtaget ved tredjebehandling den 7. april 1992 Lov nr. 284 af 29/04/1992 § 1 I lov nr. 398 af 13. juni 1990 om kreditaftaler, som ændret ved § 10,  

 stk. 2, i lov nr. 322 af 31. maj 1991, foretages følgende ændringer:
 1. Efter § 8 indsættes:
» § 8 a.
Ved kreditaftaler, der sikres ved pant i fast  

 ejendom, skal de oplysninger, der er nævnt i § 9 og § 14, samt aftalens  

 øvrige væsentlige vilkår gives i kreditgiverens tilbud.
Stk. 2. Yder en sælger af en fast ejendom kredit mod udstedelse af  

 pantebrev i den faste ejendom, skal de oplysninger, der er nævnt i stk. 1,  

 gives i aftalen om ejendommens overdragelse.
Heri skal kreditgiveren  

 endvidere oplyse forbrugeren om, hvilket beløb der skal betales, hvis  

 forbrugeren kan betale kontant hos kreditgiveren i stedet for at udstede  

 pantebrev.
 Stk. 3. Hvis de oplysninger, der er givet efter stk. 1 eller 2, er  

 af foreløbig karakter, skal kreditgiveren snarest muligt sende meddelelse om  

 de endelige kreditoplysninger til forbrugeren.
 Stk. 4. I øvrigt finder § 8 tilsvarende anvendelse.
§ 8 b.
Justitsministeren kan fastsætte nærmere regler om afgivelse  

 og opbevaring af kreditoplysninger efter § 8 a.
Justitsministeren kan  

 herunder navnlig fastsætte, at kreditoplysningerne skal afgives i en anden  

 form, og at visse aftaler om henstand helt eller delvis skal undtages fra  

 pligten til at afgive kreditoplysninger.« 2. I § 56, stk. 2, indsættes efter »skyldig i grov  

 eller oftere gentagen overtrædelse af«: »§ 8 a, stk. 1-3,».
 3. I § 56, stk. 3, indsættes efter »i medfør af«  

 ordene: »§ 8 b og«.
§ 2 Stk. 1. Loven træder i kraft den 1. oktober 1992.
Stk. 2. Loven finder anvendelse på kreditaftaler, hvor  

 kreditgiverens tilbud er fremsat efter lovens ikrafttræden.
Ved kreditaftaler  

 som nævnt i § 8 a, stk. 2, finder loven anvendelse, når aftalen om  

 ejendommens overdragelse er indgået efter lovens ikrafttræden.
 Stk. 3. De hidtil gældende regler kan finde anvendelse på  

 kreditaftaler, der er indgået inden den 1. januar 1993.
Oprindeligt fremsat forslag § 1.
 I lov nr. 398 af 13. juni 1990 om kreditaftaler som ændret ved § 10, stk.  

 2, i lov nr. 322 af 31. maj 1991 foretages følgende ændringer:
 1. Efter § 8 indsættes:
» § 8 a.
Ved kreditaftaler, der sikres ved pant i fast  

 ejendom, skal de oplysninger, der er nævnt i § 9 og § 14, samt aftalens  

 øvrige væsentlige vilkår gives i kreditgiverens tilbud.
Stk. 2. Yder en sælger af en fast ejendom kredit mod udstedelse af  

 pantebrev i den faste ejendom, skal de oplysninger, der er nævnt i stk. 1,  

 gives i aftalen om ejendommens overdragelse.
Heri skal kreditgiveren  

 endvidere oplyse forbrugeren om, hvilket beløb der skal betales, hvis  

 forbrugeren kan betale kontant hos kreditgiveren i stedet for at udstede  

 pantebrev.
 Stk. 3. Hvis de oplysninger, der er givet efter stk. 1 eller 2, er  

 af foreløbig karakter, skal kreditgiveren snarest muligt sende meddelelse om  

 de endelige kreditoplysninger til forbrugeren.
Stk. 4. I øvrigt finder § 8 tilsvarende anvendelse.« 2. I § 56, stk. 2, indsættes efter »skyldig i grov  

 eller oftere gentagen overtrædelse af«:
 »§ 8 a, stk. 1-3,».
 § 2.
 Stk. 1. Loven træder i kraft den 1. oktober 1992.
 Stk. 2. Loven finder anvendelse på kreditaftaler, der indgås efter  

 lovens ikrafttræden.
Bemærkninger til lovforslaget Almindelige bemærkninger 1. Indledning.
 Lovforslaget tager primært sigte på at afhjælpe visse praktiske  

 problemer, som har vist sig at opstå ved anvendelsen af reglerne i  

 kreditaftaleloven (lov nr. 398 af 13. juni 1990 om kreditaftaler) om  

 meddelelse af kreditoplysninger i forbindelse med navnlig realkreditlån og  

 sælgerpantebreve.
På baggrund af henvendelser fra bl.a.
Realkreditrådet, Forbrugerrådet og  

 Advokatrådet har Justitsministeriet afholdt en møderække med de berørte  

 organisationer, hvor vanskelighederne ved anvendelsen af kreditaftalelovens  

 regler i forbindelse med kreditaftaler, der sikres ved pant i fast ejendom,  

 er blevet belyst og drøftet.
Lovforslaget fremsættes på grundlag af disse  

 drøftelser.
 Baggrunden for lovforslaget og forslagts hovedindhold kan kort beskrives  

 på følgende måde:
I praksis har den gældende retstilstand, hvorefter kreditoplysningerne ved  

 aftaler om kredit mod pant i fast ejendom skal gives i pantebrevet, medført,  

 at pantebrevene bliver meget omfangsrige.
Dette er til gene både for  

 tinglysningskontorerne, der skal opbevare genparter af de tinglyste  

 pantebreve, og for realkreditinstitutterne, som ligger inde med et stort  

 antal originale dokumenter.
Hertil kommer, at kreditoplysningerne i  

 pantebreve til realkreditinstitutter ikke altid er korrekte, fordi de  

 endelige vilkår for realkreditlånene først kan fastlægges, når  

 realkreditobligationerne er blevet solgt.
For at løse disse praktiske  

 problemer foreslås det, at kreditoplysningerne ved kreditaftaler, der sikres  

 ved pant i fast ejendom, skal gives i kreditgiverens tilbud.
I praksis har det givet anledning til tvivl at fastlægge, hvornår køberen  

 af en fast ejendom skal have kreditoplysninger ved udstedelse af  

 sælgerpantebreve.
Det foreslås, at kreditoplysningerne i forbindelse med  

 udstedelse af sælgerpantebreve skal gives i aftalen om ejendommens  

 overdragelse (slutseddelen). Herved præciseres, at køberen får  

 kreditoplysningerne inden det tidspunkt, hvor køberen i almindelighed (med  

 sin underskrift på slutseddelen) forpligter sig til at udstede et  

 sælgerpantebrev.
Navnlig ved realkreditlån vil de kreditoplysninger, som forbrugeren efter  

 lovforslaget skal have i tilbuddet, være af foreløbig karakter.
Det foreslås  

 derfor, at kreditgiveren har pligt til snarest muligt at give forbrugeren  

 meddelelse om de endelige kreditoplysninger, hvis de oplysninger, som  

 kreditgiveren allerede har givet, er af foreløbig karakter.
 I det følgende genemgås indledningsvis baggrunden for kreditaftalelovens  

 regler om pant i fast ejendom (afsnit 2, side 2-4). Herefter gennemgås den  

 gældende retstilstand vedrørende pant i fast ejendom (afsnit 3, side 4-10),  

 hvorefter de praktiske problemer, som den gældende retstilstand har givet  

 anledning til, beskrives nærmere (afsnit 4, side 10-11). I afsnit 5 (side  

 11-12) gives der en oversigt over indholdet af lovforslaget.
 2. Baggrunden for kreditaftalelovens regler om pant i fast ejendom.
 2.1. EF-direktivet.
 Kreditaftaleloven tager sigte på at gennemføre EF-direktivet om indbyrdes  

 tilnærmelse af medlemsstaternes love og administrative bestemmelser om  

 forbrugerkredit (87/102/EØF), som blev vedtaget af Ministerrådet den 22.  

 december 1986. Kreditaftaleloven tager endvidere sigte på at gennemføre  

 EF-direktiv (90/88/EØF) om ændring af det ovennævnte direktiv.
Efter direktivets art. 2, stk. 1, litra a), finder direktivets  

 bestemmelser ikke anvendelse på kreditaftaler eller kredittilsagn, »som  

 først og fremmest er bestemt til erhvervelse eller bevarelse af  

 ejendomsrettigheder til en grund eller til en bygning, der allerede er  

 opført, eller som skal opføres..«.
Direktivet finder heller ikke  

 anvendelse på kreditaftaler eller kredittilsagn, »som er bestemt til  

 modernisering eller forbedring af en bygning (selve bygningen).« Efter direktivets art. 2, stk. 3, finder direktivets art. 1, litra a, art.  

 4 og art. 6-12, ikke »anvendelse på kreditaftaler eller kredittilsagn,  

 der er sikret ved pant i fast ejendom, for så vidt disse ikke allerede er  

 undtaget fra direktivet efter stk. 1, litra a).«.
Denne bestemmelse  

 indebærer således, at alene direktivets art. 3 om oplysningspligt i  

 forbindelse med markedsføring får betydning ved kreditaftaler mod pant i fast  

 ejendom.
Om baggrunden for direktivets særlige bestemmelser om undtagelse af  

 kreditaftaler mod pant i fast ejendom fra direktivets anvendelsesområde, er  

 det i præamblen til ændringsdirektivet alene anført, at sådanne aftaler  

 »i betragtning af deres særlige karakter fortsat (bør) være delvis  

 udelukket fra dette direktiv.«.
Direktivet er imidlertid et  

 minimumsdirektiv, således at medlemsstaterne kan opretholde eller indføre  

 videregående regler om forbrugerbeskyttelse, herunder regler om kreditaftaler  

 mod pant i fast ejendom, jf. direktivets art. 15.
 2.2. Justitsministeriets forslag til lov om kreditaftaler.
Justitsministerens forslag nr.
L 78 (folketingsåret 1989-90) til lov om  

 kreditaftaler indeholdt følgende bestemmelse:
 » § 3. Loven finder ikke anvendelse på:
1) Kreditaftaler, som er indgået med henblik på erhverelse eller bevarelse  

 af en fast ejendom eller med henblik på opførelse, modernisering eller  

 forbedring af en bygning.« I de almindelige bemærkninger til lovforslaget er der om denne bestemmelse  

 bl.a. anført:
». . . . Direktivet finder ikke anvendelse på kreditaftaler, der  

 først og fremmest er bestemt til erhvervelse eller bevarelse af fast ejendom  

 eller som er bestemt til opførelse, modernisering eller forbedring af en  

 bygning, jf. direktivets art. 2, stk. 1, litra a.
Efter ændringen af lov om  

 realkreditinstitutter i forbindelse med kartoffelkuren ydes således ikke  

 længere kreditforeningslån til andre formål end de i bestemmelsen opregnede.  

 Der ydes således ikke længere kreditforeningslån til forbrug.
Det vil i  

 praksis sige, at alle kreditforeningslån er undtaget fra direktivet.
Hvis  

 realkreditloven ændres, således at det igen bliver muligt for  

 realkreditinstitutter at yde lån til andre end de nævnte formål, vil sådanne  

 kreditter imidlertid være omfattet af loven.
 Omfattet af bestemmelsen er endvidere alle andre former for prioritetslån,  

 der optages til brug for de nævnte formål.
Undtagelsesreglen er indarbejdet i lovforslaget § 3, stk. 1, nr. 1. Efter  

 forslaget er det dog ikke tilstrækkeligt, at kreditten »først og  

 fremmest« er bestemt til et af de nævnte formål, idet dette vil åbne  

 betydelige muligheder for omgåelse af loven.
Det foreslås derfor, at  

 undtagelsen kun skal finde anvendelse, når kreditten udelukkende ydes med  

 henblik på et af de nævnte formål.' Tilsvarende er der i bemærkningerne til bestemmelsen anført, at  

 undtagelsen omfatter alle kreditforeningslån og ethvert prioritetslån, der  

 optages med henblik på køb af fast ejendom eller med henblik på opførelse,  

 modernisering eller forbedring af en bygning.
Hvad angår andre lån mod pant i fast ejendom, indebærer direktivets art.  

 2, stk. 3, som nævnt i afsnit 2.1. ovenfor, at disse lån også er undtaget fra  

 direktivets anvendelsesområde bortset fra bestemmelsen i art. 3 om  

 oplysningspligt ved markedsføring.
I de almindelige bemærkninger til  

 lovforslaget er det imidlertid anført, at Justitsministeriet ikke har fundet  

 grundlag for at udnytte denne undtagelse, idet der også i forbindelse med  

 disse kreditter er behov for, at forbrugeren får oplysning om de årlige  

 omkostninger i procent m.v.
 2.3. Behandlingen i Folketinget.
Under behandlingen i Folketinget af lovforslaget om kreditaftaler rettede  

 Forbrugerrådet den 15. februar 1990 henvendelse til Folketingets Retsudvalg.  

 I henvendelsen anførte Forbrugerrådet bl.a., at undtagelsesbestemmelsen i  

 lovforslagets § 3, stk. 1, burde udgå, idet bestemmelsen ikke blot ville føre  

 til en urimelig mangel på vigtige oplysninger i forbindelse med den  

 almindelige forbrugers største økonomiske disposition, men også ville give  

 anledning til særdeles vanskelige afgrænsningsproblemer og dermed til  

 retsusikkerhed og forsøg på at omgå de foreslåede regler om  

 forbrugerbeskyttelse.
Forbrugerrådet anførte endvidere i henvendelsen:
»Det er ikke rimeligt, at en kreditaftale med en håndværker, som  

 f.eks. udskifter vinduer eller installerer et nyt oliefyr, skal være undtaget  

 fra loven, og heller ikke at. f.eks. køb af nyt køkken eller  

 badeværelsesudstyr skal.
Det er urimeligt og uforståeligt, at såvel husejeres  

 eller lejeres pantesikrede lån eller blankolån i pengeinstitutter eller hos  

 andre erhvervsdrivende skal være undtaget, når blot formålet med lånet er at  

 finansiere modernisering eller forbedring.
Behovet for oplysning og  

 beskyttelse er det samme, når kreditten bruges til at anskaffe en bil, som  

 når den bruges til modernisering af et køkken.
Ifølge realkreditloven skal realkreditinstitutterne give oplysning om  

 effektiv rente.
Det er konkurrenceforvridende, at finansielle supermarkeder  

 ikke skal give de samme oplysninger for samme type lån.
I fremtiden vil megen  

 finansiering i forbindelse med bolig blive ydet af andre finansgiganter end  

 realkreditinstitutter.
EF-direktivet er et minimumsdirektiv, så vi kan godt  

 have bedre regler i Danmark.« Som svar på spørgsmål 2 af 28. februar 1990 fra Folketingets Retsudvalg,  

 hvori retsudvalget udbad sig en kommentar til henvendelsen fra  

 Forbrugerrådet, anførte Justitsministeriet, at man var enig i, at reglerne om  

 forbrugerkredit bør udformes på en sådan måde, at alle kreditgivere så vidt  

 muligt bliver stillet lige, således at konkurrenceforvridning mellem de  

 forskellige kreditgivere undgås.
Justitsministeriet var endvidere enig med  

 Forbrugerrådet i, at »de her nævnte dispositioner er af så indgribende  

 betydning for forbrugeren, at væsentlige hensyn taler for, at kreditaftaler  

 med henblik på erhvervelse af fast ejendom m.v. ligeledes omfattes af  

 lovforslaget.« Justitsministeren stillede på denne baggrund et ændringsforslag om, at §  

 3, stk. 1, i forslaget til lov om kreditaftaler skulle udgå, jf.  

 ændringsforslag nr. 4, i Folketingets Retsudvalgs betænkning af 10. maj 1990.  

 I bemærkningerne til ændringsforslaget, der blev vedtaget af Folketinget, er  

 der bl.a. anført følgende:
»Ændringsforslaget indebærer, at loven også kommer til at gælde for  

 kreditaftaler med henblik på erhvervelse eller bevarelse af en fast ejendom  

 eller med henblik på opførelse, modernisering eller forbedring af en bygning.  

 Den nærmere rækkevidde af denne undtagelse i lovforslaget og i EF-direktivet  

 kan i et vist omfang give anledning til tvivl.
Hertil kommer, at undtagelsen  

 af sådanne lån fra lovens anvendelsesområde ville bevirke, at loven finder  

 anvendelse i visse tilfælde af belåning af fast ejendom, men ikke i andre  

 tilfælde, således at reglerne ville blive besværlige at administrere.  

 Ændringen vil samtidig bevirke en større ligestilling mellem  

 realkreditinstitutter og pengeinstitutter, idet der nu kommer til at gælde  

 samme regler om oplysning om effektiv rente for realkreditinstitutter som for  

 pengeinstitutter og andre långivere til forbrugere.« 2.4. Konklusion.
 De synspunkter, som Justitsministeriet tilkendegav overfor Folketinget  

 vedrørende behovet for at inddrage kreditaftaler, der er sikret ved pant i  

 fast ejendom, under kreditaftalelovens anvendelsesområde, jf. afsnit 2.3.  

 ovenfor, er efter Justitsministeriets opfattelse fortsat af afgørende  

 betydning.
 Justitsministeriet finder derfor ikke, at der er behov for at ændre  

 kreditaftaleloven således, at kreditaftaler mod pant i fast ejendom falder  

 helt udenfor lovens anvendelsesområde.
På den baggrund vil der i det følgende blive redegjort for  

 Justitsministeriets fortolkning af kreditaftaleloven i relation til lån mod  

 pant i fast ejendom.
Formålet med redegørelsen er dels at beskrive den del af  

 den gældende retstilstand, som også skal stå ved magt efter en lovændring,  

 dels at fremhæve de praktiske problemer, som den gældende retstilstand har  

 givet anledning til, og som der derfor er behov for at afhjælpe gennem en  

 lovændring.
 3. Den gældende retstilstand vedrørende pantebreve i fast ejendom.
 3.1. Kreditaftalebegrebet og tidspunktet for afgivelse af  

 kreditoplysningerne.
Indledning Efter kreditaftalelovens § 8, stk. 1, skal en kreditaftale udfærdiges  

 skriftligt og indeholde de oplysninger, der er nævnt i § 9 eller § 10 og i §  

 14, samt aftalens øvrige væsentlige vilkår.
Forbrugeren skal endvidere i  

 forbindelse med aftalens indgåelse have overgivet en genpart af  

 kreditaftalen, jf. kreditaftalelovens § 8, stk. 2.
Kreditaftalelovens § 8 angiver ikke nærmere, hvad der forstås ved  

 »kreditaftale« i forbindelse med lån mod pant i fast ejendom.  

 Bestemmelsen angiver derfor heller ikke, på hvilket tidspunkt  

 kreditoplysningerne skal gives ved disse lån.
En sådan præcisering fremgår  

 heller ikke af andre bestemmelser i kreditaftaleloven, således hverken af §  

 1, stk. 1-2, der afgrænser de kreditaftaler, som loven finder anvendelse på,  

 af § 4, stk. 1, der fastlægger begrebet kreditaftale, eller af § 9, stk. 1,  

 der vedrører kreditgiverens pligt til at give kreditoplysninger ved  

 indgåelsen af en kreditaftale.
Heller ikke forarbejderne til  

 kreditaftaleloven indeholder en nærmere redegørelse for disse spørgsmål.
 Fastlæggelsen af kreditaftalebegrebet og dermed af det tidspunkt, hvor  

 kreditoplysningerne skal gives, må derfor ske på grundlag af almindelige  

 formueretlige, herunder aftaleretlige, grundsætninger.
 I det følgende vil der på denne baggrund blive redegjort nærmere for de  

 forudsætninger om kreditaftalebegrebet, som ligger til grund for reglerne i  

 tinglysningsbekendtgørelsen, og for Justitsministeriets opfattelse af  

 kreditaftalebegrebet m.v. i relation til forskellige typer af lån mod pant i  

 fast ejendom.
Tinglysningsbekendtgørelsen I bekendtgørelse nr. 855 af 19. december 1990 om tinglysning er der i §  

 10, stk. 2, nr. 8, fastsat følgende bestemmelse:
»I rubrikken »Øvrige kreditoplysninger« skal angives, om  

 pantebrevet er omfattet af lov om kreditaftaler.
Såfremt dette er tilfældet,  

 skal rubrikkens øvrige felter være udfyldt.
For så vidt angår feltet »De  

 årlige omkostninger i procent« gælder reglen i 2. punktum ikke i tiden  

 indtil den 1. januar 1993. I fortrykte pantebrevsblanketter kan rubrikkens  

 tekst om nødvendigt fortsættes på side 4 eller på et særligt vedhæftet ark.' I forlængelse heraf blev der i pantebrevsformularerne under rubrikken  

 »Øvrige kreditoplysninger« fastsat følgende:
 »Øvrige kreditoplysninger:
Er pantebrevet omfattet af lov om kreditaftaler Ja Nej (Sæt kryds) Lånebeløbet:
 Kreditomkostningerne angivet som et beløb:
 De årlige omkostninger i procent:
 Eventuelle andre omkostninger:
 Det samlede beløb, der skal betales:
De enkelte ydelser, disses antal og forfaldstid:» I en cirkulæreskrivelse af 20. december 1990 til domstolene om den nye  

 tinglysningsbekendtgørelse har Justitsministeriet bl.a. anført, at man ved  

 indførelsen af § 10, stk. 2, nr. 8, i den nye bekendtgørelse om tinglysning  

 har forudsat, at der i forbindelse med tinglysning af et pantebrev ikke sker  

 prøvelse af de meddelte kreditoplysninger.
Det er derfor ikke hensigten med  

 bestemmelsen i § 10, stk. 2, nr. 8, at tinglysningsdommeren skal foretage en  

 materiel kontrol af kreditors pligtmæssige meddelelse af kreditoroplysninger.  

 Som det fremgår af bestemmelsens formulering, skal tinglysningsdommeren  

 således alene påse, at der i rubrikken »Øvrige kreditoroplysninger«  

 er angivet, om pantebrevet er omfattet af kreditaftaleloven, og - i  

 bekræftende fald - at rubrikkens øvrige felter er udfyldt.
Realkreditlån På baggrund af den nye bekendtgørelse om tinglysning rettede  

 Realkreditrådet den 21. december 1990 henvendelse til Justitsministeriet om  

 fortolkningen af begrebet »kreditaftale«.
 I et svar af 2. januar 1991 på Realkreditrådets henvendelse anførte  

 Justitsministeriet bl.a. følgende:
»Efter kreditaftalelovens § 8 skal kreditaftaler udfærdiges  

 skriftligt og indeholde de oplysninger, der er nævnt i lovens § 9, samt  

 aftalens øvrige væsentlige vilkår.
Efter kreditaftalelovens § 9, skal der  

 bl.a. oplyses om lånebeløbet, kreditomkostningerne angivet som et beløb, det  

 samlede beløb, der skal betales, samt de enkelte ydelser, disses antal og  

 forfaldstid.
Det fremgår således udtrykkeligt af § 8, at kreditoplysningerne skal gives  

 i den skriftlige kreditaftale.
Ved realkreditlån er kreditaftalen det  

 pantebrev, som indeholder vilkårene for kreditten og den underskrift, hvorved  

 debitor forpligter sig til at betale lånet.
Oplysningspligten efter  

 kreditaftaleloven kan derfor ikke opfyldes ved, at oplysningerne gives i et  

 løst dokument ved siden af kreditaftalen, som f.eks. lånetilbuddet, men kun  

 ved, at oplysningerne indgår som en integreret del af kreditaftalen, altså  

 pantebrevet.« Justitsministeriet har også haft lejlighed til at tage stilling til  

 spørgsmålet om, hvornår kreditoplysningerne skal gives i forbindelse med  

 andre lån mod pant i fast ejendom.
Sælgerpantebreve Som svar på et spørgsmål af 17. januar 1991 fra Folketingets Retsudvalg  

 (Alm. del - bilag 54), hvori retsudvalget udbad sig Justitsministeriets  

 kommentar til en henvendelse fra Dansk Ejendomsmæglerforening, anførte  

 Justitsministeriet således bl.a., at en kreditaftale, hvorefter en del af  

 købesummen for en fast ejendom skal berigtiges ved, at der udstedes et  

 sælgerpantebrev, som udgangspunkt ikke er omfattet af loven, idet  

 kreditgiveren (sælgeren) som regel ikke er erhvervsdrivende, jf.  

 kreditaftalelovens § 1, stk. 1. Hvis sælgeren bistås af en professionel  

 ejendomsformidler, der således formidler kreditaftalen, vil kreditaftalen  

 (sælgerpantebrevet) dog være omfattet af loven, jf. § 1, stk. 2. Dette ville  

 efter Justitsministeriets opfattelse formentlig blive den praktiske  

 hovedregel.
 Justitsministeriet har også senere som svar på henvendelser fra  

 organisationer m.v. lagt til grund, at kreditaftalen ved udstedelse af et  

 sælgerpantebrev i forbindelse med en ejendomshandel er sælgerpantebrevet, når  

 sælgeren bistås af en professionel ejendomsformidler (som f.eks. en advokat).
Ejerpantebreve og skadesløsbreve For så vidt angår ejerpantebreve, må det efter Justitsministeriets  

 opfattelse antages, at disse ikke er omfattet af kreditaftaleloven.
Ejeren  

 optræder ved ejerpantebreve såvel om pantedebitor som pantekreditor, og  

 udstedelsen af ejerpantebrevet er for så vidt ganske uden retsvirkning.
Først  

 når ejerpantebrevet håndpantsættes som sikkerhed for en underliggende  

 fordring , der i givet fald kan være omfattet af kreditaftaleloven, opnår  

 ejerpantebrevet realitet.
Ud fra samme betragtning må det antages, at  

 skadesløsbreve heller ikke er omfattet af kreditaftaleloven.
I et  

 skadesløsbrev fremgår det således af selve dokumentets indhold, at det skal  

 sikre et underliggende skyldforhold , der i sig selv kan være omfattet  

 af kreditaftaleloven, mellem debitor og kreditor.
Selv om ejerpantebreve ikke kan antages at være omfattet af  

 kreditaftaleloven, har Justitsministeriet tilkendegivet, at de oplysninger,  

 som fremgår af tinglysningsbekendtgørelsens § 10, stk. 2, nr. 8, også skal  

 gives i ejerpantebreve.
Det skyldes, at bekendtgørelsen ikke indeholder  

 særlige undtagelsesbestemmelser om ejerpantebreve, og at bekendtgørelsens §  

 10 efter sin ordlyd omfatter enhver form for pantebrev i fast ejendom.  

 Konsekvensen heraf bliver dog alene, at der med hensyn til ejerpantebreve,  

 altid vil skulle sættes kryds ved »nej« i den ovennævnte rubrik i  

 pantebrevsformularerne.
Den omstændighed, at man undlader at afkrydse  

 rubrikken, medfører ikke automatisk, at ejerpantebrevet afvises fra  

 tinglysning, idet lysning med frist i almindelighed kan ske, jf. Østre  

 Landsrets kendelse af 21. maj 1991, der er refereret af Lennart Lynge  

 Andersen i Fuldmægtigen, 1991, side 83.
 For så vidt angår skadesløsbreve, har Justitsministeriet fået oplyst, at  

 det er antaget i tinglysningskontorernes praksis, at  

 tinglysningsbekendtgørelsens § 10, stk. 2, nr. 8, ikke finder anvendelse.
Gældsovertagelse I et svar af 28. januar 1991 på en henvendelse fra et privat firma har  

 Justitsministeriet taget stilling til spørgsmålet om, hvorvidt der foreligger  

 en ny kreditaftale, således at der skal gives kreditoplysninger i forbindelse  

 med overtagelsen af en gæld i fast ejendom.
Det fremgår af svaret, at der  

 efter Justitsministeriets opfattelse ikke foreligger nogen ny kreditaftale i  

 de tilfælde, hvor gældsovertagelsen sker i henhold til tinglysningslovens §  

 39, stk. 1. Det skyldes, at gældsovertagelsen sker automatisk i henhold til  

 pantebrevets bestemmelser, uden at en ny aftale mellem kreditor og  

 erhververen af ejendommen er fornøden.
Om der foreligger en ny kreditaftale i  

 tilfælde, hvor betingelserne for gældsovertagelsen i tinglysningslovens § 39,  

 stk. 1, ikke er opfyldt, anførte Justitsministeriet bl.a. følgende:
 »Hvis betingelserne i tinglysningslovens § 39, stk. 1, ikke er  

 opfyldt, får gældsovertagelsen først virkning for panthaveren ved en af ham  

 og den nye ejer indgået aftale, jf. tinglysningslovens § 39, stk. 2.  

 Spørgsmålet er imidlertid, om der herved er indgået en ny kreditaftale med  

 den følge, at forbrugeren skal have de oplysninger, der fremgår af  

 kreditaftalelovens kap. 2.
 Det har tidligere i teorien været drøftet, om personskifte i  

 skyldnerforhold terminologisk bør konstrueres enten således, at samme  

 fordring vedbliver at bestå med en ny debitor, eller således at fordringen  

 ophører og afløses af en ny fordring mellem andre parter, jf. herved Ussing:  

 Obligationsrettens alm.del, 4. udg., s. 209 og s. 292. Nyere teori tillægger  

 dog ikke denne sondring nogen betydning, jf. herved Gomard: Obligationsretten  

 i en nøddeskal, bind 3, s. 310. Spørgsmålet må derfor afgøres ud fra friere  

 overvejelser.
Justitsministeriet finder, at der ved vurderingen bør lægges vægt på, at  

 lånet som hovedregel fortsætter uændret på de samme vilkår uanset  

 gældsovertagelsen.
For så vidt angår pantefordringen - som er den vigtigste  

 fordring efter pantebrevet - sker der ingen ændring ved ejerskiftet, idet  

 pantebrevet forudsættes at være tinglyst, jf. tinglysningslovens § 1, stk. 1.  

 Den eneste ændring er, at debitor for den overskydende personlige fordring er  

 en anden end den oprindelige.
Denne ændring af den oprindelige aftale kan  

 efter Justitsministeriets opfattelse ikke anses for så væsentlig, at der  

 herved må siges at foreligge en ny kreditaftale.
Hvis pantebrevets vilkår ændres væsentligt i forbindelse med  

 gældsovertagelsen, vil der dog efter omstændighederne kunne foreligge en ny  

 kreditaftale med den følge, at der skal gives oplysninger efter lovens  

 kapitel 2.« 3.2. Opgørelse af kreditoplysninger i sælgerpantebreve.
 Lånebeløbet og kreditomkostningerne m.v.
I justitsministerens forslag til lov om kreditaftaler var der i § 9, stk.  

 1, nr. 1, indsat en bestemmelse om, at kreditgiveren ved indgåelse af en  

 kreditaftale med fast lånebeløb skulle oplyse forbrugeren om hovedstolen,  

 d.v.s. lånebeløbet uden tillæg af nogen art.
Kreditgiveren skulle endvidere  

 oplyse forbrugeren om det samlede beløb, der skal betales, d.v.s. summen af  

 hovedstolen, udbetalingen og kreditomkostningerne, jf. lovforslagets § 9,  

 stk. 1, nr. 4. Det er i bemærkningerne til bestemmelsen bl.a. anført, at  

 bestemmelsen svarer til direktivets artikel 4, stk. 2, litra c).
 Under behandlingen af lovforslaget om kreditaftaler i Folketinget stillede  

 justitsministeren følgende ændringsforslag til § 9, som blev vedtaget af  

 Folketinget:
»Til § 9 I stk. 1 affattes nr. 1 således:
 1) Lånebeløbet: Det lånte beløb efter fradrag af stiftelsesomkostninger,  

 kurstab og lignende.
(Vedtages ændringsforslaget, ændres udtrykket »hovedstolen« til  

 »lånebeløbet« i § 9, stk. 1, nr. 4 og nr. 5, § 23, stk. 1, og § 26,  

 stk. 3).' I bemærkningerne til ændringsforslaget er det bl.a. anført, at det med  

 ændringsforslaget bliver præciseret, at det, der skal oplyses over for  

 forbrugeren som lånebeløbet, er det beløb, som bliver udbetalt efter fradrag  

 af stiftelsesomkosninger, kurstab og lignende.
Det er endvidere anført, at  

 udtrykket »lånebeløbet« i den forbindelse findes at være mere  

 rammende end udtrykket »hovedstolen«, der i almindelig sprogbrug  

 anvendes som udtryk for f.eks. et pantebrevs pålydende beløb.
I en skrivelse af 16. januar 1991 rettede Dansk Ejendomsmæglerforening  

 henvendelse til Folketingets Retsudvalg vedrørende kreditaftaleloven.
I  

 henvendelsen er der om beregningen af lånebeløbet, kreditomkostningerne og  

 det samlede beløb, der skal betales for kreditten, ved udstedelsen af et  

 sælgerpantebrev i forbindelse med en ejendomshandel bl.a. anført:
»Ad 1. (Lånebeløbet) Dette begreb bestemmes i loven som »det lånte beløb med fradrag af  

 stiftelsesomkostninger, kurstab og lignende«.
»Lånebeløbet« bør være det beløb, som forbrugeren faktisk kan  

 forbruge, når han forlader kreditgiveren efter aftalens indgåelse.
Dette  

 gælder efter Justitsministeriets opfattelse, uanset at køber ved  

 pantebrevsfinansiering ikke får et beløb i hånden.
Det er foreningens opfattelse, at en beregning af lånebeløbet, som angivet  

 i loven, giver »lånebeløb«, som ved sælgerpantebreve er et  

 vildledende tal.
Det giver således alene mening at tale om kurstab på  

 sælgerpantebreve ved en eventuel aftale med sælger om indfrielse, hvorefter  

 der ikke eksisterer en låneaftale.
 Endvidere skal køber altid betale stempel og tinglysningsgebyr udover  

 hovedstolen.
Ad 2. (Kreditomkostningerne) Det er heller ikke i overensstemmelse med virkeligheden at anføre kurstab  

 som en kreditomkostning ved sælgerpantebreve.
Ad 3. (Det samlede beløb) Ved et regneeksempel kan det belyses, at summen af lånebeløbet og de  

 samlede kreditomkostninger ikke, som tiltænkt efter loven, ved  

 sælgerpantebreve giver en korrekt angivelse af det samlede beløb, der skal  

 betales.
 Debitor ifølge et sælgerpantebrev skal altid betale hovedstolen + de  

 totale renter + stiftelsesomkostninger, hvilket beløb vil overstige summen af  

 »lånebeløbet« og »kreditomkostningerne«.
Dansk Ejendomsmæglerforening finder det beklageligt, at Folketinget har  

 gennemført en forbrugerbeskyttelseslov, der via sin begrebsfastlæggelse  

 medfører en vildledende information til forbrugeren.' I et svar af 5. februar 1991 på et spørgsmål fra Folketingets Retsudvalg  

 kommenterede Justitsministeriet Dansk Ejendomsmæglerforenings vurdering af,  

 hvordan kreditomkostningerne m.v. skal beregnes ved udstedelsen af  

 sælgerpantebreve.
I Justitsministeriets svar er det bl.a. anført:
. . . . I den anledning skal Justitsministeriet bemærke, at  

 »lånebeløbet« er forskelligt fra begrebet »hovedstolen«,  

 der traditionelt anvendes som betegnelse for »det nominelle  

 lånebeløb«.
Lånebeløbet er derimod det kontante beløb, som forbrugeren  

 »får i hånden« ved optagelsen af lånet.
Det karakteristiske for sælgerpantebreve er, at de udstedes med en fast  

 nominel rente, som ikke ændrer sig i takt med markedsrenten.
Derved kan  

 pantebrevets kursværdi blive forskelligt fra den til enhver tid værende  

 restgæld på pantebrevet.
Når lånebeløbet skal beregnes, er det derfor korrekt  

 at fradrage et evt. kurstab, hvorved det kontante provenu af lånet  

 fremkommer.
Den omstændighed, at der ved sælgerpantebreve ikke kommer noget  

 beløb til udbetaling , fordi beløbet straks anvendes som delvis betaling af  

 købesummen for den faste ejendom, er efter Justitsministeriets opfattelse  

 ikke til hinder for, at man kan tale om, at der opnås et kontant provenu ved  

 kreditaftalen (sælgerpantebrevet).
 Det samme gælder for så vidt angår stiftelsesomkostninger m.v., der  

 naturligvis må fradrages, for at det kontante provenu kan beregnes korrekt.
Bestemmelsen i § 9, stk. 1, nr. 1, om lånebeløbet skal i øvrigt ses i  

 sammenhæng med lovens § 9, stk. 1, nr. 4, der træder i kraft den 1. januar  

 1993, og hvorefter der skal oplyses om de årlige omkostninger i procent.
Som  

 det fremgår af bestemmelsen, skal denne procentsats beregnes med udgangspunkt  

 i lånebeløbet.
For at gøre det muligt for forbrugeren at sammenligne  

 forskellige lån, er det nødvendigt at operere med den samme fortolkning af  

 begrebet lånebeløbet i relation til alle kreditaftaler.
Det tilføjes, at det ved sælgerpanterbreve er en forudsætning for at kunne  

 beregne lånebeløbet, at der gives oplysning om pantebrevets kursværdi.
Reglen  

 vil derfor i praksis indebære, at der nu gives køber af fast ejendom denne  

 meget væsentlige oplysning.
 Endelig anføres det, at summen af lånebeløbet og de samlede  

 kreditomkostninger ved sælgerpantebreve ikke giver en korrekt angivelse af  

 det samlede beløb, der skal betales, jf. herved lovens § 9, stk. 1, nr. 5.
 Efter kreditaftalelovens § 9, stk. 1, nr. 5, skal der foruden oplysning om  

 lånebeløbet, kreditomkostningerne og de årlige omkostninger i procent m.v.  

 gives oplysning om »det samlede beløb, der skal betales«, hvilket i  

 loven defineres som summen af lånebeløbet, (udbetalingen) og  

 kreditomkostningerne, herunder stiftelsesomkostninger, renter og kurstab.
 Dansk Ejendomsmæglerforening anfører i den forbindelse, at denne  

 definition af begrebet »det samlede beløb, der skal betales«, er  

 vildledende for forbrugeren.
Heri er Justitsministeriet ikke enig.
Formålet med de angivne oplysninger  

 er, at forbrugeren dels kan se, hvad kreditten i realiteten koster ham, dels  

 kan sammenligne udgifterne ved at optage lånet med udgifterne ved at optage  

 lånet andetsteds, dels sammenligne med at foretage kontant betaling . . .
Man kan dernæst tage et eksempel, hvor der i forbindelse med en hushandel  

 udstedes et sælgerpantebrev.
Som oplyst af Dansk Ejendomsmæglerforening i  

 henvendelsen til Retsudvalget, betales stiftelsesomkostninger (stempel og  

 tinglysningsgebyrer) særskilt og indgår således ikke i pantebrevets  

 pålydende.
Derfor må der ved beregningen tages hensyn til, at det beløb, som  

 debitor forpligter sig til at betale efter kreditaftalen (pantebrevet), ikke  

 kun er det pålydende beløb, men tillige udgiften til tinglysning og stempel,  

 således at det lånte beløb er pantebrevets pålydende plus  

 stiftelsesomkostninger.
Dette beløb betales over 60 terminer (løbetid 15 år) a 3.150 kr. plus  

 2.500 kr. i stiftelsesomkostninger, som betales ved oprettelsen af  

 pantebrevet.' Tilsvarende synspunkter har Justitsministeriet givet udtryk for i et svar  

 af 14. februar 1991 til Advokatrådet.
I praksis er der dog efter Justitsministeriets opfattelse ikke grund til  

 at beregne lånebeløbet således, at man først til pantebrevets hovedstol  

 lægger de stiftelsesomkostninger, som køberen betaler særskilt, og som derfor  

 ikke indgår i pantebrevets pålydende, hvorved det lånte beløb fremkommer, og  

 derefter trækker stiftelsesomkostningerne og kurstabet fra, hvorved  

 lånebeløbet fremkommer.
I stedet kan man i tilfælde, hvor  

 stiftelsesomkostningerne ikke betales af lånets hovedstol (det lånte beløb),  

 nøjes med at trække kurstabet fra hovedstolen, hvorved lånebeløbet  

 fremkommer.
Man skal dog samtidig sørge for, at stiftelsesomkostningerne og  

 kurstabet indgår i opgørelsen af de samlede kreditomkostninger.
I en skrivelse af 16. juli 1991 til et advokatfirma har Justitsministeriet  

 taget stilling til et spørgsmål om, hvorvidt det ved sælgerpantebreve er den  

 kurs, som køberen får tilbudt, som skal danne grundlag for beregningen af  

 kurstabet, eller om det er den kurs, som sælgeren har fået ved salg af  

 pantebrevet med fradrag af et nærmere aftalt kurspoint til formidleren af  

 pantebrevssalget.
Det fremgår af skrivelsen, at det som udgangspunkt er den  

 kurs, som køberen får tilbudt, der skal danne grundlag for beregningen af  

 kurstabet, idet beregningen skal ske i forhold til køberen, d.v.s.  

 forbrugeren, og ikke i forhold til sælgeren.
Det fremgår endvidere af  

 skrivelsen, at det i tilfælde, hvor køberen undlader at indfri pantebrevet  

 til underkurs, og i stedet vælger at udstede sælgerpantebrev, ligeledes er  

 den tilbudte kurs, der skal lægges til grund for beregningen af kurstabet.
Andre kreditoplysninger Som svar på henvendelser fra organisationer m.v. har Justitsministeriet  

 tillige haft lejlighed til at tage stilling til andre spørgsmål vedrørende  

 opgørelse af kreditoplysninger ved udstedelse af sælgerpantebreve.
 Justitsministeriet har i den forbindelse overfor Advokatrådet bl.a.  

 tilkendegivet, at præmien på ejendommens brandforsikring normalt vil skulle  

 oplyses i et sælgerpantebrev efter bestemmelsen i kreditaftalelovens § 14,  

 jf. § 13, stk. 2, nr. 6. Dette vil gælde i alle tilfælde, hvor  

 Justitsministeriets pantebrevsformular A, pkt. 6, eller et tilsvarende vilkår  

 er aftalt som led i kreditaftalen.
Justitsministeriet har endvidere overfor Advokatrådet tilkendegivet, at  

 der efter kreditaftalelovens § 9, stk. 1, nr. 6, skal ydes selvstændig  

 oplysning om størrelsen af hver enkelt ydelse og antallet af ydelser, ligesom  

 der skal oplyses om ydelsernes forfaldstid.
En henvisning til pantebrevenes  

 rubrik »rente- og betalingsvilkår« er således ikke tilstrækkelig.
 3.3. Indfrielse af en fordring før forfaldstidspunktet.
I tilknytning til det ændringsforslag, som indebærer, at alle  

 kreditaftaler mod pant i fast ejendom er omfattet af kreditaftaleloven, jf.  

 afsnit 2.3. ovenfor, blev det foreslået, at der i lovforslagets § 25 (jf. nu  

 kreditaftalelovens § 26) som stk. 2, blev indsat en bestemmelse om, at retten  

 til at indfri en fordring før forfaldstidspunktet ikke skal gælde for  

 pantebreve i fast ejendom.
I bemærkningerne er der om dette ændringsforslag  

 anført følgende:
»Da visse af de lånetyper, som anvendes inden for realkreditten, i et  

 vist omfang indeholder særlige indfrielsesvilkår, er der samtidig foreslået  

 en ændring af lovforslaget § 25, således at disse lånetyper med særlige  

 indfrielsesvilkår kan opretholdes.
Der henvises til ændringsforslag nr.  

 24.« I et notat om forslaget til lov om kreditaftaler, som Forbrugerrådet den  

 10. maj 1990 fremsendte til Folketingets Retsudvalg, anførte Forbrugerrådet  

 bl.a., at justitsministerens ændringsforslag vedrørende undtagelse fra retten  

 til indfrielse af fordringen før forfaldstidspunktet efter formuleringen  

 syntes at række en hel del videre end til at muliggøre opretholdelsen af  

 nogle særlige lånetyper.
Formuleringen af undtagelsesbestemmelsen vedrørte  

 alle pantebreve i fast ejendom, således at forbrugeren alene i tilfælde, hvor  

 det er særskilt aftalt, skal have ret til indfrielse før forfaldstidspunkt.  

 Forbrugerrådet foreslog på denne baggrund, at ændringsforslaget ikke burde  

 gennemføres.
Forbrugerrådets synspunkter blev ikke imødekommet.
Justitsministeren  

 stillede derimod et ændringsforslag til lovforslagets § 27, hvorefter der som  

 stk. 6, blev indsat en bestemmelse om, at lovforslagets § 27, stk. 1-5, om  

 reduktion af kreditomkostningerne ved indfrielse af fordringen før  

 forfaldstidspunktet ikke skulle gælde for pantebreve i fast ejendom.
I  

 bemærkningerne til ændringsforslaget, som blev vedtaget af Folketinget, er  

 det anført, at ændringsforslaget indebærer en tydeliggørelse af, at  

 bestemmelserne i § 27, stk. 1-5, ikke gælder for pantebreve i fast ejendom.  

 Baggrunden for ændringsforslaget er nærmere uddybet i Justitsministeriets  

 svar af 29. maj 1990 på spørgsmål 8 fra Folketingets Retsudvalg.
I svaret er  

 der bl.a. anført:
 »Lovforslagets §§ 26-27 som affattet efter 2. behandlingen hører  

 uløseligt sammen, idet § 27 nærmere beskriver, hvorledes kreditomkostningerne  

 skal reduceres, såfremt forbrugeren ønsker at betale sin gæld før  

 forfaldstidspunktet, således som forbrugeren har ret til efter § 26. Ud fra  

 sammenhængen er det således klart, at § 27 ikke skal gælde for pantebreve i  

 fast ejendom.
Dette fremgår af henvisningen til § 27 i § 26, stk. 1, 2. pkt.
Da man  

 imidlertid ved isoleret læsning af § 27 ikke bliver opmærksom på denne  

 henvisning og den heraf følgende begrænsning for § 27, har Justitsministeriet  

 efter at have gennemgået lovteksten som vedtaget ved 2. behandlingen  

 imidlertid fundet det mest hensigtsmæssigt at præcisere retstilstanden,  

 således at det udtrykkeligt anføres i § 27, at denne bestemmelse ikke gælder  

 for pantebreve i fast ejendom.
På denne baggrund har Justitsministeriet  

 stillet ændringsforslaget til § 27.« I en skrivelse af 18. december 1990 til Finansrådet har Justitsministeriet  

 på den baggrund oplyst, at undtagelsesbestemmelsen i kreditaftalelovens § 26,  

 stk. 2, gælder generelt for alle pantebreve i fast ejendom, herunder sådanne  

 pantebreve, som en forbruger udsteder til et pengeinstitut.
 Justitsministeriet har dog senere i en skrivelse af 28. januar 1990 til  

 Den Danske Bank præciseret, at bestemmelsen i kreditaftalelovens § 26, stk.  

 2, ikke gælder for gældsbreve, der er sikret ved ejerpantebrev i fast  

 ejendom, og hvor kreditaftalen er gældsbrevet.
 3.4. Forbrugerens beskyttelse ved kreditgiverens overdragelse af  

 fordringen til trediemand.
Kreditaftalelovens almindelige ordning Efter kreditaftalelovens § 31, stk. 1, må kreditgiveren ikke i  

 forbindelse med en kreditaftale modtage veksel eller andet særligt  

 skylddokument, der forpligter forbrugeren, og som ved overdragelse kan  

 medføre indskrænkning af forbrugerens ret til at fremsætte indsigelser  

 vedrørende aftalen.
I tilknytning hertil er det i kreditaftalelovens § 32  

 bestemt, at det ikke kan aftales, at der ved overdragelse til trediemand af  

 de rettigheder, som tilkommer kreditgiveren, sælgeren eller leverandøren af  

 en tjenesteydelse, sker indskrænkning af dennes forpligtelser over for  

 forbrugeren.
Efter kreditaftalelovens § 33, stk. 1, kan forbrugeren endelig  

 over for anden kreditor gøre samme indsigelser gældende som over for  

 kreditgiveren, sælgeren eller leverandøren af en tjenesteydelse.
I de  

 tilfælde, der er nævnt i kreditaftalelovens § 5, nr. 2, kan forbrugeren under  

 visse betingelser også over for anden kreditor rejse samme pengekrav på  

 grundlag af købet som over for sælgeren, jf. nærmere kreditaftalelovens § 33,  

 stk. 2. Det samme gælder ved kreditaftaler med henblik på opnåelse af en  

 tjenesteydelse, jf. kreditaftalelovens § 33, stk. 3.
Det fremgår bl. a. af bemærkningerne til kreditaftalelovens § 33, stk. 1,  

 at bestemmelsen svarer til direktivets art. 9, og at bestemmelsen ikke  

 udelukker, at forbrugerens indsigelser mod trediemand kan eksstingveres efter  

 lovgivningens almindelige regler, såfremt trediemand har erhvervet et  

 negotiabelt dokument.
For at undgå, at forbrugeren fortaber sine indsigelser  

 over for trediemand, er det derfor som nævnt i § 31, stk. 1, fastsat, at  

 kreditgiveren ikke i forbindelse med en kreditaftale må modtage negotiable  

 dokumenter fra forbrugeren.
Særligt om pant i fast ejendom Efter kreditaftalelovens § 31, stk. 2, er bestemmelsen i stk. 1, ikke til  

 hinder for, at kreditgiveren i forbindelse med en kreditaftale får pant i  

 fast ejendom.
I tilknytning hertil er der i kreditaftalelovens § 33, stk. 4,  

 fastsat følgende bestemmelse:
 »§ 33....
Stk. 4. Har kreditgiveren fået pant i fast ejendom, jf. § 31, stk. 2,  

 gælder reglerne i stk. 1-3 kun i det omfang, andet ikke følger af reglerne om  

 tinglyste pantebreve i fast ejendom.« I bemærkningerne til bestemmelsen er der peget på, at forbrugerens  

 indsigelser kan eksstingveres efter bestemmelsen i tinglysningslovens § 27.
 Efter forarbejderne til bestemmelsen i kreditaftalelovens § 33, stk. 1, må  

 det efter Justitsministeriets opfattelse tillige antages, at forbrugerens  

 indsigelser kan eksstingveres efter reglerne i gældsbrevsloven i de tilfælde,  

 hvor pantebrevet i den faste ejendom må anses for et omsætningsgældsbrev, men  

 ikke er tinglyst, jf. herved gældsbrevslovens § 11, stk. 2, nr. 3, og § 15.
 4. Problemerne i praksis.
 4.1. Indledning.
 Bestemmelserne i kreditaftaleloven og den fortolkning, som efter  

 Justitsministeriets opfattelse må anlægges, giver som allerede påpeget  

 anledning til flere praktiske problemer i relation til kreditaftaler mod pant  

 i fast ejendom, herunder navnlig vedrørende handel med fast ejendom.
 I det følgende vil der derfor blive nærmere redegjort for disse problemer.
 4.2. Realkreditlån.
 Det er karakteristisk for realkredinstitutternes virksomhed, som er  

 nærmere reguleret i realkreditlov nr. 841 af 20. december 1989, at der ydes  

 lån mod registreret pant i fast ejendom på grundlag af udstedelse af  

 realkreditobligationer.
Provenuet ved salg af realkreditobligationerne bliver i princippet ikke  

 udbetalt til kunden (forbrugeren), før realkreditinstituttet har modtaget  

 pantebrev i kundens ejendom i behørigt tinglyst stand.
Dette indebærer, at de  

 nærmere vilkår for lånet afhænger af, til hvilken kurs  

 realkrediobligationerne bliver solgt.
Fra det tidspunkt, hvor  

 realkreditinstituttet fremsender sit endelige lånetilbud og pantebrevsudkast  

 til kunden, og det tidspunkt, hvor udbetaling af lånet til kunden finder  

 sted, hersker der derfor en vis usikkerhed om, hvorvidt de vilkår for  

 realkreditlånet, der fremgår af lånetilbuddet, kan opretholdes.
Usikkerheden  

 accentueres i perioder med store kurssvingninger på børsen og lange  

 ekspeditionstider for tinglysning af pantebreve.
Kunden kan dog sikre sig  

 imod kurssvingninger ved at opnå en »pengeinstitutgaranti« eller  

 ved at indgå en »kurssikringskontrakt« med realkreditinstituttet.  

 Hertil kommer, at realkreditinstitutterne med hensyn til finansiering af  

 nybyggeri eller vedligeholdelses- og forbedringsarbejder kan tilbyde  

 »forhåndslån«, jf. realkreditlovens § 40.
 Et af de problemer, som består efter den gældende retstilstand, hvorefter  

 kreditoplysningerne skal anføres på pantebrevet, er, at pantebrevene bliver  

 meget omfangsrige, navnlig fordi angivelsen af de enkelte ydelser, disses  

 antal og forfaldstid fylder meget ved lån med lang løbetid (op til flere  

 A4-sider). Dette er til gene for tinglysningskontorerne, som skal opbevare  

 genparter af de tinglyste pantebreve, samt for realkreditinstitutterne, der  

 ligger inde med et stort antal originale dokumenter.
 Kreditoplysningerne i pantebrevet til realkreditinstituttet er endvidere  

 meget ofte af foreløbig karakter, fordi de endelige vilkår for et  

 realkreditlån som nævnt først kan fastlægges, når realkreditobligationerne er  

 blevet solgt.
I en fælles skrivelse af 22. april af 1991 har Forbrugerrådet og  

 Realkreditrådet rettet henvendelse til Justitsministeriet om, hvorledes de  

 anførte problemer kan løses i praksis.
I skrivelsen er der bl.a. anført  

 følgende:
 »Vi forestiller os således, at:
1. kreditoplysningerne i henhold til kreditaftalelovens § 9 gives  

 i lånetilbudet til låntager, således som de er kendt på tidspunktet for  

 afgivelse af lånetilbud.
Oplysningerne gives på standardiseret måde, d.v.s.  

 med ensartet beregning og opstilling uanset hvilket realkreditinstitut, der  

 afgiver lånetilbudet.
Hermed har låntager et umiddelbart  

 sammenligningsgrundlag.
Låntager gøres i lånetilbudet opmærksom på, at de  

 afgivne oplysninger alene er gældende på tilbudstidspunktet, og at ændringer  

 som følge af kurssvingninger vil kunne forekomme, medmindre lånevilkårene  

 fastlåses gennem en fastkursaftale.
2. der i selve pantebrevet undlades afgivelse af  

 kreditoplysninger.
Det angives alene i pantebrevet, at pantebrevet er  

 omfattet af kreditaftaleloven.
Umiddelbart over låntagers underskrift  

 anføres, at låntager forud for aftalens indgåelse har modtaget  

 kreditoplysninger i henhold til kreditaftalelovens bestemmelser.
 I pantebrevet optages for realkreditinstituttets vedkommende en  

 bestemmelse om, at låntager ved afregningen af låneprovenuet modtager en  

 endelig opgørelse af de konstaterede kreditomkostninger i  

 realkreditinstituttet. .
Hermed opfyldes kravet om, at kreditoplysningerne indgår som en integreret  

 del af låneaftalen.
Samtidig undgås det, at der i selve pantebrevet (og  

 genparten heraf) optages oplysninger, der kun undtagelsesvis vil være udtryk  

 for de endelige kreditomkostninger, på grund af kurssvingninger og det, at  

 den første (skæve) ydelse ikke kan beregnes, førend lånet faktisk er  

 hjemtaget.« 4.3. Sælgerpantebreve.
 For så vidt angår sælgerpantebreve, rejser den gældende retstilstand  

 nogle væsentlige problemer.
 For det første har køberen behov for at få de nødvendige kreditoplysninger  

 inden det tidspunkt, hvor køberen underskriver dokumentet om overdragelse af  

 den faste ejendom (slutseddelen), hvori han i almindelighed forpligter sig  

 til at udstede et sælgerpantebrev.
For det andet har anvendelsen af kreditaftalelovens § 9, stk. 1, nr. 1, om  

 pligten til at oplyse lånebeløbet (det lånte beløb efter fradrag af  

 stiftelsesomkostninger, kurstab og lignende) voldt vanskeligheder i praksis,  

 jf. afsnit 3.2. ovenfor.
Det er i den forbindelse gjort gældende, at det er  

 svært at operere med et kurstab i forbindelse med sælgerpantebreve.
Mens  

 sælgeren kan lide et kurstab, hvis sælgerpantebrevet afhændes, er det  

 begrebsmæssigt vanskeligere at tale om, at køberen lider et kurstab.
Hvad  

 køberen (forbrugeren) bør vide, inden han forpligter sig til at udstede et  

 sælgerpantebrev, er, hvilket beløb der skal betales, hvis han vælger at  

 foretage kontant betaling af den del af købesummen, der ellers skulle  

 finansieres ved udstedelse af sælgerpantebrev.
 For det tredie er kravet efter den gældende retstilstand om, at  

 kreditoplysningerne skal anføres på sælgerpantebrevene, til stor gene for  

 tinglysningskontorerne og for parterne, sml. afsnit 4.2. ovenfor vedrørende  

 realkreditpantebreve.
 5. Lovforslagets indhold.
 5.1. Principperne bag lovforslaget.
Et af kreditaftalelovens væsentligste formål er at give forbrugeren  

 mulighed for at sammenligne forskellige kreditgiveres tilbud.
En afgørende  

 forudsætning for denne sammenligning er, at det grundlag, hvorpå  

 kreditoplysningerne skal beregnes, er det samme uanset kredittilbuddets  

 karakter.
Denne forudsætning er i kreditaftalelovens bl.a. tilgodeset ved, at  

 de bestemmelser, som er fastsat i § 9, om pligt til at give  

 kreditoplysninger, gælder for alle kreditaftaler med fast lånebeløb.
En ændring af kreditaftalelovens bestemmelser med henblik på at afhjælpe  

 de praktiske problemer vedrørende lån mod pant i fast ejendom, som der er  

 redegjort for i afsnit 4. ovenfor, må derfor efter Justitsministeriets  

 opfattelse foretages således, at det sikres, at kreditaftalelovens generelle  

 bestemmelser om afgivelse af kreditoplysninger ikke fraviges i en sådan grad,  

 at det bliver vanskeligt at sammenligne vilkårene i et tilbud om lån mod pant  

 i fast ejendom med andre tilbud om kredit.
Lovforslaget tilgodeser dette  

 hensyn.
 5.2.Oversigt over lovforslagets bestemmelser.
Forslagets § 8 a, stk. 1-2, indebærer, at kreditgiveren skal angive  

 kreditoplysningerne i kredittilbuddet eller, for så vidt angår  

 sælgerpantebreve, i aftalen om overdragelse af den faste ejendom  

 (slutseddelen). Bestemmelserne betyder således, at pantebrevene ikke bliver  

 så omfangsrige.
Dette vil være til gavn for såvel parterne som for  

 tinglysningskontorerne, jf. afsnit 4.2. - 4.3. ovenfor.
Samtidig sikrer  

 bestemmelsen om sælgerpantebreve, jf. § 8 a, stk. 2, 1. pkt., at køberen af  

 den faste ejendom får kreditoplysningerne på det tidspunkt, hvor han har et  

 reelt behov herfor, sml. afsnit 4.3. ovenfor.
Bestemmelsen rejser derfor et  

 spørgsmål om, hvorvidt bekendtgørelse nr. 673 af 3. oktober 1990 om  

 ejendomsmæglere og ejendomshandlere skal ændres, således at det kommer til at  

 fremgå udtrykkeligt af bekendtgørelsen, at ejendomsformidlerne skal give  

 kreditoplysningerne i forbindelse med aftalen om overdragelse af den faste  

 ejendom, d.v.s. i slutseddelen.
Justitsministeriet har i den forbindelse  

 anmodet Industriministeriet om at overveje dette spørgsmål.
Bestemmelserne i § 8 a, stk. 1-2, forudsætter endvidere, at  

 tinglysningsbekendtgørelsen og de pantebrevsformularer, der er udarbejdet i  

 henhold til bekendtgørelsen, jf. afsnit 4.3. ovenfor, bliver ændret, således  

 at det ikke længere kræves, at kreditoplysningerne skal være angivet i  

 pantebrevene.
Justitsministeriet vil sørge for, at denne ændring af  

 tinglysningsbekendtgørelsen m.v. bliver foretaget.
Lovforslagets § 8 a, stk. 2, 2. pkt., bestemmer udtrykkeligt, at  

 kreditgiveren i aftalen om overdragelse af den faste ejendom skal give  

 køberen oplysning om, hvilket beløb der skal betales, hvis køberen kan betale  

 kontant i stedet for at udstede et sælgerpantebrev.
Denne oplysning skal  

 allerede gives efter den gældende retstilstand, idet der ved beregningen af  

 lånebeløbet og kreditomkostningerne skal ske fradrag af køberens tab ved ikke  

 at have indfriet sælgerpantebrevet til en lavere kurs, jf. afsnit 3.2.  

 ovenfor.
Formålet med bestemmelsen er således alene at præcisere, at der ved  

 beregningen af lånebeløbet efter kreditaftalelovens § 9, stk. 1, nr. 1, og  

 kreditomkostningerne efter § 9, stk. 1, nr. 3, skal tages i betragtning, om  

 køberen skulle betale mindre end, hvad der fremgår af sælgerpantebrevets  

 hovedstol, såfremt han betalte kontant i stedet for at udstede et  

 sælgerpantebrev.
Med denne bestemmelse vil den usikkerhed om beregningen af  

 lånebeløbet og kreditomkostningerne, som har vist sig at opstå i praksis,  

 blive fjernet.
Indførelsen af bestemmelser om, at kreditoplysningerne skal gives i  

 tilbuddet eller, for så vidt angår sælgerpantebreve, i slutseddelen, betyder,  

 at kreditoplysningerne ikke altid vil være helt korrekte.
Dette gælder  

 særligt vedrørende realkreditlån, hvor det kontante provenu, som forbrugeren  

 vil få, afhænger af, til hvilken kurs realkreditobligationerne kan sælges,  

 jf. afsnit 4.2. ovenfor.
Hvis de oplysninger, som er givet i tilbuddet eller  

 slutseddelen, er af foreløbig karakter, er kreditgiveren derfor efter  

 lovforslagets § 8 a, stk. 3, forpligtet til snarest muligt at sende  

 meddelelse til forbrugeren om de endelige kreditoplysninger.
I det omfang  

 realkreditlånene afregnes ved udlevering af obligationer til forbrugeren, som  

 realkreditinstitutterne ikke skal realisere på forbrugerens vegne, vil  

 realkreditinstitutterne efter udleveringen af obligationerne ikke få  

 oplysninger om obligationernes realisering og dermed heller ikke om  

 størrelsen af det endelige låneprovenu.
Bestemmelsen forudsætter derfor, at  

 realkreditinstitutterne i disse tilfælde ikke har pligt til at sende  

 forbrugeren meddelelse om de endelige kreditoplysninger.
Henvisningen i lovforslagets § 8 a, stk. 4, til kreditaftalelovens § 8,  

 indebærer, at det tilbud, hvori kreditoplysningerne skal fremgå, skal  

 udfærdiges skriftligt.
Det samme gælder for aftalen om overdragelse af den  

 faste ejendom og for den meddelelse, der skal gives efter lovforslaget § 8 a,  

 stk. 3. Henvisningen indebærer endvidere, at forbrugeren skal have udleveret  

 en genpart af dokumenterne, jf. kreditaftalelovens § 8, stk. 2.
 6. Økonomiske og administrative konsekvenser.
 Lovforslaget skønnes ikke at indebære økonomiske eller administrative  

 konsekvenser af betydning for det offentlige.
 7. Høring.
 Følgende interesseorganisationer m.v. har deltaget i en møderække om  

 kreditoplysninger i forbindelse med realkreditlån og sælgerpantebreve og har  

 været hørt over et udkast til lovforslaget:
 Forbrugerrådet, Realkreditrådet, Den Danske Dommerforening, Advokatrådet,  

 Finansrådet og Dansk Ejendomsmæglerforening.
 Endvidere har Industriministeriet været hørt over udkastet til lovforslag.
Bemærkninger til lovforslagets enkelte bestemmelser Til § 1.
 Bestemmelsen i stk. 1 indebærer, at kreditoplysningerne ved lån  

 mod pant i fast ejendom skal gives i kreditgiverens tilbud og ikke i  

 pantebrevet.
Efter formuleringen omfatter bestemmelsen alle kreditaftaler om optagelse  

 af lån mod pant i fast ejendom.
Bestemmelsen finder derfor ikke alene  

 anvendelse på realkreditlån men også på andre kreditaftaler mod pant i fast  

 ejendom, herunder pantebreve til pengeinstitutter.
For så vidt angår  

 sælgerpantebreve, gælder dog bestemmelsen i stk. 2 , jf. nedenfor.
 Bestemmelsen finder ikke anvendelse på kreditaftaler, hvor lånet sikres  

 ved håndpantsætning af et ejerpantebrev eller ved udstedelse af et  

 skadesløsbrev, jf. afsnit 3.1. ovenfor vedrørende den gældende retstilstand.  

 I disse tilfælde skal der dog gives kreditoplysninger i forbindelse med  

 kreditaftalen om den underliggende fordring i henhold til kreditaftalelovens  

 § 8.
I lighed med den gældende retstilstand, jf. afsnit 3.1. ovenfor, falder  

 gældsovertagelse udenfor bestemmelsen.
Det gælder ikke blot i tilfælde, hvor  

 gældsovertagelsen finder sted »automatisk« uden aftale med  

 kreditgiveren i henhold til tinglysningslovens § 39, stk. 1, men normalt også  

 når gældsovertagelsen sker efter tinglysningslovens § 39, stk. 2. Det  

 skyldes, at der i forbindelse med en gældsovertagelse ikke oprettes en ny  

 kreditaftale.
Hvis vilkårerne for kreditten ændres væsentligt i forbindelse  

 med gældsovertagelsen, vil der efter omstændighederne foreligge en ny  

 kreditaftale, der vil udløse pligt til at give kreditoplysninger efter  

 bestemmelsen.
Afgørelsen må træffes ud fra en konkret vurdering under hensyn  

 til bl.a. karakteren af de ændrede vilkår.
Bestemmelsen i stk. 2 , der vedrører sælgerpantebreve, bestemmer  

 udtrykkeligt, at kreditoplysningerne skal gives i aftalen om overdragelse af  

 den faste ejendom, d.v.s. slutseddelen.
Bestemmelsen betyder, at  

 kreditoplysningerne i praksis skal gives af ejendomsmægleren eller  

 ejendomshandleren.
Hvis det undtagelsesvis ikke i forbindelse med aftalen om  

 overdragelse af den faste ejendom, men først senere, aftales, at der skal  

 udstedes et sælgerpantebrev, finder bestemmelsen efter sagens natur ikke  

 anvendelse.
I dette tilfælde skal kreditoplysningerne gives i tilbuddet efter  

 bestemmelsen i stk. 1.
I aftalen om overdragelse af den faste ejendom (slutseddelen) skal  

 kreditgiveren endvidere efter bestemmelsen i stk. 2, 2. pkt., oplyse  

 forbrugeren om, hvilket beløb der skal betales, hvis forbrugeren kan betale  

 kontant hos kreditgiveren i stedet for at udstede sælgerpantebrev.
Under  

 hensyn til den usikkerhed, som har vist sig i praksis med hensyn til  

 beregningen af lånebeløbet og kreditomkostningerne, jf. nærmere afsnit 3.2.  

 ovenfor, har Justitsministeriet fundet det nødvendigt at indføre  

 bestemmelsen.
Bestemmelsen ændrer ikke men præciserer den gældende  

 retstilstand, hvorefter forbrugeren skal have oplysning om kurstabet ved at  

 udstede sælgerpantebrev i stedet for at betale kontant.
Den beregning af  

 lånebeløbet og kreditomkostningerne, som Justitsministeriet redegjorde for i  

 sit svar til Folketingets Retsudvalg på grundlag af en henvendelse fra Dansk  

 Ejendomsmæglerforening, jf. afsnit 3.2. ovenfor, er således fortsat relevant,  

 idet »kurstabet« svarer til forskellen mellem sælgerpantebrevets  

 hovedstol og den kontantpris, som køberen kunne betale i stedet for at  

 udstede sælgerpantebrev.
Om den måde, hvorpå lånebeløbet og  

 kreditomkostningene kan beregnes i praksis, henvises til afsnit 3.2. ovenfor.
 Hvis kreditomkostningerne ikke er oplyst i overensstemmelse med  

 kreditaftalelovens § 9, stk. 1, nr. 3, skal forbrugeren i almindelighed højst  

 betale lånebeløbet samt en årlig rente af den til enhver tid værende  

 restgæld, der svarer til Nationalbankens diskonto med tillæg af 5 pct., jf.  

 kreditaftalelovens § 23, stk. 1. Forbrugeren kan imidlertid fortabe sin  

 indsigelse efter denne bestemmelse dels over for trediemand, der erhverver et  

 tinglyst pantebrev, jf. tinglysningslovens § 27, dels over for trediemand,  

 der erhverver et utinglyst pantebrev, jf. gældsbrevslovens § 15. Der kan i  

 den forbindelse henvises til redegørelsen for den gældende retstilstand i  

 afsnit 3.4. ovenfor.
Bestemmelsen i stk. 3 indebærer en forpligtelse for kreditgiveren  

 til at give forbrugeren meddelelse om de endelige kreditoplysninger i de  

 tilfælde, hvor kreditoplysningerne i tilbuddet eller i slutseddelen er af  

 foreløbig karakter.
Bestemmelsen finder ikke anvendelse på realkreditlån,  

 hvor lånene afregnes ved udlevering af obligationer til forbrugeren, som  

 realkreditinstitutterne ikke skal realisere på forbrugerens vegne, jf. afsnit  

 5.2. ovenfor.
Der er ikke i bestemmelsen fastsat nogen absolut frist,  

 indenfor hvilken de endelige kreditoplysninger skal være sendt til  

 forbrugeren, men kreditoplysningerne skal sendes »snarest muligt«.  

 Det forudsættes herved, at de endelige kreditoplysninger sendes til  

 forbrugeren uden unødigt ophold.
Overtrædelse af bestemmelsen er  

 strafferetligt sanktioneret, jf. bemærkningerne til nr. 2 nedenfor.
 Efter kreditaftalelovens § 23, stk. 2, kan kreditgiveren ikke i  

 almindelighed på grundlag af aftalen i øvrigt kræve yderligere  

 kreditomkostninger, hvis kreditomkostningerne er angivet efter § 9, stk. 1,  

 nr. 3. Er oplysningen om de årlige omkostninger i procent som nævnt i § 9,  

 stk. 4, for lavt angivet, kan kreditgiveren ikke i almindelighed kræve højere  

 kreditomkostninger, end hvad der svarer til den procentsats, der er angivet.  

 Disse civilretlige sanktioner kan imidlertid ikke anvendes i de tilfælde,  

 hvor kreditgiveren overtræder bestemmelsen i stk. 3 , i det omfang  

 kreditgiveren i lånetilbuddet eller i aftalen om ejendommens overdragelse har  

 taget et forbehold om, at kreditomkostningerne er af foreløbig karakter.
 Bestemmelsen i stk. 4 , hvorefter kreditaftalelovens § 8 finder  

 tilsvarende anvendelse, betyder, at kreditoplysningerne efter § 8 a, stk.  

 1-3, skal gives skriftligt, og at forbrugeren skal have udleveret en genpart  

 af det dokument, hvori kreditoplysningerne er angivet.
 Der henvises til de almindelige bemærkninger i afsnit 5.2. ovenfor.
 Til nr. 2.
 Bestemmelsen fastsætter udtrykkeligt, at grov eller oftere gentagen  

 overtrædelse af § 8 a, stk. 1-3, kan straffes med bøde.
 Til § 2.
 Bestemmelsen indeholder reglerne om ikrafttrædelse.
Ikrafttrædelsen af loven forudsætter som nævnt i afsnit 5.2., at  

 tinglysningsbekendtgørelsen og de pantebrevsformularer, som er udarbejdet i  

 henhold til bekendtgørelsen, bliver ændret.
Det skal i den forbindelse  

 oplyses, at nogle organisationer m.v. har anmodet Justitsministeriet om at  

 blive inddraget i arbejdet med at ændre tinglysningsbekendtgørelsen og  

 pantebrevsformularerne.
Under hensyn hertil og for, at de berørte  

 organisationer m.v. får rimelig tid til at indrette sig efter de ændringer,  

 som loven medfører, foreslås det, at loven træder i kraft den 1. oktober  

 1992, og at den finder anvendelse på kreditaftaler mod pant i fast ejendom,  

 der indgås efter dette tidspunkt.
Efter 2. behandling den 2. april 1992 § 1 I lov nr. 398 af 13. juni 1990 om kreditaftaler, som ændret ved § 10,  

 stk. 2, i lov nr. 322 af 31. maj 1991, foretages følgende ændringer:
 1. Efter § 8 indsættes:
» § 8 a.
Ved kreditaftaler, der sikres ved pant i fast  

 ejendom, skal de oplysninger, der er nævnt i § 9 og § 14, samt aftalens  

 øvrige væsentlige vilkår gives i kreditgiverens tilbud.
Stk. 2. Yder en sælger af en fast ejendom kredit mod udstedelse af  

 pantebrev i den faste ejendom, skal de oplysninger, der er nævnt i stk. 1,  

 gives i aftalen om ejendommens overdragelse.
Heri skal kreditgiveren  

 endvidere oplyse forbrugeren om, hvilket beløb der skal betales, hvis  

 forbrugeren kan betale kontant hos kreditgiveren i stedet for at udstede  

 pantebrev.
 Stk. 3. Hvis de oplysninger, der er givet efter stk. 1 eller 2, er  

 af foreløbig karakter, skal kreditgiveren snarest muligt sende meddelelse om  

 de endelige kreditoplysninger til forbrugeren.
 Stk. 4. I øvrigt finder § 8 tilsvarende anvendelse.
§ 8 b.
Justitsministeren kan fastsætte nærmere regler om afgivelse  

 og opbevaring af kreditoplysninger efter § 8 a.
Justitsministeren kan  

 herunder navnlig fastsætte, at kreditoplysningerne skal afgives i en anden  

 form, og at visse aftaler om henstand helt eller delvis skal undtages fra  

 pligten til at afgive kreditoplysninger.« 2. I § 56, stk. 2, indsættes efter »skyldig i grov  

 eller oftere gentagen overtrædelse af«: »§ 8 a, stk. 1-3,».
 3. I § 56, stk. 3, indsættes efter »i medfør af«  

 ordene: »§ 8 b og«.
§ 2 Stk. 1. Loven træder i kraft den 1. oktober 1992.
Stk. 2. Loven finder anvendelse på kreditaftaler, hvor  

 kreditgiverens tilbud er fremsat efter lovens ikrafttræden.
Ved kreditaftaler  

 som nævnt i § 8 a, stk. 2, finder loven anvendelse, når aftalen om  

 ejendommens overdragelse er indgået efter lovens ikrafttræden.
 Stk. 3. De hidtil gældende regler kan finde anvendelse på  

 kreditaftaler, der er indgået inden den 1. januar 1993.
