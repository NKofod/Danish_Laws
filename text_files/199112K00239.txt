Nr LSF 239 Forslag til Lov om folkeskolen Fremsat af undervisnings- og forskningsministeren (Bertel Haarder) den 26. februar 1992 Kapitel 1 Folkeskolens formål § 1. Folkeskolens opgave er i samarbejde med forældrene at fremme  

 elevernes tilegnelse af kundskaber, færdigheder, arbejdsmetoder og  

 udtryksformer, som medvirker til den enkelte elevs personlige udvikling.
 Stk. 2. Folkeskolen må søge at skabe sådanne rammer for oplevelse,  

 virkelyst og fordybelse, at eleverne udvikler erkendelse, fantasi og lyst til  

 at lære, således at de opnår tillid til egne muligheder og baggrund for at  

 tage stilling og handle.
Stk. 3. Folkeskolen skal gøre eleverne fortrolige med dansk kultur  

 og bidrage til deres forståelse for andre kulturer og for menneskets samspil  

 med naturen.
Skolen forbereder eleverne til medbestemmelse, rettigheder og  

 pligter i et samfund med frihed og folkestyre.
§ 2. Folkeskolen er en kommunal opgave.
Kommunalbestyrelsen har  

 ansvaret for, at alle børn i kommunen sikres vederlagsfri undervisning i  

 folkeskolen.
Kommunalbestyrelsen fastlægger mål og rammer for den enkelte  

 folkeskoles virksomhed inden for denne lov.
 Stk. 2. Den enkelte skole har ansvaret for undervisningens  

 kvalitet i henhold til folkeskolens formål, jf. § 1. Skolen fastlægger selv  

 de pædagogiske metoder inden for denne lov.
Stk. 3. Den enkelte elev har pligt til at deltage aktivt i  

 undervisningen.
Elever og forældre samarbejder med skolen om at leve op til  

 folkeskolens formål.
Kapitel 2 Folkeskolens struktur og indhold § 3. Folkeskolen omfatter en 1-årig børnehaveklasse, en 9-årig  

 grundskole og en 1-årig 10. klasse.
Stk. 2. Til børn, hvis udvikling kræver en særlig hensyntagen  

 eller støtte, gives der specialundervisning og anden specialpædagogisk  

 bistand.
Undervisnings- og forskningsministeren fastsætter regler herom og  

 kan i denne forbindelse fravige §§ 5, 7, 8, 13, 14 og 16.
 Stk. 3. Folkeskolen kan tilbyde eleverne undervisning i deres  

 fritid.
 Stk. 4. Folkeskolen kan tilbyde børn optagelse i en  

 skolefritidsordning, hvis børnene er optaget i skolen eller har nået den  

 alder, hvor de tidligst ville kunne optages i børnehaveklasse.
 Stk. 5. Folkeskolen kan tilbyde voksne at deltage i folkeskolens  

 undervisning.
 Stk. 6. Folkeskolen kan indgå i et samarbejde med lokalsamfundet  

 og kan i den forbindelse forestå og koordinere aktiviteter, der inddrager  

 børn og voksne, foreninger, institutioner og organisationer.
 § 4. Efter regler, der fastsættes af undervisnings- og  

 forskningsministeren, tilbydes der specialpædagogisk bistand til børn, der  

 endnu ikke har påbegyndt skolegangen.
 Stk. 2. Der kan tilbydes elever, hvis udvikling kræver en særlig  

 vidtgående hensyntagen eller støtte, undervisning i 11 år.
 § 5. Undervisningen i den 9-årige grundskole omfatter for alle  

 elever:
1) a) dansk på alle klassetrin, b) engelsk på 4.-9. klassetrin, c) kristendomskundskab på alle klassetrin bortset fra det klassetrin, hvor  

 konfirmationsforberedelsen finder sted, d) historie på 3.-8. klassetrin og historie/samfundsfag på 9. klassetrin, 2) a) idræt på alle klassetrin, b) musik på 1.-6. klassetrin, c) billedkunst på 1.-5. klassetrin og d) håndarbejde, sløjd og hjemkundskab på et eller flere klassetrin inden  

 for 4.-7. klassetrin, 3) a) matematik på alle klassetrin, b) natur/teknik på 3. og 4. klassetrin, c) geografi og biologi på 5.-8. klassetrin og d) fysik/kemi på 7.-9. klassetrin.
 Stk. 2. Der skal tilbydes eleverne undervisning i tysk på 6.-9.  

 klassetrin.
 Stk. 3. Der kan tilbydes eleverne undervisning i fransk på 6.-10.  

 klassetrin.
Stk. 4. Undervisningen i musik, billedkunst, håndarbejde, sløjd og  

 hjemkundskab kan gives i videre omfang end fastsat i stk. 1, nr. 2, litra b,  

 c og d.
Undervisningen kan da tilrettelægges således, at eleverne vælger  

 mellem de fag, der ikke er obligatoriske efter stk. 1, nr. 2.
 Stk. 5. Undervisnings- og forskningsministeren fastsætter regler  

 om formålet med undervisningen i de enkelte fag eller faggrupper og kan  

 udsende vejledende læseplaner, eksempler på timeplaner og vejledende  

 opgavesæt mv.
Stk. 6. Der gives i fornødent omfang supplerende undervisning  

 eller anden faglig støtte til elever, der har været uden undervisning i  

 længere tid, eller som har skiftet skole.
Der kan gives supplerende  

 undervisning eller anden særlig tilrettelagt undervisning til elever, som af  

 anden grund har behov for midlertidig faglig støtte.
 Stk. 7. Undervisnings- og forskningsministeren kan bestemme, at  

 der skal tilbydes fremmedsprogede elever undervisning i deres modersmål.  

 Undervisnings- og forskningsministeren fastsætter nærmere regler om denne  

 undervisning.
 § 6. Kristendomsundervisningens centrale kundskabsområde er den  

 danske folkekirkes evangelisk-lutherske kristendom.
Stk. 2. Et barn skal efter anmodning fritages for at deltage i  

 undervisningen i kristendomskundskab, når forældremyndighedens indehaver  

 skriftligt over for skolens leder erklærer selv at ville sørge for barnets  

 religionsundervisning.
Fritagelse kan normalt kun ske fra begyndelsen af et  

 skoleår.
Er barnet fyldt 15 år, kan fritagelse kun ske med dets samtykke.
 § 7. I undervisningen i grundskolen indgår:
1) færdselslære, 2) sundheds- og seksualundervisning, 3) norsk og svensk, 4) fremmede religioner og andre livsanskuelser, 5) uddannelses- og erhvervsorientering og 6) edb.
 Stk. 2. Undervisnings- og forskningsministeren fastsætter regler  

 om formålet med undervisningen efter stk. 1.
 Stk. 3. Klasselæreren varetager opgaver til fremme af elevernes  

 trivsel i klassen.
 § 8. I 10. klasse skal der tilbydes elever-ne undervisning i  

 dansk, matematik, idræt, kristendomskundskab/religion, historie/samfundsfag,  

 engelsk, tysk og fysik/kemi.
 Stk. 2. Vælger en elev ikke dansk, skal undervisningen omfatte  

 dele af dette fag, og vælger en elev ikke historie/samfundsfag, skal  

 undervisningen omfatte dele af dette fag samt dele af arbejdskendskab.
 Stk. 3. § 5, stk. 5 og 6, og § 7, stk. 3, gælder også  

 undervisningen i 10. klasse.
 § 9. I hvert af fagene matematik, engelsk og tysk på 8.-10.  

 klassetrin og i fysik/kemi på 9. og 10. klassetrin vælger eleverne mellem  

 undervisningsmål på 2 niveauer.
 Stk. 2. Undervisningen tilrettelægges med henblik på, at eleverne  

 kan nå det valgte mål.
 § 10. Ud over den undervisning, som skal tilbydes efter §§ 5 og 8,  

 jf. § 9, kan der tilbydes eleverne på 8.-10. klassetrin undervisning i  

 følgende fag og emner:
 1) Fransk.
 2) Maskinskrivning og fotolære.
 3) Drama og filmkundskab.
 4) Billedkunst, musik, håndarbejde, sløjd og hjemkundskab.
 5) Motorlære og andre værkstedsfag.
 6) Kendskab til uddannelsesforhold og til vilkårene i arbejdslivet,  

 herunder besøg og praktikophold i virksomheder og institutioner.
 Stk. 2. Der kan tilbydes eleverne på 9. og 10. klassetrin  

 undervisning i geografi, biologi og latin.
 Stk. 3. Til elever, der har modtaget tilbud om franskundervisning  

 i henhold til § 5, stk. 3, kan skolen tilbyde undervisning i tysk på 8.-10.  

 klassetrin.
 Stk. 4. Skolen kan endvidere tilbyde alle elever i en klasse på  

 8.-10. klassetrin, at de i kortere perioder udsendes i praktik i virksomheder  

 og institutioner eller deltager i kursus i andre skoleformer.
 Stk. 5. Undervisnings- og forskningsministeren kan fastsætte  

 regler om, hvilke andre fag og emner end de i stk. 1 nævnte, kommunerne kan  

 tilbyde eleverne på 8.-10. klassetrin.
 Stk. 6. Undervisnings- og forskningsministeren kan fastsætte  

 regler om undervisning efter stk. 1-5.
 Stk. 7. Kommunalbestyrelsen kan godkende, at der tilbydes eleverne  

 undervisning i andre praktisk eller kunstnerisk betonede fag eller emner.
Stk. 8. Eleverne på 8.-10. klassetrin skal vælge mindst 1 valgfag  

 eller tilbudsfag.
I 8. og 9. klasse skal der tilbydes mindst 2 valgfag og i  

 10. klasse mindst 3 valgfag.
§ 11. Undervisningen i børnehaveklasser gives overvejende i form  

 af leg og andre udviklende aktiviteter.
Det tilstræbes at gøre børnene  

 fortrolige med skolens daglige liv.
§ 12. Eleverne undervises på det klassetrin i grundskolen, der  

 svarer til deres skolealder.
En elev kan dog med forældrenes samtykke, jf. §  

 58, undervises på samme klassetrin i to år, hvis eleven har været uden  

 undervisning gennem længere tid, eller andre særlige grunde taler for, at det  

 er til elevens bedste.
Ligeledes kan en elev under ganske særlige  

 omstændigheder springe et klassetrin over.
 Stk. 2. Henvisning til specialundervisning, som ikke er af  

 foreløbig karakter, sker efter pædagogisk-psykologisk rådgivning og efter  

 samråd med eleven og forældrene.
 Stk. 3. Afgørelse om valg af fag eller undervisningsmål, jf. § 5,  

 stk. 2 og 3, § 8, stk. 1, § 9 og § 10, og om fortsat skolegang i 10. klasse  

 træffes af eleverne, efter samråd med forældrene, jf. § 58, og skolen.
§ 13. Eleverne og forældrene, jf. § 58, skal regelmæssigt  

 underrettes om skolens syn på elevernes udbytte af skolegangen.
For elever på  

 8.-10. klassetrin samt for elever, der forlader skolen efter 7. klassetrin,  

 sker bedømmelsen af elevernes standpunkt i de fag, der er omfattet af § 14,  

 stk. 1-5, ved hjælp af karakterer (standpunktskarakterer). Bedømmelsen af  

 elevernes standpunkter i de øvrige fag på 8.-10. klassetrin kan ligeledes  

 udtrykkes ved hjælp af karakterer.
Stk. 2. Der gives standpunktskarakterer mindst 2 gange om året på  

 8.-10. klassetrin.
I fagene matematik, engelsk og tysk på 8.-10. klassetrin  

 og i fysik/kemi på 9. og 10. klassetrin gives standpunktskaraktererne i  

 forhold til det valgte undervisningsmål, jf. § 9. De sidste  

 standpunktskarakterer gives umiddelbart før de skriftlige prøver og skal  

 udtrykke elevens faglige standpunkt på dette tidspunkt.
Stk. 3. Skolen udfærdiger afgangsbevis for elever, der går ud af  

 skolen efter 7. klassetrin eller senere.
Afgangsbeviset skal indeholde  

 oplysning om, i hvilken undervisning eleven har deltaget og om de senest  

 givne standpunktskarakterer samt om eventuelle prøvekarakterer, jf. § 14,  

 stk. 1-5.
§ 14. I faget dansk kan eleverne ved afslutningen af 9. klasse  

 indstille sig til folkeskolens afgangsprøve.
Ved afslutningen af 10. klasse  

 kan eleverne indstille sig enten til folkeskolens udvidede afgangsprøve eller  

 folkeskolens afgangsprøve 9. klasse.
 Stk. 2. I fagene matematik, engelsk, tysk og fysik/kemi kan  

 eleverne ved afslutningen af 9. klasse og 10. klasse på hvert af  

 klassetrinnene indstille sig til enten folkeskolens afgangsprøve eller  

 folkeskolens udvidede afgangsprøve, svarende til det valgte undervisningsmål  

 for hvert klassetrin, jf. § 9.
 Stk. 3. I valgfaget fransk kan eleverne ved afslutningen af 9.  

 klasse efter to års undervisning indstille sig til folkeskolens afgangsprøver  

 (2-årigt forløb). Ved afslutningen af 10. klasse efter 1 års undervisning kan  

 eleverne indstille sig til folkeskolens afgangsprøve (1-årigt forløb).
Stk. 4. I faget latin er der 1 prøve.
Eleverne kan indstille sig  

 til prøven ved undervisningens afslutning.
 Stk. 5. I fagene håndarbejde, sløjd og hjemkundskab kan eleverne  

 indstille sig til afgangsprøve ved afslutningen af 8. klasse eller senere.  

 Undervisnings- og forskningsministeren kan bestemme, at det samme skal gælde  

 andre fag, der er omfattet af § 10.
Stk. 6. De skriftlige opgaver ved prøverne stilles af  

 undervisnings- og forskningsministeren.
De øvrige opgaver stilles af læreren  

 eller af censor efter ministerens nærmere bestemmelse.
 Stk. 7. Afgørelse om indstilling til prøverne træffes af eleven,  

 efter samråd med forældrene, jf. § 58, og skolen.
 Stk. 8. Kommunalbestyrelsen skal imødekomme anmodninger om  

 indstilling til folkeskolens afsluttende prøver samt foranstalte afholdelse  

 af disse prøver for personer, der ikke er fyldt 18 år ved skoleårets  

 begyndelse, og som ellers ikke har mulighed for at indstille sig til prøve.
 Stk. 9. Undervisnings- og forskningsministeren fastsætter regler  

 om kravene i de enkelte fag ved prøverne, om indstilling til prøverne, om  

 prøvernes afholdelse, om bedømmelse og karaktergivning og om  

 afgangsbevisernes udformning.
Stk. 10. Den enkelte skole kan fravige prøvebestemmelserne for  

 elever med særlige behov og for fremmedsprogede elever.
Undervisnings- og  

 forskningsministeren kan fastsætte nærmere regler herfor.
 § 15. Skoleåret begynder den 1. august og omfatter normalt 200  

 skoledage.
 Stk. 2. Undervisnings- og forskningsministeren fastsætter hvert år  

 antallet af ferie- og fridage samt sommerferiens begyndelsestidspunkt.
 § 16. Den ugentlige undervisningstid for eleverne er mindst:
 1) 20 timer i børnehaveklasse og på 1. og 2. klassetrin.
 2) 24 timer på 3.-5. klassetrin.
 3) 26 timer på 6. og 7. klassetrin.
 4) 28 timer på 8.-10. klassetrin.
 Stk. 2. Undervisnings- og forskningsministeren kan fastsætte  

 nærmere regler om fravigelse af bestemmelsen i stk. 1.
 Stk. 3. Det ugentlige timetal for den obligatoriske undervisning  

 på 8. og 9. klassetrin, jf. § 5, stk. 1, må ikke overstige 24 timer.
 Stk. 4. Den daglige undervisningstid for eleverne må ikke  

 overstige:
1) 5 timer i børnehaveklasse og på 1. og 2. klassetrin, 2) 6 timer på 3. - 5. klassetrin, 3) 7 timer på 6. og 7. klassetrin og 4) 8 timer på 8. - 10. klassetrin.
 Stk. 5. Ved fastlæggelsen af undervisningstiden efter stk. 1-3  

 regnes 45 minutters undervisning lig med 1 time.
 Stk. 6. Reglerne i stk. 1-5 omfatter ikke undervisning i fritiden  

 efter § 3, stk. 3, eller supplerende undervisning efter § 5, stk. 6 og 7.
 § 17. Elevtallet i børnehaveklassen og i grundskolens klasser må  

 normalt ikke ved skoleårets begyndelse overstige 28. Kommunalbestyrelsen kan  

 dog i særlige tilfælde tillade et højere elevtal i grundskolens klasser, dog  

 ikke over 30.
 Stk. 2. Undervisnings- og forskningsministeren kan fastsætte  

 bestemmelser, der regulerer kommunernes driftsudgifter pr. elev.
 § 18. Undervisningens tilrettelæggelse, herunder valg af  

 undervisningsformer, -metoder, -teknologi og stofudvælgelse skal leve op til  

 folkeskolens formål for alle elever og skal i nødvendigt omfang varieres ud  

 fra den enkelte elevs behov.
 Stk. 2. I de fag, hvor eleverne kan indstille sig til  

 afgangsprøver, jf. § 14, skal undervisningen tilrettelægges således, at  

 kravene i de enkelte fag ved prøverne kan opfyldes.
 Stk. 3. Undervisningens nærmere tilrettelæggelse skal i videst  

 muligt omfang foregå i samarbejde mellem lærerne og eleverne.
§ 19. De nødvendige undervisningsmidler skal stilles vederlagsfrit  

 til rådighed for eleverne.
Dette gælder dog ikke instrumenter og udstyr, som  

 anvendes ved undervisning i fritiden efter § 3, stk. 3, og som hjemtages af  

 eleverne til eget brug.
Kapitel 3 Skolevæsenets ordning § 20. Det påhviler kommunalbestyrelsen at oprette  

 børnehaveklasser og at sørge for undervisning i grundskolen og 10. klasse,  

 herunder specialundervisning og anden specialpædagogisk bistand, af børn og  

 unge under 18 år, der bor eller opholder sig i kommunen, og hvis forældre  

 ønsker dem optaget i folkeskolen, jf.§ 58. Endvidere påhviler det  

 kommunalbestyrelsen at sørge for specialpædagogisk bistand til børn, der  

 endnu ikke har påbegyndt skolegangen.
Stk. 2. Uden for Københavns og Frederiksberg kommuner påhviler det  

 dog amtsrådet at sørge for specialundervisning af børn og unge under 18 år,  

 der bor eller opholder sig i amtskommunen, og hvis udvikling kræver en særlig  

 vidtgående hensyntagen eller støtte.
Tilsvarende påhviler det amtsrådet at  

 sørge for specialpædagogisk bistand til børn, der endnu ikke har påbegyndt  

 skolegangen.
 Stk. 3. Specialundervisning af den i stk. 2 nævnte karakter kan  

 indrettes i kostskoleform.
 Stk. 4. Elever, som i løbet af skoleåret flytter fra kommunen  

 eller fylder 18 år, har ret til at fortsætte skolegangen i kommunen i resten  

 af skoleåret.
 § 21. Kommunalbestyrelsen foretager indstilling til amtsrådet om  

 specialundervisning og anden specialpædagogisk bistand til børn, der er  

 optaget i kommunens skoler, såfremt børnenes udvikling kræver en særlig  

 vidtgående hensyntagen eller støtte, jf. stk. 2. Tilsvarende foretager  

 kommunalbestyrelsen indstilling om specialpædagogisk bistand til børn, der  

 endnu ikke har påbegyndt skolegangen.
Stk. 2. Amtsrådet, i København og på Frederiksberg  

 kommunalbestyrelsen, træffer beslutning om specialundervisning og anden  

 specialpædagogisk bistand til børn i børnehaveklasse og på 1.-10. klassetrin,  

 såfremt børnenes udvikling kræver en særlig vidtgående hensyntagen eller  

 støtte.
Tilsvarende træffer amtsrådet, i København og på Frederiksberg  

 kommunalbestyrelsen, beslutning om specialpædagogisk bistand til børn, der  

 endnu ikke har påbegyndt skolegangen.
§ 22. Kommunalbestyrelsen kan efter overenskomst med staten,  

 private skoler eller andre kommuner henvise elever til undervisning i  

 statsskoler, private skoler eller en anden kommunes skoler.
Amtsrådene og  

 Københavns og Frederiksberg kommuner kan på tilsvarende måde efter  

 overenskomst med staten, en kommune, private skoler eller med en anden  

 amtskommune henvise elever til specialundervisning af den i § 20, stk. 2,  

 nævnte karakter i statsskoler, i kommunale skoler, i private skoler eller i  

 en anden amtskommunes skoler.
 Stk. 2. Henvisning til private skoler kan kun ske med forældrenes  

 samtykke, jf. § 58.
 Stk. 3. Henvisning til en anden kommunes skoler kan kun omfatte  

 elever på 7.-10. klassetrin og elever, der skal undervises i specialklasser  

 eller specialskoler, samt elever fra kommunens yderdistrikter, der har  

 nærmere til nabokommunens skole.
 Stk. 4. Undervisning i henhold til § 8, stk. 1, § 9 og § 10 kan  

 være fælles for elever fra flere skoler.
Stk. 5. Undervisning i henhold til § 8, stk. 1, og § 10 kan  

 tilrettelægges i samarbejde med den kommunale ungdomsskole, således at  

 eleverne om nødvendigt henvises hertil.
Eleverne skal dog, hvis de ønsker  

 det, kunne modtage undervisning inden for folkeskolen i hele det ugentlige  

 timetal.
 § 23. Elever, der gennem længere tid på grund af smittefare eller  

 af hensyn til deres sundhed eller velfærd ikke kan undervises i skolen,  

 undervises i deres hjem eller på den institution, hvor de opholder sig.
Stk. 2. Det påhviler kommunalbestyrelsen at indrette undervisning  

 efter stk. 1 på de i kommunen beliggende sygehuse, hospitaler og andre  

 institutioner, som modtager børn i alderen 6-18 år, medmindre der på anden  

 måde sørges for børnenes undervisning.
Undervisningen kan tillige indrettes  

 af amtsrådet.
Institutionen skal stille egnede lokaler til rådighed.
 Stk. 3. Undervisnings- og forskningsministeren fastsætter regler  

 om undervisning efter stk. 1 og 2 og kan herunder bestemme, at kommunernes  

 budgetter for denne undervisning skal forelægges amtsrådet til godkendelse.
§ 24. Hver selvstændig skole skal omfatte mindst 3 sammenhængende  

 klassetrin.
Børnehaveklassen betragtes herved som yngste klassetrin.
Skoler,  

 der maksimalt rummer de 3 - 4 yngste klassetrin, kan henlægges under en anden  

 skoles ledelse, medmindre børnetallet overstiger 100.
 Stk. 2. Ændringer i kommunens skolestruktur som følge af  

 skolenedlæggelse behandles efter bestemmelserne om procedure for vedtagelse  

 af lokalplaner i henhold til lov om planlægning.
 Stk. 3. Kommunalbestyrelsen skal have truffet endelig beslutning  

 om skolenedlæggelse i henhold til stk. 2 senest den 1. december året forud  

 for begyndelsen af det skoleår, hvori nedlæggelsen forventes af finde sted.
 § 25. Skolen deles i klasser efter antallet af elever, jf. § 17,  

 stk. 1. På små skoler kan en klasse omfatte flere klassetrin inden for 1.-7.  

 klassetrin.
 Stk. 2. På 1.-10. klassetrin kan dele af undervisningen  

 organiseres, således at den er fælles for elever fra flere klasser og  

 klassetrin.
Stk. 3. For børnehaveklasse og 1. og 2. klassetrin kan der ske  

 samordning af dele af undervisningen.
På små skoler kan hele undervisningen  

 på disse klassetrin være fælles.
Undervisnings- og forskningsministeren kan i  

 særlige tilfælde tillade, at samordning af undervisningen foruden  

 børnehaveklasse og 1. og 2. klassetrin også omfatter ældre klassetrin.
Stk. 4. Ved fordelingen af børn i 1. klasse i kommunens skoler  

 skal det tilstræbes, at den enkelte klasse kan bevares samlet på de følgende  

 klassetrin i grundskolen.
Der kan ikke foretages ny klassedeling på grundlag  

 af valget af undervisningsmål og fag efter § 12, stk. 3.
 § 26. Kommunalbestyrelsen skal sørge for befordring mellem skolen  

 og hjemmet eller dettes nærhed af:
1) børn, der har længere skolevej end 21/2 km i børnehaveklasser og på  

 1.-3. klassetrin, 6 km på 4.-6. klassetrin, 7 km på 7.-9. klassetrin og 9 km  

 i 10. klasse, og 2) børn, der har kortere skolevej, hvis hensynet til børnenes sikkerhed i  

 trafikken gør det særligt påkrævet.
 Stk. 2. Kommunalbestyrelsen skal endvidere sørge for befordring  

 til og fra skole af syge og invaliderede elever.
 Stk. 3. Amtsrådene og i København og på Frederiksberg  

 kommunalbestyrelsen skal sørge for befordring til og fra skole af elever, der  

 modtager undervisning af den i § 20, stk. 2, nævnte karakter.
 Stk. 4. Bestemmelserne i stk. 1-3 finder tilsvarende anvendelse på  

 befordring mellem skole og daginstitution eller formidlet dagpleje i henhold  

 til lov om social bistand af elever, der uden for skoletiden er anbragt i  

 daginstitution mv.
 Stk. 5. Forpligtelsen til at sørge for befordring efter stk. 1 kan  

 opfyldes ved at henvise eleverne til offentlige trafikmidler eller ved at  

 godtgøre deres udgifter til egen befordring.
 Stk. 6. Bestemmelserne i stk. 1 omfatter ikke elever, som  

 undervises i en anden skole end distriktsskolen, jf. § 38, stk. 3.
 Stk. 7. Undervisnings- og forskningsministeren kan fastsætte  

 nærmere regler om befordring.
 § 27. Kommunalbestyrelsen kan med forældrenes samtykke, jf. § 58,  

 sørge for indlogering i skolebyen af elever på 7.-10. klassetrin, hvis  

 daglige befordring mellem hjemmet og skolen ville være særlig usikker eller  

 tidkrævende.
 Stk. 2. Indlogeringen kan ordnes ved henvisning til en kostskole,  

 jf. § 22, stk. 1-3.
Kapitel 4 Lærerne § 28. For at kunne varetage undervisning i grundskolen og i 10.  

 klasse skal den pågældende have gennemført uddannelsen til lærer i  

 folkeskolen, jf. dog stk. 2 og 3, eller anden læreruddannelse, der er  

 godkendt af undervisnings- og forskningsministeren i denne henseende.  

 Undervisnings- og forskningsministeren kan bemyndige lærerseminarierne til at  

 administrere sådanne godkendelser efter nærmere af ministeren fastsatte  

 regler.
Undervisnings- og forskningsministeren kan i særlige tilfælde  

 godkende en fravigelse af uddannelseskravene i henhold til denne bestemmelse.
 Stk. 2. Der kan ansættes personer med særlige kvalifikationer til  

 at undervise i enkelte fag.
 Stk. 3. Forskolelærerinder og småbørnslærerinder, der er uddannet  

 efter lovgivningen herom, kan varetage undervisning på 1.-4. klassetrin og i  

 idræt, håndarbejde og hjemkundskab på de øvrige klassetrin.
§ 29. For at kunne forestå undervisningen i en børnehaveklasse  

 skal den pågældende have gennemført uddannelsen til pædagog eller en af de  

 uddannelser, der er nævnt i § 28, stk. 3, eller en tilsvarende uddannelse,  

 der er godkendt af undervisnings- og forskningsministeren i denne henseende.  

 Undervisnings- og forskningsministeren kan bemyndige pædagogseminarierne til  

 at administrere sådanne godkendelser efter nærmere af ministeren fastsatte  

 regler.
Undervisnings- og forskningsministeren kan i særlige tilfælde  

 godkende en fravigelse af uddannelseskravene i henhold til denne bestemmelse.
 § 30. Undervisningen efter § 25, stk. 3, varetages af personale  

 med uddannelse som nævnt i § 28 eller § 29.
 § 31. For hver kommune, bortset fra Københavns Kommune, og hver  

 amtskommune udarbejdes en oversigt over normeringen af stillinger ved  

 kommunens skolevæsen eller amtskommunens skole- og undervisningsvæsen som  

 tjenestemænd i folkeskolen, timelærere og faste vikarer samt disse  

 stillingers klassificering, for så vidt den ikke følger af almindelige  

 regler.
 Stk. 2. Undervisnings- og forskningsministeren fastsætter regler  

 om grundlaget for normering af stillinger, herunder om antallet af  

 tjenestemandsstillinger i forhold til det samlede normeringsgrundlag.
 § 32. Undervisnings- og forskningsministeren fastsætter regler om  

 ansættelsesvilkårene for timelærere, vikarer og faglærere i folkeskolen uden  

 for Københavns Kommune.
§ 33. En lærer fritages efter anmodning for at undervise i  

 kristendomskundskab.
Kan der på grund af fritagelsen ikke tillægges ham fuld  

 tjenestetid, nedsættes hans lønning tilsvarende, dog uden nedsættelse af  

 pensionsalderen.
Kapitel 5 Undervisningspligt.
Indskrivning og optagelse i folkeskolen § 34. Ethvert barn, der bor her i landet, er  

 undervisningspligtigt efter reglerne i §§ 35-37. Det samme gælder børn, der  

 skal opholde sig her i landet i mindst 6 måneder.
 § 35. Undervisningspligten medfører pligt til at deltage i  

 folkeskolens undervisning eller i en undervisning, der står mål med, hvad der  

 almindeligvis kræves i folkeskolen.
Stk. 2. Børn, der følger undervisningen i en anmeldt friskole, i  

 en privat grundskole eller gymnasieskole, i en statsskole eller i en kommunal  

 eller amtskommunal gymnasieskole, og børn, som modtager undervisning i en  

 døgninstitution under bistandsloven, eller som modtager hjemmeundervisning  

 efter reglerne i lov om friskoler og private grundskoler mv., skal ikke  

 deltage i folkeskolens undervisning.
Det samme gælder elever, som efter at  

 have gennemgået 7. klassetrin deltager i kurser på en godkendt efterskole  

 eller husholdningsskole eller på en ungdomskostskole, eller som er optaget på  

 et anerkendt kursus, hvis undervisning svarer til folkeskolens.  

 Undervisnings- og forskningsministeren fastsætter regler for, i hvilket  

 omfang undervisningspligten hermed kan anses for opfyldt ud over kursustiden.
 Stk. 3. Undervisningspligten kan endvidere efter det 7. klassetrin  

 opfyldes ved deltagelse i heltidsundervisning i den kommunale ungdomsskole i  

 henhold til lov om ungdomsskoler, produktionsskoler og daghøjskoler.
Stk. 4. Skolens leder kan efter forældrenes anmodning, jf. § 58,  

 tillade, at en elev efter 7 års undervisning helt eller delvis opfylder  

 undervisningspligten ved at deltage i erhvervsmæssig uddannelse eller  

 beskæftigelse, når særlige grunde taler for, at det er til elevens bedste.  

 For elever, der er omfattet af stk. 2, træffes afgørelsen af  

 kommunalbestyrelsen.
Tilladelsen kan betinges af, at eleven deltager i  

 supplerende undervisning i ungdomsskolen.
§ 36. Undervisningspligten indtræder den 1. august i det  

 kalenderår, hvor barnet fylder 7 år, og ophører den 31. juli, efter at barnet  

 har modtaget regelmæssig undervisning i 9 år.
Undervisning i børnehaveklassen  

 medregnes ikke.
Undervisningspligten ophører dog senest den 31. juli i det  

 kalenderår, hvor barnet fylder 17 år eller har afsluttet grundskolen eller  

 hermed ligestillet uddannelse, jf. § 35, stk. 2-4.
Stk. 2. Kommunalbestyrelsen kan efter forældrenes anmodning eller  

 med deres samtykke, jf. § 58, godkende, at et barns undervisning udsættes til  

 et år efter undervisningspligtens indtræden, når det er begrundet i barnets  

 udvikling.
Godkendelsen kan betinges af, at barnet optages i en børnehave  

 eller en børnehaveklasse.
 § 37. Forældremyndighedens indehaver eller den, der faktisk sørger  

 for barnet, skal medvirke til, at det opfylder undervisningspligten, og må  

 ikke lægge hindringer i vejen herfor.
 § 38. Et barn kan efter forældrenes anmodning, jf. § 58,  

 indskrives i en skole fra begyndelsen af det kalenderår, hvor det fylder 5  

 år.
Stk. 2. Forældrene har krav på, at deres barn optages i skolen i  

 det distrikt, hvor barnet bor eller opholder sig, jf. stk. 3. Forældrene har  

 endvidere krav på, at barnet optages i en skole uden for distriktet, hvis den  

 pågældende skole erklærer sig villig til at optage barnet, og hvis det kan  

 ske inden for de overordnede økonomiske retningslinjer, der er lagt af  

 kommunalbestyrelsen.
Det samme gælder, hvis forældrene fremsætter ønske om  

 skoleskift under skoleforløbet.
Stk. 3. Kommunalbestyrelsen fastlægger kommunens skoledistrikter  

 og kan træffe beslutning om, hvor mange klasser der kan oprettes ved de  

 enkelte skoler.
Børn optages i skolen i det distrikt, hvor de bor eller  

 opholder sig.
Kommunalbestyrelsen kan dog beslutte, at forældrene frit skal  

 kunne vælge mellem flere eller blandt alle kommunens skoler.
Stk. 4. Hvis kommunalbestyrelsen har besluttet, at forældrene frit  

 skal kunne vælge mellem flere eller blandt alle kommunens skoler, og det ikke  

 er muligt at opfylde alle ønsker om optagelse på en bestemt skole, skal  

 nærmestboende børn optages først.
Kommunalbestyrelsen fastlægger eventuelle  

 andre nærmere retningslinjer for fordelingen af børnene.
 Stk. 5. Kommunalbestyrelsen kan bestemme, at anmodning om  

 optagelse skal indgives inden en vis frist.
 § 39. Et barn skal efter forældrenes anmodning, jf. § 58, optages  

 i en børnehaveklasse i det kalenderår, hvor barnet fylder 6 år, eller senere.
 Stk. 2. Et barn skal efter forældrenes anmodning, jf. § 58,  

 optages i børnehaveklasse i det kalenderår, hvor barnet inden 1. oktober  

 fylder 5 år, hvis det må antages at kunne følge undervisningen i  

 børnehaveklassen med henblik på at kunne gå i 1. klasse året efter.
 § 40. Et barn skal efter forældrenes anmodning, jf. § 58, optages  

 i 1. klasse i det kalenderår, hvor barnet inden 1. oktober fylder 6 år, hvis  

 det må antages at kunne følge undervisningen i klassen.
 § 41. Skolens leder påser, at alle elever, der er optaget i  

 skolen, deltager i undervisningen.
Stk. 2. Er en elev udeblevet fra undervisningen, skal forældrene,  

 jf. § 37, personligt eller skriftligt give skolen oplysning om grunden  

 hertil.
Skyldes udeblivelsen sygdom af mere end 2 ugers varighed, kan skolen  

 forlange lægeattest herfor.
Kapitel 6 Styrelsen af kommunens skolevæsen Kommunalbestyrelsen § 42. Kommunalbestyrelsen har det overordnede ansvar for  

 kommunens skolevæsen og påser, at alle undervisningspligtige børn i kommunen  

 indskrives i folkeskolen eller får en undervisning, der står mål med, hvad  

 der almindeligvis kræves i folkeskolen.
Kommunalbestyrelsen fastlægger mål og  

 rammer for skolernes virksomhed.
Kommunalbestyrelsen fører tilsyn med  

 skolernes virksomhed.
 Stk. 2. Kommunalbestyrelsen træffer beslutning om følgende:
 1) Bevillinger til skolevæsenet og økonomiske rammer for de enkelte  

 skoler.
2) Ansættelse og afskedigelse af ledere og lærere.
Beslutningerne træffes  

 efter udtalelse fra vedkommende skolebestyrelse, jf. § 46, stk. 7, bortset  

 fra ansøgt afsked, afsked fra opnået 70 års alder eller uansøgt afsked på  

 grund af svagelighed.
 3) Skolestrukturen, herunder antallet af skoler og hver enkelt skoles  

 omfang med hensyn til klassetrin, specialundervisning og specialpædagogisk  

 bistand efter § 3, stk. 2, og § 4, stk. 2, undervisning i fritiden efter § 3,  

 stk. 3, og skolefritidsordning efter § 3, stk. 4. Beslutningerne træffes  

 efter indhentet udtalelse fra skolebestyrelserne ved de berørte skoler.
 4) Rammer for klassedannelsen, elevernes timetal og specialundervisningen  

 mv.
 5) Generelle retningslinjer for skolernes virksomhed efter § 3, stk. 5 og  

 6.
 6) Andre spørgsmål, der ikke er henlagt til de enkelte skoler, herunder  

 specialpædagogisk bistand efter § 4, stk. 1, henvisning til undervisning på  

 andre skoler, retningslinjer om indskrivning og optagelse samt  

 skolebiblioteksordningen i kommunen.
 Stk. 3. Kommunalbestyrelsen godkender skolernes læseplaner efter  

 forslag fra de enkelte skolebestyrelser.
 Stk. 4. Kommunalbestyrelsen kan helt eller delvis delegere sine  

 beføjelser efter denne lov til skolebestyrelserne bortset fra de beføjelser,  

 der følger af bevillings- og arbejdsgiverkompetencen.
 Stk. 5. Undervisnings- og forskningsministeren fastsætter nærmere  

 regler om fremgangsmåden ved udfærdigelse af opslag og om ansættelse og  

 afskedigelse af ledere og lærere ved kommunens skolevæsen, bortset fra  

 Københavns Kommune.
 § 43. Kommunalbestyrelsen fastsætter, efter indhentet udtalelse  

 fra skolebestyrelserne, en vedtægt for styrelsen af kommunens skolevæsen.  

 Vedtægten skal indeholde bestemmelser bl.a. om:
 1) Antallet af forældrerepræsentanter i skolebestyrelsen.
 2) Stemmeberettigede medlemmer i skolebestyrelsen, jf. § 44, stk. 4.
 3) Udpegning af eventuelt kommunalbestyrelsesmedlem til skolebestyrelsen,  

 jf. § 44, stk. 3.
 4) Fremgangsmåden ved valg af repræsentanter til skolebestyrelsen.
 5) Sammensætning af eventuelle fælles rådgivende organer for kommunens  

 skolevæsen.
 Stk. 2. Vedtægten skal endvidere indeholde en beskrivelse af  

 eventuelle beføjelser, der er delegeret til skolebestyrelsen i medfør af §  

 42, stk. 4, og § 54, stk. 3.
 Stk. 3. I et bilag til vedtægten optages de beslutninger, som  

 kommunalbestyrelsen har truffet vedrørende skolestrukturen mv., jf. § 31,  

 stk. 1, og § 42, stk. 2, nr. 3-6.
Skolebestyrelsen § 44. Ved hver selvstændig skole oprettes en skolebestyrelse, der  

 består af:
1) 5 eller 7 repræsentanter for forældrene valgt af og blandt personer,  

 der har forældremyndigheden over børn, der er indskrevet i skolen, jf. dog §  

 45, stk. 1. Antalletaf forældrerepræsentanter skal være 7, hvis  

 medarbejderrepræsentanterne tillægges stemmeret.
Antallet af  

 forældrerepræsentanter skal ligeledes være 7, hvis skolen omfatter en  

 specialklasserække, og forældrerepræsentation for denne skal udgøre mindst 1.
 2) 2 repræsentanter for lærerne og de øvrige medarbejdere valgt af og  

 blandt skolens medarbejdere.
 3) 2 repræsentanter for eleverne valgt af og blandt skolens elever jf. dog  

 stk. 2.
 Stk. 2. Ved skoler, der kun har til og med 5. klassetrin, kan  

 kommunalbestyrelsen fravige bestemmelsen om elevrepræsentation i  

 skolebestyrelsen.
 Stk. 3. Kommunalbestyrelsen kan efter anmodning fra  

 skolebestyrelsen bestemme, at et af dens medlemmer deltager i  

 skolebestyrelsens møder uden stemmeret.
Stk. 4. Forældrerepræsentanterne har stemmeret.  

 Kommunalbestyrelsen kan beslutte, at repræsentanterne for lærerne og de  

 øvrige medarbejdere også skal have stemmeret.
Kommunalbestyrelsen kan  

 endvidere beslutte, at eleverne skal have stemmeret, herunder om stemmeretten  

 skal begrænses til særlige sager.
Forældrerepræsentanterne skal altid udgøre  

 flertallet af de stemmeberettigede medlemmer.
 Stk. 5. Formanden for skolebestyrelsen udpeges blandt  

 forældrerepræsentanterne.
Stk. 6. Skolens leder er bestyrelsens sekretær og deltager i  

 bestyrelsens møder uden stemmeret.
Viceskoleinspektøren kan bistå skolens  

 leder med hvervet som bestyrelsens sekretær.
Stk. 7. Forældrerepræsentanternes valgperiode er 4 år, jf. dog  

 stk. 8. De øvrige medlemmers valgperiode er 1 år.
Personer, der er ansat ved  

 skolen, kan ikke være forældrevalgte medlemmer af skolebestyrelsen.
 Stk. 8. Kommunalbestyrelsen kan, uanset bestemmelsen i stk. 7, 1.  

 pkt., bestemme, at der skal foretages nyvalg til skolebestyrelsen ved den  

 skole, der modtager alle eller en væsentlig del af eleverne fra en nedlagt  

 skole.
 Stk. 9. I de tilfælde, hvor 2 skoler sammenlægges, kan  

 kommunalbestyrelsen beslutte, at alle skolebestyrelsesmedlemmer fungerer  

 sammen indtil udløbet af de enkelte medlemmers valgperiode.
 Stk. 10. Elevrepræsentanterne må ikke overvære den del af  

 drøftelserne, der angår sager vedrørende enkelte elever eller lærere.
 § 45. Undervisnings- og forskningsministeren fastsætter regler om  

 valg af forældrerepræsentanter til skolebestyrelsen.
Stk. 2. En forældrerepræsentant mister sin valgbarhed, når barnet  

 optages i en af de skoler, der er nævnt i § 35, stk. 2. En  

 forældrerepræsentant kan forlange at blive fritaget for medlemskab af  

 skolebestyrelsen, hvis barnet udskrives af skolen.
Om fritagelse for valg og  

 for medlemskab i øvrigt gælder de samme bestemmelser, som er fastsat i lov om  

 kommunale valg.
 Stk. 3. Kommunalbestyrelsen kan yde forældrerepræsentanterne  

 diæter, erstatning for dokumenteret tabt arbejdsfortjeneste og  

 befordringsgodtgørelse mv. efter reglerne i lov om kommunernes styrelse.
 § 46. Skolebestyrelsen udøver sin virksomhed inden for de mål og  

 rammer, som kommunalbestyrelsen fastsætter, jf. § 42, og fører i øvrigt  

 tilsyn med skolens virksomhed.
 Stk. 2. Skolebestyrelsen fastsætter principper for skolens  

 virksomhed, herunder om:
1) elevernes timetal på hvert klassetrin, udbud af valgfag,  

 specialundervisning på skolen og elevernes placering i klasser, 2) undervisningens organisering, 3) samarbejdet mellem skole og hjem, 4) underretning af hjemmene om elevernes udbytte af undervisningen, 5) arbejdets fordeling mellem lærerne og 6) fællesarrangementer for eleverne i skoletiden, lejrskoleophold,  

 udsendelse i praktik mv.
 Stk. 3. Skolebestyrelsen godkender inden for de økonomiske rammer,  

 der er fastlagt for skolen, skolens budget.
 Stk. 4. Skolebestyrelsen godkender undervisningsmidler og  

 fastsætter ordensregler.
 Stk. 5. Skolebestyrelsen godkender, inden for de af  

 kommunalbestyrelsen fastsatte retningslinjer, om voksne skal kunne deltage i  

 folkeskolens undervisning i henhold til § 3, stk. 5, og fastsætter principper  

 herfor.
 Stk. 6. Skolebestyrelsen godkender, inden for de af  

 kommunalbestyrelsen fastsatte retningslinjer, om skolens virksomhed skal  

 omfatte aktiviteter i henhold til § 3, stk. 6, og fastsætter principper  

 herfor.
 Stk. 7. Skolebestyrelsen skal afgive udtalelse til  

 kommunalbestyrelsen om ansættelse og kan afgive udtalelse om afskedigelse af  

 ledere og lærere, jf. § 42, stk. 2, nr. 2.
Stk. 8. Skolebestyrelsen udarbejder forslag til  

 kommunalbestyrelsen om skolens læseplaner.
Skolebestyrelsen afgiver  

 indstilling til kommunalbestyrelsen om forsøgs- og udviklingsarbejde i det  

 omfang, det overskrider de mål og rammer, som kommunalbestyrelsen har  

 fastsat.
 Stk. 9. Skolebestyrelsen kan afgive udtalelse og stille forslag  

 til kommunalbestyrelsen om alle spørgsmål, der vedrører den pågældende skole.  

 Skolebestyrelsen skal afgive udtalelse om alle spørgsmål, som  

 kommunalbestyrelsen forelægger den.
Skolens leder § 47. Ved hver selvstændig skole ansættes en leder.
Skolens leder  

 har den administrative og pædagogiske ledelse af skolen og er ansvarlig for  

 skolens virksomhed over for skolebestyrelsen og kommunalbestyrelsen.
 Stk. 2. Skolelederen leder og fordeler arbejdet mellem skolens  

 ansatte og træffer alle konkrete afgørelser vedrørende skolens elever.
 Stk. 3. Skolens leder udarbejder forslag til skolebestyrelsen  

 vedrørende principper for skolens virksomhed mv., jf. § 46, stk. 2, og  

 forslag til skolens budget, jf. § 46, stk. 3, inden for de af  

 kommunalbestyrelsen fastsatte økonomiske rammer, jf. § 42, stk. 2, nr. 1.
 Stk. 4. Skolens leder udøver sin virksomhed i samarbejde med de  

 ansatte.
Rådgivende organer § 48. Ved hver skole dannes et pædagogisk råd, som er rådgivende  

 for skolens leder.
Rådet består af alle medarbejdere, der varetager  

 undervisningsopgaver og andre pædagogiske opgaver på skolen.
 Stk. 2. Ved hver skole, som har 5. eller højere klassetrin, danner  

 eleverne et elevråd.
Kapitel 7 Styrelsen af amtskommunens skole- og undervisningsvæsen § 49. Amtsrådet udarbejder en plan for amtskommunens skolevæsen  

 og undervisningsvirksomhed mv. vedrørende folkeskolen.
Planen skal indeholde  

 oplysning om de enkelte skoler og institutioner og deres virksomhed, antallet  

 af leder- og lærerstillinger og disses aflønning samt oplysning om, i hvilket  

 omfang amtskommunen har indgået overenskomst med staten, kommuner, private  

 skoler eller institutioner eller med en anden amtskommune om den  

 specialundervisning og anden specialpædagogisk bistand, som amtskommunen skal  

 sørge for.
 Stk. 2. Med hensyn til ansættelse og afskedigelse af ledere og  

 lærere ved amtskommunens skole- og undervisningsvæsen inden for folkeskolen  

 finder bestemmelserne i § 42, stk. 2, nr. 2, og stk. 5, tilsvarende  

 anvendelse.
 Stk. 3. Tilsynet med amtskommunens skole- og undervisningsvæsen  

 inden for folkeskolen varetages af undervisnings- og forskningsministeren.
 § 50. For amtskommunale folkeskoler, bortset fra  

 observationsskoler, kan undervisnings- og forskningsministeren fastsætte  

 regler om oprettelse og valg af skolebestyrelser og om skolebestyrelsernes  

 funktioner.
 § 51. Bestemmelserne i §§ 46, 47 og 48 finder tilsvarende  

 anvendelse ved de amtskommunale folkeskoler.
Kapitel 8 Udgifterne til folkeskolen § 52. Alle udgifter til folkeskolens undervisning påhviler  

 kommunerne, for så vidt der ikke er udtrykkelig lovhjemmel for, at udgifterne  

 helt eller delvis påhviler staten, amtskommunerne eller andre.
 Stk. 2. Udgifterne til specialundervisning i henhold til § 20,  

 stk. 2, påhviler amtskommunerne, bortset fra et af undervisnings- og  

 forskningsministeren fastsat beløb pr. elev, der påhviler kommunerne.
 Stk. 3. Udgifterne til undervisning på institutioner uden for  

 Københavns og Frederiksberg kommuner, jf. § 23, stk. 2, påhviler  

 amtskommunerne.
 Stk. 4. Undervisnings- og forskningsministeren kan fastsætte  

 regler om, hvilken kommune og hvilken amtskommune udgiften til folkeskolens  

 undervisning mv. endeligt påhviler.
 § 53. Udgifterne til pensioner til tjenestemænd i folkeskolen og  

 deres efterladte, herunder efterindtægt af pensioner, og pligtige præmier  

 afholdes af staten.
 Stk. 2. Statens udgifter efter stk. 1 til Københavns Kommune  

 fastsættes på grundlag af de pensionsregler, der gælder uden for København.
 § 54. Kommunalbestyrelsen kan kræve betaling af:
 1) Forældre til elever, som deltager i undervisning i fritiden efter § 3,  

 stk. 3.
 2) Voksne, som deltager i folkeskolens undervisning efter § 3, stk. 5.
 3) Deltagere i aktiviteter efter § 3, stk. 6.
Stk. 2. Kommunalbestyrelsen opkræver betaling af forældre til  

 børn, der er optaget i skolefritidsordning, jf. § 3, stk. 4. Der ydes  

 søskendemoderation på mindst 33 1/3 pct. af forældrebetalingen for børn i  

 skolefritidsordninger til familier med mere end et barn i  

 skolefritidsordninger, daginstitutioner mv.
Den samlede betaling for søskende  

 kan dog ikke sættes lavere end taksten før rabat for den dyreste  

 dagtilbudsplads plus 200 kr. pr. efterfølgende barn.
 Stk. 3. Kommunalbestyrelsen kan delegere sin kompetence til at  

 fastsætte betaling i henhold til stk. 1 og 2 til skolebestyrelsen.
 Stk. 4. Betaling efter stk. 1 og stk. 2 kan inddrives efter  

 reglerne om inddrivelse af personlige skatter.
 Stk. 5. Har en person, der modtager kontanthjælp i henhold til  

 bistandslovens regler, undladt at betale for skolefritidsordning, jf. § 3,  

 stk. 4, kan kommunalbestyrelsen tilbageholde den fremtidige månedlige  

 betaling i den fremtidige kontanthjælp.
Kapitel 9 Klage § 55. Klage over afgørelser, der er truffet af de enkelte skoler,  

 kan inden 4 uger fra afgørelsens meddelelse indbringes for de kommunale  

 myndigheder.
Stk. 2. Kommunalbestyrelsens afgørelse i henhold til stk. 1 og  

 andre beslutninger og afgørelser, som træffes af kommunalbestyrelsen  

 vedrørende det kommunale skolevæsen, kan ikke indbringes for højere  

 administrativ myndighed.
Undervisnings- og forskningsministeren kan dog  

 fastsætte regler om, at visse afgørelser kan indbringes for ministeren.
 Stk. 3. Amtsrådets afgørelser i henhold til stk. 1 og andre  

 beslutninger og afgørelser, som træffes af amtsrådet vedrørende det kommunale  

 skolevæsen, kan ikke indbringes for højere administrativ myndighed, jf. dog  

 stk. 4.
 Stk. 4. Amtsrådets afgørelser om undervisning i henhold til § 20,  

 stk. 2, kan inden 4 uger fra afgørelsens meddelelse indbringes for  

 undervisnings- og forskningsministeren af de myndigheder, organisationer  

 eller personer, som afgørelsen angår.
Kapitel 10 Andre bestemmelser § 56. Undervisnings- og forskningsministeren kan fastsætte  

 almindelige regler om foranstaltninger til fremme af god orden i skolerne,  

 herunder regler om overflytning af elever til andre skoler i kommunen og  

 regler om bortvisning af elever i 10. klasse.
Undervisnings- og  

 forskningsministeren kan endvidere fastsætte regler om skolernes tilsyn med  

 eleverne i skoletiden.
§ 57. Tiden for konfirmationsforberedelsen fastsættes ved  

 forhandling mellem kommunalbestyrelsen og præsterne i kommunen.
Kan der ikke  

 opnås enighed mellem parterne, træffes afgørelsen af kommunalbestyrelsen  

 efter forhandling med de berørte menighedsråd.
 Stk. 2. Der skal sikres konfirmationsforberedelsen den nødvendige  

 tid inden for de rammer, der er angivet i § 16, stk. 3.
§ 58. Forældrenes rettigheder efter §§ 12, 13, 14, 20, 22, 27, 35,  

 36, og 38-40 og de i medfør af loven givne regler tilkommer den eller de  

 personer, som har forældremyndigheden over eleven.
Elever, der ikke er  

 undergivet forældremyndighed, træffer selv afgørelse efter § 12, stk. 1 og 3,  

 § 14, stk. 7, § 20, stk. 1, § 22, stk. 2, og § 27, stk. 1.
 Stk. 2. Bortset fra spørgsmålene om skolegangens begyndelse og  

 varighed kan skolen anse den, der har eleven i pleje, for bemyndiget til at  

 handle på forældremyndighedens indehavers vegne.
 § 59. Undervisnings- og forskningsministeren kan fravige lovens  

 bestemmelser, bortset fra bestemmelserne i kapitel 1 og kapitel 4, i det  

 omfang, det anses for påkrævet for at fremme forsøgsvirksomhed eller  

 pædagogisk udviklingsarbejde eller for at bevare små skoler.
 § 60. Undervisnings- og forskningsministeren kan til varetagelse  

 af bl.a. lovgivnings- og vejledningsfunktioner forlange enhver oplysning, som  

 ministeriet skønner nødvendig til udførelse af disse opgaver, meddelt af  

 kommunalbestyrelsen og amtsrådet.
Kapitel 11 Folkeskoleråd § 61. Undervisnings- og forskningsministeren nedsætter et  

 folkeskoleråd, der er rådgivende for ministeren inden for lovens område.
 Stk. 2. Rådet består af en formand og 11 medlemmer, der udpeges af  

 undervisnings- og forskningsministeren på følgende måde:
 1) Direktøren for Folkeskoleafdelingen skal være formand.
 2) 2 medlemmer med faglig og pædagogisk sagkundskab udpeges af  

 undervisnings- og forskningsministeren.
 3) 2 medlemmer efter indstilling fra Kommunernes Landsforening,  

 Københavns- og Frederiksberg kommuner i fællesskab.
 4) 2 medlemmer efter indstilling fra Danmarks Lærerforening.
 5) 2 medlemmer efter indstilling fra Skole og Samfund.
 6) 1 medlem efter indstilling fra elevorganisationerne.
 7) 1 medlem efter indstilling fra Danmarks Skolelederforening.
 8) 1 medlem efter indstilling fra Skoledirektørforeningen.
 Stk. 3. Endvidere udpeges 2 tilforordnede fra Undervisnings- og  

 Forskningsministeriet.
 Stk. 4. Medlemmerne udpeges for en periode på indtil 3 år.
 Stk. 5. Folkeskolerådet fastsætter selv sin forretningsorden.
 Stk. 6. Undervisnings- og Forskningsministeriet varetager  

 sekretariatsfunktionerne.
Kapitel 12 Ikrafttrædelses- og overgangsbestemmelser mv.
 § 62. Loven træder i kraft den 1. august 1993, jf. dog stk. 3.
 Stk. 2. § 42, stk. 2, nr. 2, og stk. 5, og § 49, stk. 2, har dog  

 virkning fra den 1. januar 1993.
 Stk. 3. Undervisnings- og forskningsministeren fastsætter  

 tidspunktet for ikrafttrædelsen af § 16, stk. 1 og 2, om det ugentlige  

 minimumstimetal.
 § 63. § 6 i lov om folkeskolen, jf. lovbekendtgørelse nr. 172 af  

 8. maj 1972, finder fortsat anvendelse for bestående skoleforbund.
 § 64. Skolenedlæggelser, hvorom der har været afholdt afstemning i  

 medfør af § 22, stk. 5, 5. pkt., i lov om folkeskolen, jf. lovbekendtgørelse  

 nr. 541 af 21. august 1986, kan gennemføres indtil udløbet af den kommunale  

 valgperiode 1. januar 1990 - 31. december 1993.
 § 65. Godkendte frikommuneregulativer bevarer deres gyldighed.
 § 66. Lov om folkeskolen, jf. lovbekendtgørelse nr. 519 af 3. juli  

 1991, jf. dog stk. 2 og 3, ophæves.
Stk. 2. § 14, stk. 5, 4. pkt., i lov om folkeskolen, jf.  

 lovbekendtgørelse nr. 438 af 20. juni 1989, om undervisnings- og  

 forskningsministerens bemyndigelse til at fastsætte regler om frikvarterer og  

 spisepauser gælder dog fortsat.
Ministeren fastsætter tidspunktet for  

 ophævelsen af bestemmelsen.
 Stk. 3. § 14, stk. 1, 4 og 7, i lov om folkeskolen, jf.  

 lovbekendtgørelse nr. 519 af 3. juli 1991 gælder indtil ikrafttrædelsen af §  

 16, stk. 1 og 2, jf. § 62, stk. 3.
 Stk. 4. Regler, der er fastsat med hjemmel i lov om folkeskolen,  

 jf. lovbekendtgørelse nr. 519 af 3. juli 1991, forbliver i kraft, indtil de  

 ophæves eller afløses af regler fastsat i medfør af denne lov.
 § 67. Loven gælder ikke for Færøerne og Grønland.
Bemærkninger til lovforslaget Almindelige bemærkninger Det vigtigste formål med dette lovforslag er at fastslå elevernes og  

 forældrenes rettigheder, ansvar og pligter i forhold til det offentlige  

 skolevæsen.
Dermed ligger lovforslaget på linje med tendenser i en række  

 andre lande med hensyn til at anskue den offentlige sektor ud fra en  

 borgerretssynsvinkel.
 Lovforslaget fastslår elevernes krav på undervisning i de grundlæggende  

 skolefag og fastlægger de klassetrin, på hvilke der skal undervises i de  

 enkelte fag.
 Eleven skal have mulighed for at tilegne sig de kundskaber og færdigheder  

 mv., der er beskrevet i formålsparagraffen og i formålene for de enkelte fag.  

 Målet er at udvikle elevernes personlighed, styrke deres karakter og udvide  

 den verden, de kender i forvejen.
Eleven skal opnå fortrolighed med dansk kultur og forståelse og respekt  

 for andre kulturer, idet der med »kultur« tænkes på de kulturelle  

 frembringelser og værdier, der er fælles på tværs af generationer og andre  

 skel.
Dertil hører også det musiske og det kreative, der vel at mærke ikke må  

 forveksles med det rekreative.
 Endvidere lovfæstes retten til at få undervisning, der svarer til den  

 enkelte elevs behov, herunder retten til at vælge mellem to forskellige  

 undervisningsmål med dertil hørende prøver i fire fag i de ældste klasser.  

 Dertil kommer retten til særlig støtte i form af specialundervisning,  

 supplerende undervisning o.l.
Det faglige niveau i de enkelte fag sikres gennem udførlige fagformål og  

 læseplaner med tilhørende vejledninger, prøvekrav samt i visse fag tilbud om  

 vejledende opgavesæt.
Det har altsammen til formål at sikre både elev og  

 lærer retten til og muligheden for at vurdere indsatsen i forhold til et  

 nationalt niveau.
Lovforslaget indebærer en forøgelse af elevernes ugentlige  

 minimumstimetal.
Samtidig betyder lovforslaget, at undervisningen i  

 fremmedsprog begynder tidligere, og at det naturvidenskabelige område  

 styrkes, bl.a. ved at indføre faget natur/teknik på 3. og 4. klassetrin.
Retten til at udvikle personlighed og talenter gælder også de elever, hvis  

 lyst og evner til boglige aktiviteter er begrænset.
For dem er det vigtigt,  

 at skolens åndelige og kulturelle indhold også formidles gennem fortælling og  

 praktisk-musisk aktivitet, og at der er mulighed for at supplere eller  

 erstatte skolegangen med anden ungdomsundervisning eller praktisk arbejde.
Lovforslaget indeholder en række punkter, som i særlig grad tilgodeser  

 elever, som ikke har deres styrke i de boglige fag.
Således vil øget  

 opmærksomhed på de grundlæggende kundskaber bidrage til at lægge et solidt  

 fagligt fundament, der som et sikkerhedsnet vil komme ikke mindst de lidt  

 usikre elever til gode.
På 3.-4. klassetrin indføres som nævnt et nyt fag,  

 natur/teknik, der i sin tilrettelæggelse kan inddrage andre færdigheder end  

 de rent boglige.
Hertil kommer øget anvendelse af teknologi i undervisningen,  

 der ikke mindst vil appellere til de mere praktisk orienterede elever.  

 Informationsteknologi giver gode muligheder for andre undervisningsformer og  

 -metoder end dem, der er bundet til den trykte tekst.
Forældrenes rettigheder er blevet lovfæstet, dels med hensyn til  

 forældreindflydelse på skolens drift gennem skolebestyrelserne, dels med  

 hensyn til skole-hjem samarbejdet om det enkelte barn.
Forældrene har ret til  

 at blive orienteret og hørt i alle vigtige spørgsmål vedrørende det enkelte  

 barn.
Men rettigheder bør altid følges af pligter for borgerne.
Eleverne har  

 pligt til at passe skolen og yde en aktiv indsats, og forældrene har pligt  

 til at bakke skolens arbejde op og aktivt deltage i forældresamarbejdet.
Forslaget ligger i direkte forlængelse af den gennemgribende ændring af  

 folkeskolens styrelsesregler, som Folketinget vedtog i maj 1989, og som  

 medførte oprettelse af skolebestyrelser, forenkling af styringssystemet og  

 øget brugerindflydelse.
Men lovforslaget skal også ses i sammenhæng med  

 ændringen i 1988, som havde til formål at øge kommunernes mulighed for at  

 sikre bedre overensstemmelse mellem elevtal og ressourceforbrug, og de meget  

 betydningsfulde ændringer i 1990, der gjorde skolebestyrelserne til skolens  

 vigtigste ledelsesorgan.
 Som grundlag for lovforslaget ligger desuden en række erfaringer fra det  

 meget omfattende 4-årige udviklingsprogram for folkeskolen, som Folketinget  

 vedtog i 1987. Endvidere erfaringerne fra de mange frikommuneforsøg på  

 folkeskoleområdet og erfaringerne fra Undervisningsministeriets  

 kvalitetsudviklingsprojekt.
Det foreliggende forslag er således sidste fase i en længerevarende  

 reformperiode.
Derfor er der i forbindelse med dette lovforslag foretaget en  

 fuldstændig gennemskrivning af lovteksten.
 De vigtigste ændringer i forhold til gældende lov er:
 Nyformulering af folkeskolens formål og præcisering af  

 ansvarsfordelingen:
- øget vægt på kulturelle forudsætninger og forståelse for naturen, - øget vægt på indsigt, virkelyst og handlekraft, - præcisering af fordelingen af rettigheder, ansvar og pligter mellem  

 kommuner, skoler, forældre og elever.
 Folkeskolens fagrække justeres:
- flere timer til eleverne, bl.a. til dansk i det tidlige skoleforløb  

 samt musik i 6. klasse, - øget vægt på fremmedsprog med engelsk fra 4. klasse, tilbud om tysk fra  

 6. klasse og fransk som valgfag i 8.-10. klasse samt mulighed for fransk som  

 alternativ til tysk, - øget vægt på de naturfaglige områder med det nye fag natur/teknik i 3.  

 og 4. klasse og forskydning af geografi og biologi fra 3.-7. til 5.-8.  

 klasse.
 Målstyring i stedet for detailstyring:
- den faglige kvalitet styrkes ved ministeriets fastlæggelse af mere  

 udførlige formål med præcisering af grundlæggende kundskabsområder i  

 folkeskolens fag og ved at udbygge de vejledende læseplaner og  

 undervisningsvejledninger med forslag til undervisningsdifferentiering og  

 tilbud om vejledende opgavesæt, - øget vægt på undervisningsdifferentiering, som tager udgangspunkt i den  

 enkelte elevs evner, udviklingstrin og faglige standpunkt med sigte mod det  

 mål, den enkelte elev kan nå, - eleverne på de ældste klassetrin vælger mellem undervisningsmål på 2  

 niveauer i hvert af fagene matematik, engelsk, tysk, fysik/kemi og tilbydes  

 frivillige afgangsprøver svarende til det valgte mål, - frihed til organisering af undervisningen under respekt for klassens  

 enhed og skolens mål.
Alle regler om fagdelt/ikke-fagdelt undervisning,  

 kursusdelt undervisning, klassens time og samlæsning på tværs af klasser og  

 klassetrin ophæves.
 Skolen skal tage bedre hånd om de bogligt svage elever:
- præcisering af retten til at få en undervisning, der svarer til den  

 enkelte elevs behov, - øget opmærksomhed på grundlæggende kundskaber og bedre tid til  

 indlæringen som et sikkerhedsnet for de usikre eller langsomme elever, - indførelse af natur/teknik og øget brug af edb-teknologi, der inddrager  

 andre færdigheder end de rent boglige, og som ikke er bundet af den trykte  

 tekst, - bedre plads til praktiske og musiske valgfag.
 Skolen åbnes for samarbejde med det omgivende samfund:
- skolens virksomhed kan omfatte kulturelle aktiviteter, der inddrager  

 børn og voksne, foreninger, institutioner og organisationer i lokalsamfundet, - skolen kan også beslutte, at voksne kan deltage i undervisningen på de  

 ældste klassetrin.
Administrative og økonomiske konsekvenser Et af lovforslagets formål er at fortsætte den afbureaukratisering og  

 deregulering af folkeskolen, der muliggør yderligere forenkling og lettelse i  

 det administrative arbejde såvel lokalt som centralt.
På en række områder vil  

 det efter lovforslaget således ikke længere være nødvendigt for kommunerne at  

 indhente ministeriets godkendelse til at indrette sig i overensstemmelse med  

 lokale ønsker og behov.
 De foreslåede nye fag, den ændrede placering af visse eksisterende fag og  

 klassens time medfører ikke i sig selv en forøgelse af det samlede timetal.
 Den i lovforslaget foreslåede forøgelse af den fastsatte mindste ugentlige  

 undervisningstid vil heller ikke betyde, at kommunernes samlede udgifter skal  

 forøges.
Siden midten af 70'erne er elevtallet i folkeskolen faldet med ca. 200.000  

 svarende til ca. 27 pct.
Ressourceforbruget pr. elev i folkeskolen har i den  

 samme periode udvist en vækst på knap 40 pct.
Da elevtallet i folkeskolen  

 faldt, indkasserede staten ikke nogen besparelse.
Gevinsten blev i  

 kommunerne.
I de kommende år vil elevtallet stige igen, om end det langt fra  

 vil nå op på niveauet fra før faldet satte ind.
Stigningen i elevtallet bør  

 så vidt muligt ikke føre til oprettelse af flere klasser.
Eventuelt øgede  

 ressourcer bør i stedet anvendes til flere timer til eleverne.
Kommuner, der af geografiske hensyn ønsker at opretholde skoler med meget  

 lave klassekvotienter, kan få tilladelse til at fravige mindstetimetalskravet  

 for disse skoler.
Samtidig giver forslaget kommunerne nye frihedsgrader, idet  

 f.eks. bestemmelsen om 25 pct. begrænsningen for samlæsning ophæves.
Hertil  

 kommer, at øgede minimumstimetal i skolen vil betyde behov for færre timer i  

 skolefritidsordninger og fritidshjem.
Der er endelig indarbejdet en særlig ikrafttrædelsesbestemmelse vedrørende  

 § 16 om minimumstimetallene, hvorefter undervisningsministeren bemyndiges til  

 at fastsætte ikrafttrædelsestidspunktet.
Tidspunktet kan hermed afpasses  

 efter den faktiske udvikling i folkeskolen.
Efter regeringens opfattelse vil det således være muligt for kommunerne at  

 opfylde det øgede ugentlige minimumstimetal uden merudgifter og dermed uden  

 kompensation fra statens side i det generelle tilskud til kommunerne.  

 Kommunernes Landsforening, Københavns og Frederiksberg kommuner har til det  

 lovforslag, der blev udsendt til høring, anført, at lovforslaget ville  

 medføre merudgifter, som skulle kompenseres.
I det foreliggende lovforslag er  

 der på denne baggrund sket forskellige ændringer.
 Med de nu foreslåede ændringer og allerede gennemførte ændringer af  

 folkeskoleloven har kommunerne en langt større frihed til at indrette  

 skolevæsenet efter lokale ønsker og behov og dermed tilpasse  

 ressourceforbruget.
 Forslaget om, at de kommunale myndigheder overtager ministeriets  

 kompetence til at foretage uansøgt afsked af ledere og lærere, medfører ikke  

 økonomiske konsekvenser for kommunerne.
 Gennemførelsen af lovforslaget som helhed medfører derfor ikke modregning  

 fra statens side i det generelle tilskud til kommunerne.
Bemærkninger til lovforslagets enkelte bestemmelser Til kapitel 1 Folkeskolens formål Til § 1 Det foreslås at tilføre den hidtil gældende formålsparagraf en kulturel  

 dimension, idet det udtrykkeligt understreges, at skolen skal gøre eleverne  

 fortrolige med dansk kultur, hvorved forstås det danske folks fælles  

 erfaringer udtrykt gennem kristendommen, kunsten, litteraturen og historien,  

 og give eleverne forståelse for andre kulturer, indvandrergrupper er præget  

 af.
Begrebet »alsidig udvikling« er ændret til »personlig  

 udvikling«, indbefattende både åndelig, intellektuel, musisk, fysisk og  

 social udvikling.
Ordet »selvvirksomhed« er ændret til  

 »virkelyst og fordybelse«, ligesom det understreges, at eleverne  

 skal udvikle »erkendelse« og »tillid til egne muligheder«  

 og »baggrund for at tage stilling og handle«. »Medleven og  

 medbestemmelse« er blevet til »medbestemmelse, rettigheder og  

 pligter«. »Åndsfrihed og demokrati« er blevet til »frihed  

 og folkestyre«, idet det overlades til skolen at forberede eleverne  

 bedst muligt hertil.
Endelig er menneskets samspil med naturen nævnt som et  

 oplagt eksempel på den ansvarlighed, der kræves af fremtidens verdensborgere.
Til § 2 I overensstemmelse med de ændrede forpligtelser foreslås det, at det  

 allerede i lovens indledende kapitel præciseres, hvilket ansvar der er pålagt  

 henholdsvis kommunalbestyrelsen, den enkelte skole og den enkelte elev i  

 relation til opfyldelsen af folkeskolens formål.
Lovteksten tilsigter en klarere kompetencefordeling mellem  

 kommunalbestyrelsen, hvis skolepolitik fastlægges i form af rammer i henhold  

 til § 42. stk. 2, og den enkelte skole, som får det samlede konkrete ansvar  

 for undervisningens kvalitet og metode.
Kommunalbestyrelsens detailkompetence  

 på dette område overføres således til den enkelte skole, der herved får et  

 øget ansvar for, at undervisningen lever op til folkeskolens formål.
Med  

 henblik på at kunne opnå dette tillægges der samtidig skolerne øget frihed  

 til at organisere undervisningen på en mere hensigtsmæssig måde.
Der henvises  

 i den forbindelse bl.a. til forslaget om at give skolebestyrelserne øget  

 indflydelse på undervisningens organisering, til forslaget om at ophæve  

 bestemmelsen om kursusdelt undervisning og klassens time, til forslaget om at  

 ophæve begrænsningen for ikke-fagdelt undervisning samt ophævelse af  

 bestemmelsen om begrænsningen for samlæsning på tværs af klasser og  

 klassetrin.
Til § 3 § 3, stk. 1-4, er en uændret videreførelse af § 3, stk. 1-4, i den  

 eksisterende folkeskolelov.
Som stk. 5 foreslås det, at der åbnes mulighed for, at voksne kan deltage  

 i folkeskolens undervisning.
Forslaget har til hensigt at lade et begrænset  

 antal voksne deltage i undervisningen på de ældste klassetrin under  

 forudsætning af, at skolebestyrelsen på den pågældende skole er indforstået  

 hermed.
Inden for de generelle retningslinjer, som kommunalbestyrelsen har  

 fastsat i henhold til § 42, stk. 2, nr. 5, er det således skolebestyrelsen på  

 den enkelte skole, der har kompetencen til at afgøre, om voksne skal kunne  

 deltage i skolens almindelige undervisning, samt på hvilken måde og i hvilket  

 omfang.
Der henvises i den forbindelse til forslagets § 46, stk. 5. Endvidere  

 henvises til forslagets § 54, stk. 1, hvorefter der vil kunne opkræves  

 betaling for de voksnes deltagelse i undervisningen.
Voksnes deltagelse i  

 undervisningen har været emnet for en række projekter under Folkeskolens  

 Udviklingsråd.
Som stk. 6 foreslås det, at folkeskolen får mulighed for at indgå i et  

 tættere samarbejde med det omgivende samfund.
Forslaget gør det muligt at  

 lade skolen blive en integreret del af lokalsamfundet med deraf følgende  

 fordele for såvel skolen som forældrekredsen, lokalsamfundets øvrige beboere  

 og institutioner mv. med henblik på at gøre undervisningen mere helhedspræget  

 og nærværende.
Efter forslaget overlades det til den enkelte skolebestyrelse,  

 inden for de af kommunalbestyrelsen fastsatte retningslinjer i henhold til §  

 42, stk. 2, nr. 5, at træffe beslutning om, hvorvidt skolen skal indgå i et  

 sådant samarbejde.
Såfremt et samarbejde med lokalsamfundet ønskes etableret,  

 påhviler det skolens leder i samarbejde med de ansatte at forestå og  

 koordinere de nye samarbejdsformer inden for principper fastsat af  

 skolebestyrelsen.
Der henvises i den forbindelse til forslag til § 46, stk.  

 6, og til § 54, stk. 1, hvorefter kommunalbestyrelsen kan opkræve betaling af  

 deltagerne i de nævnte aktiviteter.
Skolen som en integreret del af det  

 omgivende samfund har ligeledes været emnet for en række projekter om skolen  

 som lokalt kulturcenter under Folkeskolens Udviklingsråd.
Til § 4 § 4, stk. 1, er en uændret videreførelse af § 3a, stk. 1, i den  

 eksisterende folkeskolelov.
Den foreslåede ændring af § 4, stk. 2, indebærer, at det ikke længere er  

 undervisnings- og forskningsministeren, der skal godkende, at en elev, hvis  

 udvikling kræver en særlig, vidtgående hensyntagen eller støtte, kan få et  

 særligt tilrettelagt undervisningsforløb på 11 år.
Afgørelsen herom træffes  

 herefter lokalt.
Forslaget er et led i den almindelige afbureaukratisering.
Til § 5 § 5 omhandler folkeskolens obligatoriske undervisning og træder i stedet  

 for § 4 i den eksisterende folkeskolelov.
Systematikken er i stk. 1 ændret  

 således, at bestemmelsen nu indeholder 3 hovedafsnit: Et for de humanistiske  

 fag, et for de musisk/kreative fag og et for de naturvidenskabelige fag.
Det  

 er vigtigt, at der er en rimelig balance mellem de 3 hovedafsnit.
Vedrørende de humanistiske fag Der er ingen ændringer til faget dansk.
Den ændrede formulering til faget  

 kristendomsundervisning indebærer ingen realitetsændring, men foreslås alene  

 for at præcisere kontinuiteten i undervisningen.
Engelsk foreslås påbegyndt på 4. klassetrin.
Folkeskolens  

 Udviklingsprogram har vist, at børn er meget motiverede til at lære  

 fremmedsprog på et tidligere tidspunkt, eksempelvis på en sådan måde, at  

 eleverne gennem mere praktiske og musiske aktiviteter lærer at anvende  

 engelsk i konkrete situationer.
Historie placeres efter forslaget som obligatorisk fag på 3.-8. klassetrin  

 (nu 3.-9.) og som en bestanddel af et nyt fag historie/samfundsfag med ca. 5  

 timer om ugen på 9. klassetrin.
Samtidig foreslås det, at samtidsorientering  

 afskaffes på 8.-9. klassetrin.
Det nye fag historie/samfundsfag vil indeholde  

 elementer af såvel historie som samtidsorientering og søges givet en  

 selvstændig identitet med vægt på nyere historie, danske politiske  

 institutioner og international politik samt økonomiske grundbegreber.
Vedrørende de praktisk/musiske fag Der er ingen ændringer til fagene idræt, håndarbejde, sløjd og  

 hjemkundskab.
 Vedrørende formning foreslås det, at fagets betegnelse i overensstemmelse  

 med den udsendte undervisningsvejledning (1991/4) for faget  

 billedkunst/formning ændres fra formning til billedkunst bl.a. for at  

 understrege fagets kulturelle og æstetiske dimension.
Med henblik på at styrke undervisningen i musik i grundskolen foreslås  

 undervisningen i dette fag gjort obligatorisk i yderligere et år, dvs. til og  

 med 6. klassetrin.
Faget vil som hidtil kunne tilbydes som valgfag på 8.-10.  

 klassetrin.
Det forudsættes, at timerne læses af kvalificerede lærere med  

 linjefag eller lignende i musik, herunder også musik-pædagoger.
Vedrørende de naturvidenskabelige fag Det foreslås, at faget regning/matematik for fremtiden kaldes matematik,  

 således som det er tilfældet i de øvrige nordiske og i de fleste andre  

 europæiske lande.
Forslaget indebærer ingen ændringer i øvrigt.
 Der er ingen ændringer til faget fysik/kemi.
Efter angelsaksisk inspiration og ud fra et udbredt ønske om at styrke det  

 naturvidenskabelige område foreslås det, at natur/teknik indføres som et  

 obligatorisk fag på 3. og 4. klassetrin med en selvstændig identitet.
Faget  

 vil indeholde elementer af fysik, kemi, biologi og geografi.
Undervisningen  

 bør tilrettelægges således, at eleverne får mulighed for at udføre  

 eksperimenter og arbejde med praktiske opgaver, og således, at eleverne  

 kommer i kontakt med den natur og menneskeskabte omverden.
I Undervisnings-  

 og Forskningsministeriets temahæfte Natur og Teknik af januar 1988 gives der  

 anvisninger på, hvorledes emnet kan inddrages i undervisningen i  

 indskolingsfasen.
Indførelsen af natur/teknik på 3. og 4. klassetrin ligger  

 således i direkte forlængelse heraf.
 Det foreslås, at biologi og geografi i konsekvens heraf gøres  

 obligatoriske på 5.-8. klassetrin (i dag 3.-7. klassetrin). Eleverne vil  

 herved få undervisning i biologi og geografi som selvstændige fag i en  

 periode på 4 år, hvortil kommer natur/teknik på 3. og 4. klassetrin som  

 introduktion til fagene.
Vedrørende faget tysk Det foreslås i stk. 2, at faget tysk fortsat skal være et tilbudsfag, men  

 at faget skal tilbydes eleverne fra 6. klassetrin (i dag 7. klassetrin.)  

 Forslaget skal ses i sammenhæng med den foreslåede ændring i stk. 1 om at  

 gøre engelsk obligatorisk senest fra 4. klassetrin og forslaget i § 10 om at  

 kunne tilbyde fransk som valgfag fra 8. klassetrin.
 Under Folkeskolens Udviklingsråd har der været iværksat en række forsøg  

 med 4-6-8 modellen (engelsk fra 4., tysk fra 6. og fransk fra 8. klasse.)  

 Erfaringerne fra disse forsøg ligger til grund for lovforslaget, der især har  

 til formål, at give eleverne mulighed for at vælge 3 fremmedsprog uden de  

 administrative ulemper og udgifter, der ville følge af at skabe obligatorisk  

 frit valg mellem tysk og fransk i både 6. og 8. klasse.
 I forlængelse af forsøgene under Folkeskolens Udviklingsprogram og med  

 henblik på at imødekomme et udbredt ønske om fortsat at kunne tilbyde fransk  

 som alternativ til tysk, foreslås det som stk. 3, at kommunerne kan beslutte  

 at give skolerne mulighed for, at eleverne på 6.-10. klassetrin kan vælge  

 mellem fransk og tysk. 10. klasse er nævnt i bestemmelsen, idet fransk i  

 modsætning til tysk ikke figurerer som tilbudsfag i 10. klasse, jf.  

 lovforslagets § 8, stk. 1.
 Såfremt en skole tilbyder fransk som alternativ til tysk på 6.-10.  

 klassetrin, indebærer det følgende konsekvenser:
Iht. lovforslagets § 9, stk. 1, kan eleverne i tilbudsfaget tysk vælge  

 mellem undervisningsmål på to niveauer.
Undervisningen i fransk som  

 tilbudsfag gives kun på et niveau, og eleverne kan indstille sig til  

 afgangsprøve efter afslutningen af undervisningen, dvs. efter 9. henholdsvis  

 10. klasse.
 For de elever, der ønsker at fortsætte i gymnasiet gælder følgende:
Undervisningen i tysk og i fransk sker for hvert af fagene i gymnasiet på  

 to niveauer: et begynderhold og et fortsætterhold.
De elever, der har  

 modtaget undervisning i fransk som tilbudsfag fra 6. til 9. (10.) klassetrin  

 vil herefter kunne optages i gymnasiet med undervisning i fransk som  

 fortsætterundervisning sammen med de elever, der har modtaget fransk som  

 valgfag på 8., 9. (10.) klassetrin.
Ved skoler, der tilbyder fransk som alternativ til tysk, får tysk samme  

 status som valgfaget fransk på 8.-10. klassetrin, jf. lovforslagets § 10,  

 stk. 1, nr. 1, og § 14, stk. 3, hvortil henvises.
Tysk som valgfag på 8.-10.  

 klassetrin giver herefter eleverne adgang til at gå til afgangsprøve efter  

 afslutningen af 9. klasse (det 2-årige forløb) og efter afslutningen af 10.  

 klasse (det 1-årige forløb). Såfremt en skole i henhold til dette udbyder  

 tysk som valgfag, bortfalder forpligtelsen til at skulle give tysk som  

 tilbudsfag på 10. klassetrin, jf. lovforslagets § 8, stk. 1.
Vedrørende ikke-fagdelt undervisning Den gældende bestemmelse i folkeskolelovens § 4, stk. 3, om grænserne  

 for, i hvilke fag og på hvilke klassetrin der kan ske ikke-fagdelt  

 undervisning, foreslås ophævet.
 Forslaget er udtryk for lovforslagets intentioner om at give de enkelte  

 skoler øget frihed til at organisere undervisningen, jf. §§ 2, 18 og §§ 46 og  

 47.
 Forslaget imødekommer samtidig de ønsker, der har ført til nogle af  

 udviklingsarbejderne under udviklingsprogrammet.
Selv om begrænsningen for ikke-fagdelt undervisning ophæves, forudsættes  

 det, at de fag, der måtte indgå i et ikke-fagdelt undervisningsforløb,  

 fortsat tilgodeses med et timetal, der gør det muligt at medtage de  

 væsentligste emneområder fra de pågældende fag, ligesom undervisningen skal  

 gives i overensstemmelse med de centralt fastsatte formål for hvert enkelt  

 fag.
Fagenes identitet skal med andre ord være til at genfinde i den  

 ikke-fagdelte undervisning.
Ifølge den gældende folkeskolelovs § 5, stk. 2, jf. lovforslagets § 6,  

 stk. 2, kan en elev efter anmodning fritages for undervisningen i  

 kristendomskundskab.
Dette medfører, at faget kristendomskundskab kun kan  

 indgå i et ikke-fagdelt forløb, såfremt ingen af eleverne er fritaget for  

 kristendomsundervisningen, eller såfremt forældrene til de elever, der er  

 fritaget for undervisningen, accepterer, at eleverne blot fritages for  

 særskilte indslag vedrørende kristendomsundervisningen.
 Stk. 4 er i princippet uændret videreførelse af den gældende § 4, stk. 4,  

 bortset fra de ændringer, der er konsekvenser af de tekniske ændringer i stk.  

 1.
Bestemmelsen i stk. 5, der er en ændring af den gældende § 4, stk. 5,  

 indebærer, at ministeriet, som noget nyt, vil udarbejde vejledende opgavesæt  

 med henblik på at styrke den interne evaluering.
Der henvises i øvrigt til  

 bemærkningerne til § 13.
 Den foreslåede forhøjelse af minimumstimetallet, jf. § 16, stk. 1,  

 indebærer, at regeringen ikke har til hensigt at anvende den foreslåede  

 adgang til at udsende vejledende timeplaner, før der er anledning hertil.
Bestemmelsen i stk. 6, 1. pkt., er en videreførelse af den gældende lovs §  

 4, stk. 6, 1. pkt., om supplerende undervisning og anden faglig støtte.
Dette  

 tilbud forudsættes i fornødent omfang fortsat givet til elever, der af gyldig  

 grund ikke har kunnet følge undervisningen gennem længere tid.
Herudover er  

 der indføjet en mulighed for særlig tilrettelagt undervisning, herunder  

 særlig tilrettelagt danskundervisning for fremmedsprogede elever.
 Bestemmelsen i stk. 7 er en uændret videreførelse af den gældende lovs §  

 4, stk. 7, om modersmålsundervisning.
Til § 6 Bestemmelsen er en uændret videreførelse af den gældende lovs § 5 om  

 kristendomsundervisning.
Til § 7 I overensstemmelse med det af undervisningsministeren godkendte forslag,  

 fremsat af læseplansudvalget for sundheds- og seksualundervisning i  

 folkeskolen, om at behandle emnerne seksualoplysning og sundhedslære samt  

 oplysning om udbredte nydelses- og rusmidler under et, foreslås det, at disse  

 emner samles i et emne under navnet sundheds- og seksualundervisning.
Der  

 henvises til den i foråret 1991 udsendte undervisningsvejledning om sundheds-  

 og seksualundervisning.
 Ændringen til stk. 2 er dels en konsekvens af den til § 7, stk. 1,  

 foreslåede ændring, dels at loven nu i sådan grad har karakter af en  

 rammelov, at særlige bestemmelser for Københavns Kommune kan ophæves, bortset  

 fra særlige bestemmelser i kapitel 4.
I stk. 3 foreslås det, at der ikke længere skal afsættes en særlig  

 klassens time, idet det forudsættes, at klasselærerens særlige opgaver som  

 klasselærer varetages som en del af dennes timer med klassen.
Det forudsættes  

 i denne forbindelse, at der er tillagt klasselærerens fag et timetal, som  

 muliggør løsning af særlige klasselæreropgaver, når dette falder naturligt.  

 Bestemmelsens nye ordlyd præciserer de overordnede mål for klasselærerens  

 opgaver.
Til § 8 Bestemmelsen er i princippet en videreførelse af den gældende lovs § 7.
Som konsekvens af den foreslåede ændring i § 10 om at indføre fransk som  

 valgfag på 8.-10. klassetrin (4-6-8 modellen) foreslås det, at fransk ikke  

 længere skal være tilbudsfag på 10. klassetrin.
Der henvises endvidere til  

 bemærkningerne til § 14, stk. 3, om adgangen til at indstille sig til prøve i  

 fransk og til § 5, stk. 3, om muligheden for at kunne tilbyde fransk som  

 alternativ til tysk samt bemærkningerne til denne bestemmelse.
Som en  

 konsekvens af den foreslåede ændring til § 5, stk. 1, nr. 1, litra d, er  

 faget samtidsorientering erstattet af historie/samfundsfag.
Til § 9 Med forslaget til § 9 ophæves den gældende lovs § 8, ifølge hvilken  

 undervisningen i regning/matematik, engelsk og tysk på 8.-10. klassetrin og i  

 fysik/kemi på 9. og 10. klassetrin som hovedregel skal foregå som kursusdelt  

 undervisning.
Ved ændringen af folkeskoleloven ved L 348 af 24. maj 1989 blev  

 kompetencen til at godkende undladelse af kursusdeling på 8. og 9. klassetrin  

 tillagt kommunalbestyrelsen.
Baggrunden for denne ændring var et udbredt  

 ønske om at kunne undlade kursusdeling uden at skulle fremsende en ansøgning  

 herom til ministeriet.
Interessen for at undlade kursusdeling er i årenes løb  

 vokset så meget, at ca. halvdelen af timerne læses som ikke-kursusdelt  

 undervisning.
Mange skoler ønsker således at indrette undervisningen på en  

 anden måde end den, lovens hovedregel tilsiger.
Forslaget er derfor, at det  

 er den enkelte skole, der, ud fra lokale ønsker, elevsammensætning,  

 klassestørrelser mv., beslutter, hvorledes undervisningen i de pågældende fag  

 skal finde sted, jf. §§ 2, 18 og §§ 46 og 47.
Eleverne vil fortsat skulle vælge mellem to undervisningsmål, der fører  

 frem til hver sin prøve - afgangsprøve eller udvidet afgangsprøve.  

 Undervisningen skal derfor, i overensstemmelse med læseplanerne for de  

 enkelte fag, tilrettelægges således, at den enkelte elev i 9. og 10. klasse  

 kan indstille sig til prøve på et af de to niveauer.
Det bemærkes, at også  

 den gældende skoleordning forudsætter, at eleverne kan vælge mellem to  

 undervisningsmål, og det hvadenten eleverne går i kursusdelte klasser eller  

 ej.
Den udbredte ophævelse af kursusdelingen og den foreslåede ophævelse af  

 kursusdeling som værende lovens hovedregel, gør det naturligt at tale om  

 »mål« i stedet for kursus.
Det nye er kravet om, at der til udvidet  

 undervisningsmål hører en udvidet prøve også i 9. klasse, således som det  

 efter den gældende lov er tilfældet i 10. klasse.
Eleverne er ikke bundet af det oprindeligt valgte undervisningsmål, men  

 kan skifte niveau helt frem til sidste standpunktkarakter før prøven efter 9.  

 henholdsvis 10. klasse.
Eleven vil med andre ord kunne skifte  

 undervisningsmål, så der til stadighed er overensstemmelse mellem elevens  

 udvikling og det valgte undervisningsmål.
Det påhviler lærerne hele tiden at  

 følge de enkelte elevers udvikling og at vejlede dem med hensyn til  

 undervisningsmål.
Undervisningen vil kunne være fælles for eleverne i alle timer eller blot  

 i nogle af timerne.
Der vil ikke være noget til hinder for, at eleverne i  

 samme klasse har forskelligt ugentligt timetal, ligesom der heller ikke er  

 noget til hinder for at opdele eleverne i pige- og drengehold.
 Som konsekvens heraf foreslås bestemmelsen i den gældende lovs § 8, stk.  

 3, om afstemning blandt forældrene til eleverne i de pågældende klasser,  

 ophævet.
Til § 10 § 10 er i princippet en videreførelse af folkeskolelovens § 9 om udbuddet  

 af valgfag.
 Siden 1991 har kommunerne kunnet beslutte at tilbyde fransk som valgfag på  

 8.-10. klassetrin, jf. ministeriets bekendtgørelse nr. 167 af 18. marts 1991.  

 Forslaget om, at faget fransk indføjes i lovteksten, indebærer derfor ingen  

 realitetsændringer, men skal ses i sammenhæng med den foreslåede 4-6-8 model  

 (engelsk fra 4., tysk fra 6. og fransk fra 8. klassetrin). Med hensyn til  

 adgangen til at aflægge prøve i fransk henvises til § 14, stk. 3, samt  

 bemærkningerne hertil.
 Endvidere henvises til § 5, stk. 3, om muligheden for at kunne tilbyde  

 fransk som alternativ til tysk som tilbudsfag på 6.-10. klassetrin.
Som konsekvens af lovforslagets § 5, stk. 3, foreslås det som stk. 3, at  

 skoler, der har tilbudt eleverne fransk som alternativ til tysk, kan tilbyde  

 tysk som valgfag på 8.-10. klassetrin.
Med hensyn til elevernes mulighed for  

 at aflægge prøve i valgfaget tysk henvises til lovforslagets § 14, stk. 3, og  

 bemærkningerne hertil.
Endvidere henvises til bemærkningerne til § 5.
 Faget formning foreslås ændret til billedkunst, jf. bemærkningerne til §  

 5, stk. 1.
 Som konsekvens af de foreslåede ændringer i § 5, stk. 1, om at gøre  

 geografi og biologi obligatoriske på 8. klassetrin foreslås det, at disse fag  

 kun kan tilbydes som valgfag på 9. og 10. klassetrin.
 I § 8 foreslås det, at historie/samfundsfag, der som nævnt indeholder  

 elementer af historie, skal gives som tilbudsfag på 10. klassetrin, hvorfor  

 det foreslås, at historie ikke længere kan tilbydes som valgfag på dette  

 klassetrin.
Latin kan i dag gives som valgfag på 10. klassetrin.
Forslaget om at kunne  

 tilbyde latin også på 9. klassetrin begrunder sig i et ønske fra kommunerne  

 om på dette punkt at ligestille folkeskolen med friskoler og private  

 grundskoler ved at kunne tilbyde latin også på 9. klassetrin, uden at dette  

 sker som led i et forsøgs- eller udviklingsarbejde.
Forslaget er således et  

 led i afbureaukratiseringen.
Undervisningen er 1-årig, og eleverne kan  

 indstille sig til prøve efter 9. eller efter 10. klasse, jf. § 14, stk. 4.
 Stk. 3 og 4, er en uændret videreførelse af § 9, stk. 3 og 4, i den  

 gældende lov.
 I stk. 5 foreslås Københavns Kommunes særlige kompetence til at fastsætte  

 regler for undervisning i valgfag ophævet, således at valgfag i Københavns  

 Kommune fremover vil være omfattet af de samme regler som valgfag i andre  

 kommuner.
Interessen for at kunne tilbyde andre praktisk eller kunstnerisk betonede  

 fag er stigende.
I dag skal alle sådanne ønsker forelægges ministeriet til  

 godkendelse.
Som led i en fortsat decentralisering af kompetence til  

 kommunerne foreslås det i stk. 7, at kompetencen til at godkende andre  

 praktisk eller kunstnerisk betonede fag eller emner tillægges alle  

 kommunalbestyrelser, således som tilfældet allerede er i dag i Københavns  

 Kommune.
Der henvises i den forbindelse til, at undervisningen kan  

 tilrettelægges i samarbejde med den kommunale ungdomsskole, således at  

 eleverne henvises hertil i det omfang, det er nødvendigt, jf. § 22, stk. 5.
Det fremgår af § 16, stk. 3, at undervisningen i de obligatoriske fag i  

 henhold til § 5, stk. 1, i 8. og 9. klasse ikke må overstige 24 timer.  

 Samtidig fremgår det af § 16, stk. 1, at elevernes ugentlige undervisningstid  

 skal være mindst 28 timer på 8.-10. klassetrin.
Derfor foreslås det i stk. 8,  

 at elever på 8.-10. klassetrin skal vælge mindst 1 valgfag eller tilbudsfag,  

 således at det samlede ugentlige timetal bliver mindst 28. Vedrørende  

 undervisningens tilrettelæggelse på 10. klassetrin henvises endvidere til  

 bemærkningerne til § 16. Forslagets 2. punktum er blot en præcisering af,  

 hvor mange valgfag kommunalbestyrelsen som minimum skal tilbyde.
Forslaget  

 svarer til bestemmelsen i den gældende lovs § 9, stk. 7.
Til § 11 Bestemmelsen er en uændret videreførelse af den gældende lovs § 10.
Til § 12 Stk. 1 og 2 er en uændret videreførelse af § 11, stk. 1 og 2, i den  

 gældende lov.
Med forslaget i stk. 3 tillægges der den enkelte elev yderligere  

 medbestemmelse på eget skoleforløb.
Forslaget skal ses i sammenhæng med  

 forslaget til § 14, stk. 7, hvorefter spørgsmålet om indstilling til prøver  

 også træffes af eleven selv efter samråd med forældrene og skolen.
Til § 13 Folkeskolelovens § 12 indeholder i dag bestemmelser om såvel den  

 underretning, der skal gives forældrene om elevernes udbytte af skolegangen,  

 som om på hvilket tidspunkt og i hvilke fag eleverne kan indstille sig til  

 prøve.
 Med lovforslaget er den gældende § 12 blevet adskilt i 2 bestemmelser,  

 nemlig § 13 om karaktergivning mv. og § 14 om prøveadgangen.
 Ifølge § 46, stk. 2, nr. 4, er det skolebestyrelsen, der fastsætter  

 principper for underretning af hjemmene om elevernes udbytte af skolegangen.  

 Interessen for at kunne give eleverne på 8.-10. klassetrin karakterer i andre  

 fag end dem, loven giver mulighed for, er steget gennem de seneste år.
Med forslaget opretholdes den nuværende hovedregel om, at der skal  

 gives karakterer (efter 13-skalaen) på 8.-10. klassetrin i de fag, hvor  

 eleverne kan indstille sig til prøve.
Desuden opretholdes den gældende regel  

 om, at elever, der forlader skolen efter 7. klasse eller senere, altid skal  

 have deres standpunkt i de prøveforberedende fag udtrykt ved hjælp af  

 karakterer.
 Herudover åbnes der som noget nyt mulighed for, at den enkelte skole,  

 efter principper fastsat af skolebestyrelsen, kan give karakterer i  

 alle øvrige fag på 8.-10. klassetrin.
Forslaget i stk. 2 om, at standpunktskarakterer skal gives mindst 2 gange  

 om året på 8.-10. klassetrin, er alene en præcisering af den allerede  

 eksisterende praksis, hvorefter enhver standpunktskarakter udtrykker elevens  

 status med hensyn til, hvor langt eleven er nået siden skoleårets start i  

 kundskaber, færdigheder, arbejdsmetoder og udtryksformer i forhold til  

 læseplanen for det pågældende fag.
Begrebet årskarakter udgår, idet begrebet  

 standpunktskarakter også dækker dette begreb.
Ud over den evaluering, der kommer til udtryk i standpunktskarakterer og  

 prøvekarakterer i de ældste klasser, vil det endvidere være naturligt at lade  

 en bred og alsidig evaluering af både elever og undervisning indgå som en  

 integreret del af undervisningen (dvs. undervisningens planlægning, forløb,  

 resultat og efterbehandling) gennem hele skoleforløbet.
En sådan evaluering  

 kan have forskellige former: prøver, spørgeskemaer, observation, samtaler  

 m.v.
En løbende intern evaluering medfører undervisningsmæssige konsekvenser  

 og er således et middel til fortsat udvikling af undervisningen.
Desuden  

 danner den et nødvendigt grundlag for tilrettelæggelse og sikring af  

 tilstrækkelig undervisningsdifferentiering.
Fra kommunernes side er der blevet rejst spørgsmål om, hvorvidt der,  

 ligesom tidligere, kan afholdes terminsprøver i årets løb.
Efter loven er der  

 intet til hinder for, at der som et led i undervisningen kan afholdes sådanne  

 større skriftlige prøver.
Allerede i 1985 gav Folketingets Uddannelsesudvalg  

 i betænkning af 23. maj 1985 udtryk for, at sådanne prøver vil kunne  

 afholdes, som det også dengang var tilfældet i praksis, uanset der ikke  

 direkte er hjemmel i loven hertil.
 Som det følger af lovforslagets § 46, stk. 2, nr. 2, der er en  

 videreførelse af den gældende lovs § 39e, stk. 2, nr. 1, er det  

 skolebestyrelsen, der fastsætter principper for undervisningens organisering,  

 herunder afholdelse af terminsprøver og lignende større prøver.
 Andre mindre prøver betragtes som en mere integreret del af  

 undervisningen, hvorfor sådanne prøver normalt vil kunne afholdes efter behov  

 efter den enkelte lærers skøn.
Til § 14 Efter forslaget i stk. 1 om faget dansk er der, i modsætning til visse  

 andre fag, jf. § 9, stk. 1, kun et undervisningsniveau og dermed et  

 prøveniveau efter 9. klasse, folkeskolens afgangsprøve, og et  

 undervisningsniveau og et prøveniveau efter 10. klasse, folkeskolens udvidede  

 afgangsprøve.
Ved afslutningen af 10. klasse har eleverne mulighed for at  

 vælge at indstille sig til enten folkeskolens udvidede afgangsprøve eller  

 folkeskolens afgangsprøve.
Dette er det eneste fag, hvor man ved afslutning  

 af 10. klasse har mulighed for at indstille sig til 9. klasses prøve.
Det er  

 afgørende, at denne ene tilbageværende mulighed for »gentagelse«  

 ikke får eleverne til at betragte 10. klasse som en gentagelse af 9. klasse.
I de fag, hvor eleven i henhold til § 9, stk. 1, vælger mellem  

 undervisningsmål på to niveauer (matematik, engelsk, tysk og fysik/kemi),  

 foreslås det i stk. 2, to dertil svarende prøveniveauer efter såvel 9. som  

 10. klasse.
Det betyder, at der i alt er fire prøveniveauer, og at eleven kan  

 gå til prøve på det niveau, eleven har sat sig som mål, og som læreren har  

 tilrettelagt undervisningen efter, jf. § 9, stk. 2.
 Det foreslås, at prøverne benævnes:
Folkeskolens afgangsprøve 9. klasse Folkeskolens udvidede afgangsprøve 9. klasse Folkeskolens afgangsprøve 10. klasse Folkeskolens udvidede afgangsprøve 10. klasse.
I de fag, hvor der undervises efter to forskellige undervisningsmål, vil  

 en elev altid have mulighed for at indstille sig til folkeskolens  

 afgangsprøve på det pågældende klassetrin, også selv om eleven har været  

 undervist efter et undervisningsmål på et højere niveau.
Indstilling til  

 prøve skal ske inden den skriftlige prøve, og inden den sidste  

 standpunktskarakter indføres.
Prøvekarakter og sidste standpunktskarakter  

 skal være givet på samme niveau.
Kun i dansk, jf. ovenfor, er der mulighed  

 for at indstille sig til 9. klasses prøven efter 10. klasse.
 Forslaget indebærer således, at i fag med to forskellige undervisningsmål  

 er der prøver på to niveauer (matematik, engelsk, tysk og fysik/kemi), og at  

 i fag med et fælles undervisningsmål er der kun et prøveniveau (dansk,  

 fransk, latin, hjemkundskab, håndgerning og sløjd).
I valgfaget fransk, jf. forslaget til stk. 3, forudsætter den afsluttende  

 prøve, at undervisningen i det 2-årige valgfag har haft et omfang af 3-4  

 timer ugentligt på både 8. og 9. klassetrin.
Hensigten med undervisningen er  

 at nå et niveau, der ligger så tæt som muligt ved det niveau, man kan opnå i  

 gymnasiet efter 2 års undervisning i fransk som begyndersprog.  

 Optagelseskravene til gymnasiet og hf vil blive ændret, så det bliver en  

 betingelse, at eleverne enten har haft tysk fra 6.-9. klassetrin eller fransk  

 fra 8. klassetrin.
Det 2-årige forløb vil blive adgangsgivende til gymnasiet  

 og eleverne vil kunne optages på fortsætterhold.
Elever, der har fulgt undervisningen i 8. og 9. klasse og eventuelt aflagt  

 prøve efter 9. klasse, kan ikke aflægge prøve efter yderligere et års fransk  

 i 10. klasse.
Disse elever kan alene få en årskarakter ved afslutningen af  

 10. klasse.
Elever, der har fulgt undervisningen i det 1-årige valgfag i 10. klasse,  

 kan ved undervisningens afslutning indstille sig til folkeskolens  

 afgangsprøve (1-årig) forløb.
Denne prøve er ikke adgangsgivende til  

 gymnasiet.
 Såfremt tysk tilbydes som valgfag i henhold til lovforslagets § 10, stk.  

 3, gælder der det samme med hensyn til prøver og optagelsesbetingelser til  

 gymnasiet som for fransk som valgfag.
 Som noget nyt foreslås det endvidere, at bestemmelsen i den gældende lovs  

 § 12, stk. 6, sidste pkt., hvorefter ministeren kan godkende, at eleverne kan  

 indstille sig til afgangsprøve i andre praktisk betonede valgfag end  

 håndarbejde, sløjd og hjemmekundskab, udvides, således at ministeren kan  

 godkende, at eleverne også får mulighed for at indstille sig til afgangsprøve  

 i andre valgfag, f.eks. musik.
Forslaget om at ophæve den generelle adgang for eleverne til at indstille  

 sig til prøve i maskinskrivning skyldes, at mange elever allerede har lært at  

 bruge et tastatur, inden de får tilbudt maskinskrivning som valgfag på 8.  

 klassetrin.
Eleverne bliver således på et stadigt tidligere tidspunkt i  

 skoleforløbet undervist i brugen af edb og dermed i brugen af et tastatur.
På  

 denne baggrund forventes faget maskinskrivning i løbet af de kommende år at  

 blive overflødigt.
Indtil dette sker, foreslås det, at der fortsat skal være  

 adgang for skolerne til at tilbyde maskinskrivning som valgfag iht. § 10,  

 stk. 1, nr. 2, medens den generelle adgang til at indstille sig til prøve  

 foreslås ophævet.
Hvis der fra skolernes side fremsættes ønske om  

 prøveafholdelse, vil der kunne gives godkendelse hertil iht. lovforslagets §  

 14, stk. 5, 2. pkt.
Der vil ikke fra Undervisningsministeriets side blive  

 udarbejdet materiale til brug ved prøverne.
Derimod vil  

 Undervisningsministeriet udarbejde materiale vedrørende brug af etb, incl.  

 brug af tastatur.
 Stk. 6, 7 og 9 er en uændret videreførelse af den gældende lovs § 12, stk.  

 7, 8 og 9.
 Ifølge § 36 i lov om friskoler og private grundskoler skal  

 undervisningsministeren sørge for, at der afholdes prøver for dem, der ønsker  

 at indstille sig til folkeskolens afsluttende prøver uden at have fulgt  

 undervisningen ved skoler, der har ret til at afholde prøver.
I Undervisningsministeriets bekendtgørelse om folkeskolens afsluttende  

 prøver er det i § 8, stk. 3, fastsat, at personer, som ved skoleårets start  

 ikke er fyldt 18 år, og som ikke har mulighed for at indstille sig til  

 folkeskolens afsluttende prøver - de såkaldte privatister - kan indsende  

 anmodning om prøveaflæggelse til Undervisningsministeriet.
Med henblik på  

 yderligere decentralisering og forenkling af sagsbehandlingen foreslås det i  

 stk. 8 som noget nyt, at ministeriets kompetence i disse sager tillægges de  

 enkelte kommuner, således at den enkelte kommune samtidig får en pligt til at  

 sørge for prøveaflæggelsen på en af kommunens skoler.
Privatister, der ved  

 skoleårets start var fyldt 18 år, skal som hidtil rette anmodning til et  

 amtskommunalt enkeltfagskursus om at aflægge prøve.
Ministeriets vejledning af januar 1991 om fravigelser fra de almindelige  

 prøveregler ved folkeskolens afsluttende prøver omfatter retningslinjer for  

 individuel fravigelse af disse regler i forbindelse med handicappede og  

 fremmedsprogedes deltagelse i prøverne.
I dag træffes beslutningen om  

 individuel fravigelse af prøvereglerne af Undervisningsministeriet efter en  

 konkret vurdering af ansøgningen fra skolen mv.
Med henblik på yderligere  

 decentralisering af kompetence til de lokale myndigheder foreslås det i stk.  

 10, at ministeriets kompetence til at godkende en fravigelse af prøvereglerne  

 tillægges den enkelte skole, mens ministeren bemyndiges til at fastsætte  

 nærmere regler herfor.
Såfremt der er sket en fravigelse af prøvereglerne,  

 skal dette fremgå af prøvebeviset.
Til § 15 Bestemmelsen er en videreførelse af den gældende lovs § 13. Som noget nyt  

 foreslås det, at den gældende bestemmelse i stk. 3 om at undervisningen  

 midlertidigt kan indstilles i et bestemt antal dage (10-20-30 dages reglen)  

 med henblik på elevernes deltagelse i lejrskoleophold mm., ophæves.
Forslaget  

 skal ses som led i den øgede kompetence, der tillægges den enkelte skole med  

 hensyn til at kunne organisere undervisningen på en hensigtsmæssig måde.
Til § 16 Der foreslås i stk. 1 en væsentlig forøgelse af minimumstimetallet for  

 hvert klassetrin for at kunne imødekomme de øgede faglige krav, der bl.a.  

 følger af forslagets § 5, samt erfaringerne fra Folkeskolens  

 Udviklingsprogram med tidligere sprogundervisning og flere dansktimer på  

 mellemtrinnet (3. - 5. klassetrin). De fleste kommuner har allerede i dag  

 fastsat timetal, der væsentligt overstiger de foreslåede minimumstimetal.
Det  

 foreslås, at bestemmelsen i overensstemmelse med § 62, stk. 3, sættes i kraft  

 på et senere tidspunkt end forslagets øvrige bestemmelser.
Bestemmelsen i stk. 1, nr. 4, er ikke til hinder for, at der for elever i  

 10. klasse i særlige tilfælde kan opstilles uddannelsestilbud, der omfatter  

 dels folkeskoleundervisning med et ugentligt timetal på under 28, dels  

 erhvervsmæssig uddannelse eller erhvervsmæssig beskæftigelse.
Et sådant  

 uddannelsestilbud svarer til den ordning, der i medfør af forslagets § 35,  

 stk. 4, kan etableres for elever, der på 8. og 9. klassetrin får dispensation  

 til delvis at opfylde undervisningspligten ved erhvervsmæssig uddannelse  

 eller beskæftigelse.
I forbindelse med den foreslåede forøgelse af minimumstimetallet i stk. 1,  

 foreslås det som stk. 2, at ministeren skal kunne fastsætte nærmere regler om  

 fravigelse af disse minimumstimetal.
Forslaget har alene til hensigt at give  

 skoler med få elever på de enkelte klassetrin og som udtrykkeligt har  

 prioriteret meget lave klassekvotienter højt, mulighed for at kunne undlade  

 at opfylde lovens krav om minimumstimetal.
 Bestemmelsen i stk. 3 er en videreførelse af den gældende lovs § 14, stk.  

 2.
Forslaget i stk. 4 er en videreførelse af den gældende lovs § 14, stk. 3,  

 med den ændring, at den daglige undervisningstid for 3. klassetrin for  

 fremtiden ikke må overstige 6 timer mod tidligere 5 timer.
Forslaget er en  

 konsekvens af forslaget i stk. 1 om at hæve minimumsgrænsen for den ugentlige  

 undervisningstid.
 Den gældende bestemmelse i stk. 4 om den ugentlige undervisningstid i 10.  

 klasse udgår som en konsekvens af forslaget til ændring af minimumstimetallet  

 i stk. 1.
 Forslaget i stk. 5 er en fortsættelse af den gældende lovs § 14, stk. 5.  

 Den gældende bestemmelse i stk. 5, sidste pkt., vedrørende klassens time,  

 foreslås taget ud som en konsekvens af forslaget til § 7, stk. 3.
 Bestemmelsen i stk. 6 er en uændret videreførelse af den gældende lovs §  

 14, stk. 6.
 Bestemmelsen i den gældende lovs § 14, stk. 7, om det ugentlige timetal i  

 forbindelse med samordnet indskoling, udgår som en konsekvens af forslaget  

 til ændring af minimumstimetallet i stk. 1. Der henvises til kapitel 12 om  

 ikrafttrædelses- og overgangsbestemmelser.
Til § 17 Forslaget, der i princippet svarer til den gældende lovs § 15, indebærer  

 som noget nyt en begrænsning i forhold til den nuværende formulering om, at  

 elevtallet ved skoleårets start i såvel grundskolen som i børnehaveklassen i  

 særlige tilfælde kan være på indtil 30 elever.
Efter forslaget vil dette ikke  

 længere gælde børnehaveklassen, hvor det maksimale elevtal derfor ikke kan  

 overstige 28 elever.
Tidligere fremgik det af folkeskolelovens § 15, stk. 3, at elevtallet i en  

 børnehaveklasse ikke ved skoleårets start måtte overstige 22, medmindre  

 klassen blev delt i 2 grupper med hver højst 14 børn.
Denne bestemmelse blev  

 ophævet ved L 826 af 21. december 1988. Af bemærkningerne til lovændringen  

 fremgik det, at den hidtidige brug af deletimer eller pædagogisk medhjælp ved  

 elevtal over 22 skulle bevares.
Fra forskellig side er der fremsat ønske om,  

 at det nu overlades til den enkelte kommune at skønne, om der i de konkrete  

 tilfælde er behov for at opretholde den tidligere praksis med deletimer eller  

 pædagogisk medhjælp.
Dette ønske foreslås imødekommet mod til gengæld at  

 ophæve kommunens adgang til i særlige tilfælde at kunne tillade et elevtal på  

 30 i børnehaveklassen.
I henhold til den gældende lovs § 15, stk. 2, er undervisningsministeren  

 bemyndiget til at fastsætte bestemmelser, der regulerer kommunernes forbrug  

 af lærerløntimer pr. elev.
Idet de kommende tjenestetidsaftaler sandsynligvis  

 ikke vil opretholde lærerløntimer som begreb, foreslås det som stk. 2, at den  

 regulering af kommunernes ressourceforbrug pr. elev, som ministeren har  

 hjemmel til at foretage, i stedet kan ske på baggrund af kommunernes  

 driftsudgifter pr. elev.
Bestemmelsen kommer herved til at svare til  

 bestemmelsen i § 16, stk. 3, i lov nr. 431 af 13. juni 1990 om gymnasiet m.v.
Til § 18 Med forslaget til stk. 1 er der lagt øget vægt på, at folkeskolen gennem  

 undervisningens organisering og tilrettelæggelse tager udgangspunkt i den  

 enkelte elevs evner, udviklingstrin og faglige standpunkt med sigte mod det,  

 den enkelte elev kan nå.
 Såvel de forskelligartede muligheder for undervisningens organisering, jf.  

 bl.a. §§ 42 og 46, som muligheden for varieret stofudvælgelse og brug af ny  

 teknologi bevirker, at skolerne kan foretage en differentieret undervisning,  

 der tager særligt hensyn til de svage elever.
 Undervisningsministeriets vejledende læseplaner og  

 undervisningsvejledninger for de enkelte fag og faggrupper vil fremover komme  

 til at indeholde yderligere anvisninger på, hvorledes undervisningen kan  

 differentieres og dermed i højere grad tilgodese alle elever, herunder også  

 de bogligt svage.
Stk. 2 og 3 er en videreførelse af den gældende lovs § 16, stk. 1 og 2.  

 Undervisningens nærmere tilrettelæggelse skal således fortsat foregå i et  

 samarbejde mellem lærerne og eleverne.
Endvidere skal klasselæreren sammen  

 med eleverne træffe beslutning om, hvorledes »klassespørgsmål« skal  

 drøftes.
Dette er en konsekvens af, at klassens time ikke længere er  

 skemalagt.
Til § 19 Bestemmelsen er en uændret videreførelse af den gældende lovs § 17. Det  

 indgår som en del af skolens virksomhed at fremskaffe undervisningsmidler og  

 andre materialer, der tjener til støtte for undervisningen, ligesom der skal  

 ydes vejledning i brugen heraf.
Det hører ligeledes med til skolens  

 virksomhed at organisere undervisningsmidlerne i værksteds- og  

 informationscentre, der bl.a. giver mulighed for informationssøgning i  

 databaser.
Der kan eventuelt gives elever og lærere adgang til hjemlån af  

 bøger og andre materialer.
Kommunalbestyrelsen kan fastsætte retningslinjer  

 om disse spørgsmål, jf. § 42, stk. 2, nr. 6. Som en del af undervisningen i  

 forskellige fag, herunder i dansk, bør eleverne lære at benytte de  

 informations- og bibliotekssystemer, der findes, og vænnes til at bruge  

 kommunernes biblioteker bl.a. med henblik på fritidslæsning.
Til kapitel 3 Skolevæsenets ordning Til § 20 Bestemmelsen er i princippet en uændret videreførelse af den gældende  

 lovs § 19. Som noget nyt foreslås det i stk. 3, at undervisnings- og  

 forskningsministerens adgang til at godkende, at vidtgående  

 specialundervisning kan indrettes i kostskoleform, ophæves som et led i den  

 fortsatte decentralisering.
Hvorvidt den vidtgående specialundervisning i  

 visse tilfælde skal tilrettelægges i kostskoleform, bliver herefter et lokalt  

 spørgsmål.
Til § 21 Bestemmelsen er en uændret videreførelse af den gældende lovs § 19a.
Til § 22 Forslaget om at ophæve ministerens kompetence i henhold til den gældende  

 lovs § 20, stk. 2, til at godkende overenskomster med private skoler  

 medfører, at kommunalbestyrelserne på egen hånd vil kunne indgå sådanne  

 overenskomster, hvorefter deres forpligtelse til at tilbyde undervisning i  

 folkeskolen kan opfyldes gennem henvisning til en privat skole, såfremt  

 forældrene er indforståede hermed.
Bestemmelsen er herudover en videreførelse  

 af den gældende lovs § 20.
Til § 23 Bestemmelsen er en uændret videreførelse af den gældende lovs § 21.
Til § 24 § 24, stk. 1, er en videreførelse af den eksisterende lovs § 23, stk. 1.
 Stk. 2 er en uændret videreførelse af den gældende lovs § 22 om  

 skolenedlæggelser, jf. herved L 388 af 6. juni 1991 om planlægning.
I bemærkningerne til forslag til ændring af § 22 i L 111, fremsat 17.  

 november og vedtaget 16. december 1988, blev det understreget, at forslag til  

 skolenedlæggelse skulle være fremsat senest i efteråret året forud for den  

 planlagte skolenedlæggelse.
Baggrunden for ændringen af bestemmelserne om  

 skolenedlæggelse var på den ene side at sikre borgerne størst mulig  

 medindflydelse i offentliggørelsesfasen og på den anden side, at give  

 kommunerne mulighed for at kunne nedlægge en skole væsentligt hurtigere end  

 tidligere.
Efterfølgende har det vist sig, at en del kommuner ikke har fulgt  

 henstillingen om, at offentlighedsfasen skulle ligge i efteråret forud for  

 det skoleår, hvor nedlæggelsen var forventet at skulle finde sted.
En del  

 kommuner har iværksat skolenedlæggelsesproceduren på et meget sent tidspunkt,  

 hvilket bl.a. har givet problemer i relation til den årlige indskrivning af  

 nye børn til folkeskolen.
Tidspunktet for den årlige indskrivning er ofte  

 kommet til at ligge før det tidspunkt, hvor kommunalbestyrelsen endeligt har  

 vedtaget en skolenedlæggelse med den virkning, at forældrene på  

 indskrivningstidspunktet ikke vidste, om den skole, de ønskede deres barn  

 indskrevet på, eksisterede på skolestarttidspunktet.
For at imødegå dette  

 problem foreslås det, at der i lovteksten som stk. 3 indsættes en bestemmelse  

 om, at kommunalbestyrelsen skal have foretaget en endelig beslutning om en  

 skolenedlæggelse senest den 1. december året forud for det skoleår, hvor  

 nedlæggelsen skal finde sted.
Til § 25 Det foreslås, at den eksisterende begrænsning på 25% for samlæsning på  

 tværs af klasser og klassetrin ophæves.
Dette forslag har også sammenhæng med  

 forslaget i § 9, hvoraf det fremgår, at undervisningen i prøvefagene på  

 8.-10. klassetrin skal tilrettelægges således, at eleverne kan nå det valgte  

 mål, men uden at der i øvrigt stilles krav til undervisningens organisering.  

 I den forbindelse skal opmærksomheden henledes på, at der ikke er noget  

 forbud mod opdeling af eleverne i hold efter køn.
 Som en konsekvens af bl.a. forslaget om at ophæve samlæsningsbegrænsningen  

 er de eksisterende bestemmelser om samlæsning og om samordnet indskoling  

 blevet justeret.
Lovteksten nævner nu direkte i stk. 1, at det kun er på små, dvs.  

 ikke-årgangsdelte skoler, at en klasse kan bestå af elever fra 1.-7.  

 klassetrin.
Børnehaveklassen er fortsat undtaget.
Stk. 3 er en videreførelse af den gældende bestemmelse om samordnet  

 indskoling, hvorefter dele af undervisningen kan være fælles for elever fra  

 børnehaveklassen, 1. og 2. klasse.
Ved små skoler vil ministeren i særlige  

 tilfælde kunne godkende, at samtlige timer kan være fælles for disse 3  

 klassetrin.
Herudover kan ministeren, ligesom tidligere, godkende, at  

 samordning af undervisningen også kan omfatte ældre klassetrin.
Til § 26 Bestemmelsen er i princippet en uændret videreførelse af den gældende  

 lovs § 25 om befordring.
Som led i den generelle afbureaukratisering og  

 regelforenkling foreslås det at ophæve det hidtidige krav til ministeren om  

 at skulle fastsætte særskilte regler for henholdsvis den almindelige  

 elevbefordring iht. stk. 1, befordring af syge og invaliderede elever iht.  

 stk. 2 og befordring af elever, der modtager vidtgående specialundervisning,  

 iht. til stk. 3. I stedet foreslås det som stk. 7, at ministeren kan udstede  

 regler om befordring.
Forslaget indebærer ingen realitetsændring for  

 eleverne.
Det forventes herefter, at der vil blive udarbejdet et samlet  

 regelsæt om befordring dækkende såvel den almindelige som den særlige  

 befordring.
Til § 27 Bestemmelsen er en uændret videreførelse af den gældende lovs § 26  

 bortset fra rent tekniske ændringer.
Til kapitel 4 Lærerne Til § 28 Bestemmelsen svarer i princippet til § 27 i den gældende lov.
I henhold til den gældende retstilstand er det en forudsætning for at opnå  

 den generelle undervisningskompetence, dvs. kompetencen til at kunne varetage  

 al undervisning i grundskolen og i 10. klasse, at læreren er uddannet til  

 lærer i folkeskolen på et statsseminarium eller på et privat seminarium, der  

 af undervisningsministeren er godkendt til at uddanne lærere til folkeskolen.  

 Imidlertid kan undervisningsministeren godkende, at også anden  

 læreruddannelse kan give generel undervisningskompetence.
En sådan  

 godkendelse er givet i forbindelse med uddannelse fra Den Frie Lærerskole i  

 Ollerup.
Lærere med uddannelse herfra skal dog aflægge en supplerende prøve  

 ved et lærerseminarium, jf.
Undervisningsministeriets skrivelse af 1. august  

 1991 vedrørende den supplerende prøve for lærere, der er dimitteret fra Den  

 Frie Lærerskole i Ollerup.
I stk. 1 foreslås som noget nyt, at ministeren skal kunne delegere sin  

 kompetence til at godkende personer, der har gennemført en anden dansk  

 læreruddannelse, til de lærerseminarier, der afholder de supplerende prøver.  

 Forslaget skyldes ønsket om en administrativ forenkling af behandlingen af  

 disse sager, der i dag skal forelægges ministeriet til godkendelse.
Forslaget  

 indebærer, at prøvekravene fastsættes i en bekendtgørelse, hvorefter  

 administrationen af ordningen, herunder udstedelsen af bevis for gennemført  

 prøve, overlades til lærerseminarierne.
 Med den danske folkeskolelærereksamen ligestilles bl.a. de udenlandske  

 lærereksamener, som opfylder betingelserne i EF direktiv 89/48/EØF, jf. lov  

 nr. 291 af 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande.
Undervisningsministeriet påser som den kompetente myndighed, at  

 betingelserne for at undervise som folkeskolelærer er opfyldt, og kan hos  

 ansøgeren forlange de oplysninger, som er nødvendige for at tage stilling til  

 ansøgningen.
Såfremt ansøgeren ikke besidder tilstrækkelige kvalifikationer,  

 kan Undervisningsministeriet kræve, at ansøgeren består en egnethedsprøve  

 eller gennemgår en prøvetid for at opnå kompetence som folkeskolelærer.
 Endvidere foreslås det, at særbestemmelsen for Københavns Kommune ophæves.
 Forslaget indebærer ingen ændringer i øvrigt, hvilket betyder, at det  

 fortsat er undervisningsministeren, der efter konkret ansøgning bl.a. skal  

 godkende, at personer med udenlandsk lærereksamen, der ikke er omfattet af  

 loven af 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande, kan undervise  

 i den danske folkeskole.
Til § 29 Bestemmelsen er en videreførelse af den gældende lovs § 28 med følgende  

 ændringer:
Ved L 370 af 6. juni 1991 er børnehave- og fritidspædagoguddannelserne  

 samt socialpædagoguddannelsen blevet omdannet til en fælles uddannelse pr. 1.  

 januar 1992. I overensstemmelse med den nævnte lov om uddannelse af pædagoger  

 foreslås det at erstatte betegnelsen børnehave- eller fritidspædagog med  

 betegnelsen pædagog.
Selvom der endnu ikke er færdiguddannede pædagoger med  

 den nye uddannelse, foreslås ændringen nu, bl.a. fordi  

 Undervisningsministeriet allerede gennem nogen tid har fulgt en praksis, der  

 indebærer, at socialpædagoger vil kunne ansættes som børnehaveklasseledere på  

 lige fod med børnehave- og fritidspædagoger.
I lighed med forslaget til § 28, stk. 1, foreslås det, at det kan  

 overlades til pædagogseminarierne at administrere kravene til eventuelle  

 andre godkendte uddannelser end pædagoguddannelsen, herunder udstedelsen af  

 bevis for gennemførte prøver.
Der er på nuværende tidspunkt ikke godkendt  

 andre uddannelser end ovenfor nævnt.
 Pædagoger, der har gennemført børne-, fritids- eller  

 socialpædagoguddannelsen eller den nye pædagoguddannelse, vil således opfylde  

 lovens uddannelsesmæssige krav.
 Endvidere foreslås det, at særbestemmelsen for Københavns Kommune ophæves.
Til § 30 Bestemmelsen er en videreførelse af den gældende lovs § 28a om  

 uddannelseskrav til det personale, der varetager samordnet indskoling.
Den gældende lovs § 29 foreslås afskaffet.
Forslaget indebærer, at der  

 ikke længere centralt skal fastsættes regler om uddannelseskrav til de  

 personer, der varetager fritidsundervisning eller andre pædagogiske  

 arbejdsopgaver, som ikke er omfattet af§§ 28 og 29.
 Forslaget, der har været drøftet med Amtsrådsforeningen og Kommunernes  

 Landsforening, indebærer samtidig, at der vil blive parallelitet mellem  

 fritidsundervisningen og skolefritidsordningen på dette område.
Til § 31 Bestemmelsen er en uændret videreførelse af den gældende lovs § 29a om  

 normering af stillinger ved kommunernes og amtskommunernes skolevæsen.
Til § 32 Bestemmelsen er en uændret videreførelse af den gældende lovs § 30 om  

 ansættelsesvilkår for timelærere m.fl.
Til § 33 Bestemmelsen er en uændret videreførelse af den gældende lovs § 31 om  

 fritagelse for at undervise i kristendomsundervisning.
Til kapitel 5 Undervisningspligt.
Indskrivning og optagelse i folkeskolen Til § 34 Den hidtidige bestemmelse, hvorefter de almindelige regler om  

 undervisningspligt ikke omfatter børn, der er undervisningspligtige efter  

 anden lovgivning, foreslås ophævet, idet den ikke længere har praktisk  

 betydning.
Til § 35 Bestemmelsen er en uændret videreførelse af den gældende lovs § 33  

 bortset fra rent tekniske ændringer.
Til § 36 Bestemmelsen er en uændret videreførelse af den gældende lovs § 34.
Til § 37 Bestemmelsen er en uændret videreførelse af den gældende lovs § 35.
Til § 38 Bestemmelsen er en uændret videreførelse af den gældende lovs § 36,  

 herunder reglerne om friere skolevalg, som blev gennemført ved L 435 af 13.  

 juni 1990.
Retten til frit at vælge skole er de seneste år blevet et afgørende led i  

 skolefriheden.
Når der ikke er en tilsvarende ret til at vælge skole på tværs  

 af kommunegrænser, skyldes det dels tillid til kommunerne og hensynet til det  

 kommunale selvstyre, dels ønsket om at undgå et detaljeret regelsæt med  

 diverse undtagelser.
Det er imidlertid regeringens opfattelse, at det frie  

 skolevalg bør respekteres overalt, hvor der ikke er meget gode grunde til at  

 fravige det - også på tværs af kommunegrænser.
Hvis den modtagende skole  

 siger ja til en elev, bør ingen hindre eleven i at blive optaget.
Hvis dette  

 ikke i løbet af meget kort tid bliver skik og brug i alle kommuner, vil  

 regeringen vende tilbage til Folketinget med et lovforslag, der også på dette  

 punkt lovfæster borgernes selvfølgelige rettigheder i lighed med retten til  

 at oprette, drive og vælge private skoler.
Til § 39 Bestemmelsen er en uændret videreførelse af den gældende lovs § 37 om  

 optagelse i børnehaveklasse.
Til § 40 Bestemmelsen er en uændret videreførelse af den gældende lovs § 38 om  

 optagelse i 1. klasse.
Til § 41 Forslaget om at ændre formuleringen af den gældende lovs § 39, stk. 1,  

 har til formål at præcisere, at alle elever, der er optaget i skolen, har  

 pligt til at møde til undervisningen.
Dette gælder, selv om der ikke er tale  

 om opfyldelse af undervisningspligten.
Der er således også mødepligt for  

 elever i børnehaveklassen og i 10. klasse, selv om deltagelse i denne  

 undervisning ikke er obligatorisk.
Vedrørende elever i 10. klasse henvises  

 desuden til forslaget til § 56.
Til kapitel 6 Styrelsen af kommunens skolevæsen Kommunalbestyrelsen Til § 42 Bestemmelsen er i princippet en uændret videreførelse af den gældende  

 lovs § 39a om kommunalbestyrelsens overordnede kompetence.
Kommunalbestyrelsen har, jf. stk. 2, således fortsat det overordnede  

 ansvar for kommunens skolevæsen, ligesom kommunalbestyrelsen fastlægger mål  

 og rammer for skolernes virksomhed.
Kommunalbestyrelsen træffer desuden, i  

 det omfang kompetencen ikke er delegeret til den enkelte skole, beslutning  

 om:
- bevillinger og økonomiske rammer for skolerne, - ansættelse og afskedigelse af ledere og lærere, - skolestrukturen og den enkelte skoles omfang med hensyn til klassetrin,  

 specialundervisning mv., - rammer for undervisningens organisering, herunder elevernes timetal,  

 specialundervisningen og klassedannelsen, og - generelle retningslinjer for skolernes virksomhed efter § 3, stk. 5 og  

 6.
 Herudover træffer kommunalbestyrelsen beslutning om alle andre spørgsmål,  

 der ikke er henlagt til de enkelte skoler.
Som det fremgår af lovforslagets § 2, stk. 2, og bemærkningerne hertil,  

 pålægges der som noget nyt skolen et egentligt ansvar for skolens pædagogiske  

 udvikling og undervisningens kvalitet mv.
Samtidig giver lovforslaget på en  

 række punkter, jf. bl.a. bemærkningerne til §§ 5, 9 og 25, skolen en større  

 frihed til at organisere undervisningen.
Det påhviler skolens leder, jf. §  

 47, i samarbejde med lærerne og skolebestyrelsen, jf. § 46, at tilrettelægge  

 og gennemføre undervisningen på en måde, der bedst muligt lever op til  

 folkeskolens formål.
Dette skal ske inden for såvel lovens rammer som inden  

 for de rammer, kommunalbestyrelsen har fastlagt, og under ansvar over for  

 denne.
 Som noget nyt foreslås en ændring af stk. 2, nr. 2, om ansættelse og  

 afskedigelse af ledere og lærere.
 Forslaget er udtryk for en afbureaukratisering og en decentralisering af  

 de gældende kompetencer.
 Efter den gældende lovgivning ansætter kommunalbestyrelsen ledere og  

 lærere efter indstilling fra skolebestyrelsen.
 Kommunalbestyrelsen foretager desuden afskedigelse af  

 ikke-tjenestemandsansatte lærere samt afskedigelse af fast ansatte ledere og  

 lærere, for så vidt angår afsked efter ansøgning, afsked ved opnået 70 års  

 alder eller uansøgt afskedigelse på grund af svagelighed.
Det nye i forslaget er, at kompetencen til at foretage uansøgt afsked af  

 en fast ansat leder eller lærer i sin helhed overføres til  

 kommunalbestyrelsen.
Begrundelsen herfor er, at lederen er ansvarlig over for  

 kommunalbestyrelsen i modsætning til f.eks. ledere ved gymnasieskolerne.  

 Kompetencen til at foretage uansøgt afskedigelse af fast ansatte ledere og  

 lærere tilkommer i dag undervisnings- og forskningsministeren, bortset fra de  

 nævnte undtagelser: Ved opnået 70 års alder og ved uansøgt afsked på grund af  

 svagelighed.
Uansøgt afsked af en fast ansat leder eller lærer skal fortsat  

 ske efter forelæggelse for Finansministeriet med henblik på stillingtagen til  

 den pågældende tjenestemands krav på pension ved afsked.
 Forslaget fastholder, at der i alle tilfælde af ansættelse med tjeneste  

 ved en skole skal foreligge en udtalelse fra skolebestyrelsen ved den  

 pågældende skole.
Det nye i forslaget er her, at kommunalbestyrelsen for fremtiden også ved  

 uansøgt afskedigelse (bortset fra ved opnået 70 års alder og ved uansøgt  

 afsked på grund af svagelighed) skal høre skolebestyrelsen ved den skole,  

 hvor den pågældende gør tjeneste.
Skolebestyrelsen er imidlertid ikke  

 forpligtet til at afgive en udtalelse.
Samtidig ændres der praksis i relation  

 til spørgsmålet om uansøgt flytning, således at kommunalbestyrelsen til brug  

 for sin beslutning om overflytning af en leder eller lærer indhenter  

 udtalelse fra den eller de berørte skolebestyrelser.
 Skolebestyrelsen kan i øvrigt af egen drift afgive en udtalelse til  

 kommunalbestyrelsen, jf. lovens nugældende § 39e, stk. 6, og lovforslagets §  

 46, stk. 9.
 Kommunalbestyrelsen er ikke bundet af skolebestyrelsens udtalelse ved  

 ansættelse, afskedigelse eller flytning af ledere og lærere.
Der skal ikke foreligge en udtalelse fra en skolebestyrelse ved ansættelse  

 af ledere m.fl. ved kommunens samlede skolevæsen, medmindre indehaveren af  

 stillingen tillige skal have tjeneste ved en skole.
I sådanne tilfælde skal  

 indstillingen fra skolebestyrelsen alene vedrøre den pågældendes virksomhed  

 ved skolen.
I afskedigelsessager skal kommunalbestyrelsen alene indhente en  

 udtalelse fra skolebestyrelsen, hvis den pågældende tillige har gjort  

 tjeneste ved den pågældende skole.
 Forslaget indebærer samtidig, at den gældende bestemmelse i § 39a, stk. 5,  

 ophæves.
I nr. 4 foreslås det, at ordene »undervisningens ordning« udgår.  

 Fremover vil begrebet »undervisningens organisering« dække  

 fleksible måder at anvende elevernes timer på i form af fx. samlæsning,  

 deletimer og holdsammensætninger, der ikke svarer til den klasseopdelte  

 undervisning.
Der henvises endvidere til bemærkningerne til § 9 og § 25.
 Forslaget om at ophæve forbuddet i den nugældende § 39a, stk. 4, mod at  

 delegere kompetencen til at godkende undladelse af kursusdeling på 8. og 9.  

 klassetrin er en konsekvens af den foreslåede ændring til § 9. Det overlades  

 herefter til den enkelte skolebestyrelse at fastsætte principper for, på  

 hvilken måde undervisningen på 8. og 9. såvel som på 10. klassetrin skal  

 organiseres.
Til § 43 Bestemmelsen er i princippet en uændret videreførelse af den nugældende  

 lovs § 39b.
 Henvisningen i § 43, stk. 2, til § 54, stk. 3, er en konsekvens af  

 forslaget om, at kommunalbestyrelsen kan delegere sin kompetence til  

 skolebestyrelsen, hvad angår betaling for aktiviteter i henhold til § 3, stk.  

 3-6. Der henvises til bemærkningerne til § 54.
Til § 44 Bestemmelsen er i princippet en videreførelse af den gældende lovs § 39c.
 Som noget nyt foreslås det i stk. 2, at kommunalbestyrelsen vil kunne  

 godkende, at skoler, der kun omfatter elever til og med 5. klassetrin, kan  

 fritages for at have elevrepræsentation i skolebestyrelsen.  

 Kommunalbestyrelsens godkendelse forudsættes truffet på grundlag af en  

 ansøgning herom fra den pågældende skolebestyrelse.
Forslaget har ikke til hensigt på forhånd at udelukke de yngste elever fra  

 deltagelse i skolebestyrelsen.
Forslaget har alene til formål at imødekomme  

 et ønske fra skoler, der kun omfatter de yngre elever, således at disse  

 skoler kan undlade at have elevrepræsentanter i skolebestyrelsen, såfremt det  

 fx. har vist sig vanskeligt at få eleverne til at deltage i skolebestyrelsens  

 møder.
Som noget nyt foreslås det i stk. 5 at give skolens leder mulighed for at  

 lade viceskoleinspektøren bistå sig ved møderne.
Forslaget har ikke til  

 hensigt at tillægge skolens leder yderligere beføjelser.
Viceskoleinspektøren  

 bliver ikke medlem af bestyrelsen og får ingen stemmeret.
 Som noget nyt foreslås det endvidere i stk. 7, at en kommunalbestyrelse  

 kan bestemme, at der i forbindelse med en skolenedlæggelse skal kunne  

 foretages nyvalg ved den skole, der modtager alle eller en væsentlig del af  

 eleverne.
Baggrunden for forslaget er et udbredt ønske fra såvel kommuner som fra  

 forældre til børn, der berøres af en skolenedlæggelse.
Forslaget indebærer,  

 at forældre til børn, der flyttes til en anden skole som følge af en  

 skolenedlæggelse kan få mulighed for at få direkte medindflydelse i  

 skolebestyrelsen med det samme.
Nyvalget afholdes efter reglerne i  

 bekendtgørelse nr. 720 af 16. november 1989 om valg af forældrerepræsentanter  

 til skolebestyrelser i folkeskolen med den undtagelse, at tidspunktet for  

 valgets afholdelse fastsættes af kommunalbestyrelsen.
Bestemmelsen i stk. 8 gør det desuden muligt for kommunalbestyrelsen at  

 beslutte, at man, når 2 skoler sammenlægges, for resten af skolebestyrelsens  

 valgperiode fortsætter med en skolebestyrelse, bestående af alle medlemmer  

 fra de 2 involverede skolebestyrelser.
Ved udløbet af medarbejder- og  

 elevrepræsentanternes valgperiode (1 år) foretages der nyvalg af disse på  

 sædvanlig måde, jf. stk. 6.
Til § 45 Bestemmelserne er en uændret videreførelse af den gældende lovs § 39d.
Til § 46 Bestemmelsen er i princippet en videreførelse af den gældende lovs § 39e.
Efter forslaget er det skolebestyrelsen, der fastsætter principper for,  

 hvordan undervisningen på skolen skal organiseres.
Skolebestyrelsen kan  

 ligeledes fastlægge principper for, hvorledes man på skolen skal gennemføre  

 en løbende vurdering af, om undervisningen og elevernes udbytte af  

 undervisningen lever op til forventningerne, herunder fx. om der skal  

 afholdes terminsprøver i skoleårets løb.
Ansvaret for metodevalget og  

 undervisningens tilrettelæggelse påhviler derimod skolens leder og lærere.
Som konsekvens af forslaget til § 3, stk. 5, hvorefter der åbnes mulighed  

 for, at voksne kan deltage i folkeskolens undervisning, foreslås det  

 endvidere, at en sådan ordning kun vil kunne etableres, såfremt  

 skolebestyrelsen er indforstået hermed.
Det er således skolebestyrelsen på  

 den enkelte skole, der afgør, om der inden for de af kommunalbestyrelsen  

 fastsatter retningslinjer skal kunne tilbydes voksne mulighed for at deltage  

 i folkeskolens undervisning.
Voksnes deltagelse i undervisningen skal det ske  

 inden for de principper, som skolebestyrelsen har fastsat.
Der tænkes her  

 specielt på, hvor mange voksne, der maksimalt bør være i en klasse, i hvilke  

 timer og på hvilke klassetrin.
Herudover foreslås det i stk. 6, at skolebestyrelsen får kompetence til at  

 godkende, hvorvidt skolen inden for de af kommunalbestyrelsen fastsatte  

 retningslinjer skal indgå i et særligt samarbejde med lokalsamfundet, som  

 forslaget til § 3, stk. 6, åbner mulighed for.
Såfremt et sådant samarbejde  

 ønskes etableret, skal det ske inden for principper fastsat af  

 skolebestyrelsen.
 Bestemmelsen i stk. 7 har sammenhæng med ændringen i § 42, stk. 2, nr. 2.  

 Der henvises til bemærkningerne til denne bestemmelse.
 I stk. 8, der erstatter den gældende § 39e, stk. 5, er bestemmelsen om, at  

 skolebestyrelsen skal afgive indstilling til kommunalbestyrelsen om  

 undladelse af kursusdeling ophævet som konsekvens af lovforslagets § 9.
 Stk. 9 er en uændret videreførelse af den gældende lovs § 39e, stk. 6.
Til § 47 Skolens leder har ansvaret for, at skolens undervisning lever op til  

 folkeskolens formål inden for de rammer, kommunalbestyrelsen har fastlagt.  

 Skolens leder skal endvidere sørge for, at de principper, som  

 skolebestyrelsen har fastsat, efterleves og udmøntes.
Skolelederen indtager  

 således en nøgleposition med hensyn til at tegne skolens profil.
Han/hun skal  

 i overensstemmelse hermed drøfte grundlaget for og målet med skolens  

 undervisning med de medarbejdere, der varetager pædagogiske opgaver, og  

 sikre, at de kender de retningslinjer, der gælder for skolen.
Det er tillige  

 lederens opgave at stimulere udviklingen af skolens fælles værdier og  

 pædagogiske holdninger og at fremme det faglige og pædagogiske samarbejde  

 mellem lærerne, fx. ved at opmuntre til dannelsen af lærerteams.
Endelig  

 indebærer ledelsesfunktionen en pligt til at have føling med alt, hvad der  

 sker på skolen, bl.a. ved at tage del i lærernes undervisning og til i  

 samarbejde med lærerne at løse eventuelle problemer.
Skolebestyrelsen fastsætter i medfør af § 46 principper for  

 undervisningens organisering og for arbejdets fordeling mellem lærerne.
På  

 dette grundlag fordeler skolens leder arbejdet mellem de ansatte.
I den  

 forbindelse påhviler det lederen at være opmærksom på de ansattes  

 kvalifikationer i linjefag og andre tilsvarende forudsætninger for at  

 varetage undervisningen i bestemte fag eller emner.
Herved kan skolens leder  

 bl.a. skabe sig et overblik over lærernes efteruddannelsesbehov og sikre en  

 sammensætning af lærere omkring den enkelte klasse, som bedst muligt  

 tilgodeser det faglige og pædagogiske niveau i undervisningen.
Rådgivende organer Til § 48 Bestemmelsen er en uændret videreførelse af den gældende lovs § 39g, stk.  

 1 og 2. Den hidtil gældende bestemmelse i § 39g, stk. 3, om oprettelse af  

 fællesrådgivende organer for kommunens skolevæsen udgår, idet der er hjemmel  

 hertil i lov om kommunernes styrelse.
Til kapitel 7 Styrelsen af amtskommunens skole- og undervisningsvæsen Til § 49 Bestemmelsen er en videreførelse af den gældende lovs § 39h.
Som noget nyt foreslås det til stk. 1, at planer for amtskommunernes  

 skolevæsen og undervisningsvæsen ikke længere skal indsendes til  

 Undervisnings- og Forskningsministeriet.
Forslaget skal ses som led i den  

 generelle afbureaukratisering.
 I forlængelse af forslaget til § 42, stk. 2, nr. 2, om ændring af  

 proceduren for afskedigelse af ledere og lærere ved kommunernes skolevæsen,  

 hvorefter skolebestyrelsen også kan fremkomme med en udtalelse i visse sager  

 vedrørende afskedigelse af ledere og lærere, foreslås i stk. 2, at den  

 tilsvarende regel skal gælde for afskedigelse af ledere og lærere ved  

 amtskommunens folkeskolevæsen.
Til § 50 Bestemmelsen er en uændret videreførelse af § 39i i den gældende  

 folkeskolelov.
Til § 51 Bestemmelsen er en uændret videreførelse af § 39j i den gældende  

 folkeskolelov.
 Som noget nyt foreslås det, at reglerne i § 46 om skolebestyrelsens  

 kompetence umiddelbart finder anvendelse på også de amtskommunale folkeskoler  

 med de fravigelser, der følger af forholdets natur.
Til kapitel 8 Udgifterne til folkeskolen Til § 52 Bestemmelsen er en videreførelse af den gældende lovs § 40.
Som det følger af grundlovens § 76 skal den egentlige undervisning være  

 vederlagsfri for forældrene og efter forslagets § 19, der er en uændret  

 videreførelse af den gældende lovs § 17, skal de nødvendige  

 undervisningsmidler ligeledes stilles vederlagsfrit til rådighed for  

 eleverne.
Der vil således ikke kunne opkræves betaling for elevernes  

 deltagelse i den almindelige undervisning eller for de  

 undervisningsmaterialer, der er nødvendige i den ordinære undervisning.  

 Desuden vil der ikke kunne opkræves betaling for elevernes deltagelse i  

 arrangementer, hvor elevernes deltagelse ikke er frivillig.
Med den foreslåede ændring i stk. 1 om, at det er alle udgifter til  

 folkeskolens undervisning, der påhviler kommunerne, er der ikke tilsigtet  

 nogen realitetsændring.
Hensigten er alene at præcisere, at en skole, der  

 ønsker det, vil kunne modtage ydelser fra forældre eller andre uden for  

 skolen.
En skole vil aldrig kunne forpligtes til at modtage nogen form for  

 ydelser.
Og en kommune vil aldrig kunne pålægge en skole at basere driften på  

 en vis grad af medfinansiering fra forældre eller andre.
Som en konsekvens af forslaget i stk. 1 foreslås det, at stk. 4 ændres  

 således, at det samtidig præciseres, at den udgift, som en  

 kommune/amtskommune kan pålægges at betale for en elevs skolegang i henhold  

 til de særskilte regler herom, kan indebære andre udgifter end dem, der  

 direkte er relateret til undervisningen.
Dette gælder f.eks.  

 transportudgifter og andre lignende udgifter, der i normalt omfang er knyttet  

 til en elevs skolegang.
Til § 53 Bestemmelsen er en uændret videreførelse af § 41 i den gældende lov.
Til § 54 Bestemmelsen er en videreførelse af den gældende lovs § 42. Som noget nyt  

 foreslås en udvidelse af stk. 1, således at det bliver muligt at opkræve  

 betaling for voksnes deltagelse i folkeskolens undervisning og for deltagelse  

 i aktiviteter, hvor folkeskolen forestår eller koordinerer disse i samarbejde  

 med lokalsamfundet, jf. lovforslagets § 3, stk. 5 og 6.
 Såfremt en skolebestyrelse har godkendt, at voksne vil kunne deltage i  

 folkeskolens undervisning, eller at skolen kan tilbyde aktiviteter i henhold  

 til § 3, stk. 6, vil kommunalbestyrelsen kunne beslutte, hvorvidt og i  

 hvilket omfang der skal opkræves betaling af deltagerne i disse aktiviteter.
I stk. 3 foreslås det som noget nyt, at takstfastsættelsen i forbindelse  

 med børns deltagelse i fritidsundervisning i henhold til § 3, stk. 3,  

 betaling for børns optagelse i skolefritidsordning i henhold til § 3, stk. 4,  

 betaling for voksnes deltagelse i folkeskolens undervisning i henhold til §  

 3, stk. 5, og betaling for deltagelse i aktiviteter i henhold til § 3, stk.  

 6, skal kunne delegeres til den enkelte skolebestyrelse.
Det forudsættes i  

 den forbindelse, at en af en skolebestyrelse truffet beslutning om en bestemt  

 takst, skal ligge inden for de af kommunalbestyrelsen fastsatte rammer, samt  

 at skolebestyrelsens beslutning vil kunne påklages til kommunalbestyrelsen,  

 der har den endelige administrative afgørelse.
Baggrunden for forslaget er, at der fra flere kommuners side, er udtrykt  

 ønske om, at kunne delegere især takstfastsættelsen i forbindelse med  

 betaling for børns optagelse i skolefritidsordningen til skolebestyrelsen.  

 For at skabe parallelitet mellem de områder af skolens virksomhed, hvortil  

 der kan opkræves betaling, foreslås det, at en kommune skal kunne delegere  

 takstfastsættelsen på alle 4 områder.
En eventuel delegation kan omfatte et  

 eller flere af områderne.
Det vil fortsat være kommunalbestyrelsen, der  

 forestår inddrivelse af eventuelle restancer.
 Bestemmelsen i stk. 5 er en konsekvens af en tilsvarende regel, der er  

 indført for daginstitutionstilbud på bistandslovens område, jf.  

 bistandslovens § 49, stk. 2. Med forslaget kan der iværksættes  

 tilbageholdelse i kontanthjælpen til dækning af den løbende betaling for  

 skolefritidsordning, når der er konstateret for sen betaling.
Til kapitel 9 Klage Til § 55 Ændringen i stk. 1 er en præcisering af, at de enkelte skolers afgørelser  

 kan påklages til henholdsvis kommunalbestyrelsen og amtsrådet.
Forslaget til stk. 2 og 3 er en konsekvens af forslaget til § 49, jf. §  

 42, hvorefter uansøgt afskedigelse af ledere og lærere ikke længere skal  

 foretages af ministeriet.
Til kapitel 10 Andre bestemmelser Til § 56 Bestemmelsen er en videreførelse af den gældende lovs § 44.
Forslaget om at tilføje en bestemmelse om, at elever kan overflyttes til  

 en anden skole som led i en disciplinær foranstaltning, indebærer ingen  

 realitetsændring.
Forslaget er alene en lovfæstelse af den tilsvarende  

 bestemmelse i Undervisningsministeriets bekendtgørelse nr. 457 af 10. juli  

 1986 om fremme af god orden i folkeskolen.
Som noget nyt foreslås det, at der skabes hjemmel til at bortvise elever i  

 10. klasse fra skolen.
Hermed imødekommes et fra flere sider fremsat ønske  

 om, at der skal kunne rettes sanktioner mod elever, som er ude over  

 undervisningspligten, og som tilsidesætter mødepligten, eller som på anden  

 måde forsømmer eller obstruerer undervisningen.
Med forslaget skabes der  

 overensstemmelse med de sanktionsmuligheder, der gælder for jævnaldrende  

 elever, der deltager i anden undervisning, der ikke er obligatorisk, som  

 f.eks. på erhvervsskoler og i gymnasier.
Til § 57 Bestemmelsen er en uændret videreførelse af den gældende lovs § 45 om  

 tiden for konfirmationsforberedelse.
Til § 58 Bestemmelsen er en videreførelse af den gældende lovs generelle  

 bestemmelse om forældrenes rettigheder i § 46.
Til § 59 Bestemmelsen er en uændret videreførelse af den gældende lovs  

 forsøgsbestemmelse i § 46a.
Til § 60 Bestemmelsen er en uændret videreførelse af den gældende lovs § 46b.
Til kapitel 11 Folkeskoleråd Til § 61 Forslaget indebærer, at der i loven indsættes en bestemmelse om et  

 folkeskoleråd.
Folkeskolen kommer dermed til at ligne andre  

 uddannelsesområder, hvor der er etableret lignende råd, f.eks. inden for  

 læreruddannelsen og pædagoguddannelsen.
 De af ministeren personligt udpegede medlemmer vil blive udpeget på  

 baggrund af de pågældenes faglige og pædagogiske ekspertise på  

 folkeskoleområdet.
 Folkeskolerådet forventes nedsat administrativt, således at det kan træde  

 i funktion, når Folkeskolens Udviklingsråd ophører med sin virksomhed den 31.  

 juli 1992.
Folkeskolerådet har til opgave at vurdere udviklingen i folkeskolen og på  

 baggrund heraf rådgive undervisnings- og forskningsministeren.  

 Folkeskolerådet skal afgive udtalelser om spørgsmål vedrørende folkeskolen,  

 som forelægges af undervisnings- og forskningsministeren.
Folkeskolerådet kan  

 på eget initiativ drøfte og afgive udtalelse om alle spørgsmål, der efter  

 rådets opfattelse har betydning for folkeskolens virksomhed.
 Folkeskolerådet kan tage initiativ til gennem informationsvirksomhed at  

 fortsætte formidlingen af resultaterne og erfaringerne fra  

 Udviklingsprogrammet for Folkeskolen.
 Folkeskolerådet kan medvirke til udvikling af metoder til evaluering af  

 virksomhed ved den enkelte skole.
 Folkeskolerådet kan indstille til ministeren at fremme iværksættelsen af  

 udviklings- og forskningsprojekter, eventuelt i samarbejde med  

 forskningsinstitutioner.
Folkeskolerådet kan indstille til ministeren, at der ydes støtte til  

 lokalt tilrettelagt forsøgs- og udviklingsarbejde.
Støtten vil kunne gives  

 som konsulentbistand ved såvel den endelige udformning af et  

 udviklingsarbejde som i gennemførelsesfasen og ved evalueringen.
I særlige  

 tilfælde, specielt hvor flere skoler i forskellige kommuner er involveret,  

 vil der kunne gives økonomisk tilskud til et udviklingsarbejde.
Til kapitel 12 Ikrafttrædelses- og overgangsbestemmelser mv.
Til § 62 For så vidt angår stk. 2 foreslås, at bestemmelserne i § 42 og § 49 om  

 ansættelse og afskedigelse af ledere og lærere får virkning fra den 1. januar  

 1993.
For at give kommunerne mulighed for at udnytte de øgede frihedgrader og  

 derved tilpasse sig de nye minimumstimetal, foreslås det som stk. 3, at det  

 overlades til undervisnings- og forskningsministeren at fastsætte bestemmelse  

 om, på hvilket tidspunkt bestemmelsen om det ugentlige minimumstimetal skal  

 have fuld virkning.
Ministeren forventes at have sat bestemmelserne i kraft i  

 skoleåret 1997/98.
Til § 63 Bestemmelsen er en videreførelse af den gældende lovs § 49, stk. 1 og 3,  

 hvorefter reglerne i § 6 i bekendtgørelse nr. 172 af 8. maj 1972 fortsat  

 finder anvendelse på de eksisterende skoleforbund.
Nye skoleforbund vil  

 fortsat ikke kunne oprettes.
Til § 64 En videreførelse af den gældende overgangsbestemmelse, der var indeholdt  

 i L 826 af 21. december 1988, § 2, stk. 3, begrunder sig i, at  

 skolenedlæggelser, hvor der efter de hidtil gældende regler har været afholdt  

 afstemning, vil kunne gennemføres i perioden indtil udløbet af den kommunale  

 valgperiode 1. januar 1990 - 31. december 1993 uden at proceduren for  

 skolenedlæggelse i henhold til lovforslagets § 24 skal iværksættes.
I disse  

 tilfælde vil det være tilstrækkeligt, at kommunalbestyrelsen vedtager at  

 nedlægge den pågældende skole.
Til § 65 Igangværende frikommuneforsøg, som fraviger de bestemmelser, der er  

 ændret ved denne lov, bevarer deres gyldighed senest indtil frikommunelovens  

 ophør.
Til § 66 For så vidt angår stk. 2, er dette en videreførelse af den  

 overgangsbestemmelse, der var indeholdt i L nr. 435 af 13. juni 1990 § 2,  

 stk. 2.
 Den foreslåede udskydelse af tidspunktet for ophævelsen af de gældende  

 bestemmelser i § 14, stk. 1 og 4, om elevernes minimumstimetal, skal ses i  

 sammenhæng med den foreslåede ikrafttrædelse af lovforslagets § 16, stk. 1 og  

 2, jf. § 62, stk. 3.
 000forslag For at sikre, at timetallet i forbindelse med samordnet  

 indskoling fortsat skal være på mindst 20 timer om ugen, foreslås det  

 desuden, at den nugældende bestemmelse i § 14, stk. 7, skal være gældende  

 indtil bestemmelsen om det ugentlige minimumstimetal er trådt i kraft.
Bilag 1 Fordeling af fag på klassetrin samt ugentlige minimumstimetal. (* 1) (»d« loven; »x« forslaget) (* 1) Børnehaveklasse og 10. klasse er ikke medtaget i oversigten, idet  

 disse klassetrin ikke er omfattet af grundskolens undervisning i de  

 obligatoriske fag.
Undervisningen i 10. klasse bygger fortrinsvis på en  

 tilbudsfagsordning.
 (* 2) Undervisningen gives på et eller flere klassetrin inden for 4.-7.  

 klassetrin.
 (* 3) Efter forslaget vil klasselærerfunktionen bestå, men uden  

 selvstændig skemalægning af en klassens time.
 (* 4) Ved samordnet indskoling skal minimumstimetallet på  

 (børnehaveklasse), 1. og 2. klassetrin være 20 t./ugl.
 (* 5) Efter både loven og forslaget må det obligatoriske timetal på 8. og  

 9. klassetrin ikke overstige 24 t./ugl.
