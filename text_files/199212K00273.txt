Nr LSF 273 Forslag til Lov om orlov Fremsat af arbejdsministeren (Jytte Andersen) den 21. april 1993 Vedtaget ved tredjebehandling den 25. juni 1993 Lov nr. 435 af 30/06/1993 Kapitel 1 Formål og område § 1. Loven har til formål at tilgodese arbejdsmarkedspolitiske,  

 uddannelsespolitiske og social- og familiepolitiske behov ved at skabe  

 økonomisk grundlag for, at personer med tilknytning til arbejdsmarkedet kan  

 opnå orlov til en række forskellige orlovsordninger, orlov til uddannelse,  

 orlov til sabbat og orlov til børnepasning.
Kapitel 2 Orlov til uddannelse § 2. Personer over 25 år kan opnå orlov i op til 1 år til  

 deltagelse i godkendte offentlige uddannelser.
Det er en betingelse for at  

 opnå orlov, at personen er medlem af en statsanerkendt arbejdsløshedskasse  

 ved orlovens start og bevarer medlemskab af en statsanerkendt  

 arbejdsløshedskasse i hele orlovsperioden, og at 1) beskæftigede dagpengeberettigede lønmodtagere har haft beskæftigelse i  

 mindst 3 år inden for de sidste 5 år og aftaler orloven med arbejdsgiveren, 2) ledige er berettiget til ydelser efter lov om arbejdsløshedsforsikring  

 m.v. ved orlovens start, 3) selvstændige erhvervsdrivende ved orlovens start vil være berettiget  

 til dagpenge ved ophør med arbejde i virksomheden, jf. § 57, stk. 3, i lov om  

 arbejdsløshedsforsikring m.v., og har haft erhvervsarbejde i mindst 3 år  

 inden for de sidste 5 år.
 § 3. Lange og mellemlange videregående uddannelser omfattes som  

 hovedregel ikke af de uddannelser, der kan opnås orlov til efter § 2.
 Stk. 2. Arbejdsministeren fastsætter efter forhandling med  

 undervisningsministeren nærmere regler for, hvilke uddannelser der omfattes  

 af § 2.
 § 4. Deltagelse i uddannelse skal dokumenteres.
 Stk. 2. Arbejdsministeren kan fastsætte nærmere regler efter stk.  

 1.
 § 5. Orlov til uddannelse medregnes ikke i ydelsesperioden ved  

 ledighed efter § 55 i lov om arbejdsløshedsforsikring m.v.
 § 6. Orlovsydelsen udgør for fuldtidsforsikrede et beløb svarende  

 til arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentlig for arbejdsgiveren.
 Stk. 3. Orlovsydelsen til deltidsforsikrede udgør højeste  

 dagpenge, jf. § 70 i lov om arbejdsløshedsforsikring m.v.
 Stk. 4. Ved orlov, der påbegyndes efter 1. april 1995, nedsættes  

 ydelsen til 80 pct.
 Stk. 5. Arbejdsministeren kan fastsætte bestemmelser om supplering  

 af orlovsydelsen til beskæftigede lønmodtagere, der gennemfører en uddannelse  

 inden for erhvervsområder, hvor der er eller kan forventes mangel på  

 arbejdskraft.
Kapitel 3 Orlov til sabbat § 7. Beskæftigede dagpengeberettigede lønmodtagere over 25 år, der  

 er medlem af en statsanerkendt arbejdsløshedskasse ved orlovens start og  

 bevarer medlemskab af en statsanerkendt arbejdsløshedskasse i hele  

 orlovsperioden, kan opnå orlov i op til 1 år til sabbat.
Det er en betingelse  

 for at opnå orlov, at lønmodtageren har haft beskæftigelse i mindst 3 år  

 inden for de sidste 5 år, og at orloven aftales med arbejdsgiveren.
 § 8. Orlovsydelsen udgør for fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentlig for arbejdsgiveren.
 Stk. 3. Orlovsydelsen udgør for deltidsforsikrede 80 pct. af  

 højeste dagpenge, jf. § 70 i lov om arbejdsløshedsforsikring m.v.
 § 9. Det er en forudsætning for, at der kan udbetales ydelse under  

 sabbatorlov, at arbejdsgiveren forpligter sig til at ansætte en ledig i  

 orlovsperioden med et tilsvarende antal timer som orlovspersonen.
Stk. 2. I hele orlovsperioden skal stillingen i tilfælde af  

 ledighed straks genbesættes med en ledig.
Sker dette ikke, skal  

 arbejdsgiveren betale orlovsydelsen for den del af orlovsperioden, hvor der  

 ikke er sikret genbesættelse.
Kapitel 4 Orlov til børnepasning § 10. Personer med børn i alderen 0-8 år kan opnå orlov til at  

 passe egne børn i sammenhængende perioder af en varighed på mindst 13 uger og  

 højst 52 uger.
 Stk. 2. Det er en betingelse for at opnå orlov, at beskæftigede  

 lønmodtagere og selvstændige erhvervsdrivende ville være berettiget til  

 dagpenge ved orlovens start i tilfælde af sygdom, fødsel og adoption, jf. lov  

 om dagpenge ved sygdom og fødsel.
 Stk. 3. Det er en betingelse, at ledige enten er berettiget til  

 ydelse ved ledighed efter lov om arbejdsløshedsforsikring m.v. eller modtager  

 kontanthjælp efter bistandsloven ved orlovens start.
 Stk. 4. Er det barn, der giver orlovsmulighed, i alderen 0-2 år,  

 kan der i orlovsperioden for dette barn ikke benyttes offentligt dagtilbud.  

 Er det barn, der giver orlovsmuligheden, i alderen 3-8 år, kan der i  

 orlovsperioden for dette barn højst benyttes halvdagsplads i offentligt  

 dagtilbud.
 § 11. Beskæftigede lønmodtagere har ret til orlov fra arbejdet i  

 en sammenhængende periode på mindst 13 uger og højst 26 uger.
 Stk. 2. En lønmodtager, der ønsker at udnytte retten efter stk. 1,  

 skal give meddelelse herom i rimelig tid og mindst med 4 ugers varsel.
Stk. 3. Hvis orlovens længde ikke er aftalt på forhånd, skal  

 lønmodtageren i rimelig tid, dog med mindst 8 ugers varsel, give meddelelse  

 til arbejdsgiveren om, at arbejdet genoptages.
Lønmodtageren og  

 arbejdsgiveren har mulighed for at aftale et tidligere tidspunkt for  

 tilbagevenden til arbejdspladsen.
 Stk. 4. En arbejdsgiver må ikke afskedige en lønmodtager, fordi  

 denne har fremsat krav om udnyttelse af orlovsretten, udnytter orlovsretten  

 eller har gjort brug af orlovsretten.
 Stk. 5. Den tid, en lønmodtager har været fraværende i henhold til  

 stk. 1, medregnes ved beregning af anciennitet i arbejdsforholdet.  

 Bestemmelsen vedrører ikke pensionsforhold.
Stk. 6. Afskediges en lønmodtager i strid med stk. 4, skal  

 arbejdsgiveren betale en godtgørelse.
Det påhviler arbejdsgiveren at  

 godtgøre, at afskedigelsen ikke er begrundet i forhold omfattet af stk. 4.
 Stk. 7. Godtgørelsen efter stk. 6, der ikke kan overstige 26 ugers  

 løn, fastsættes under hensyntagen til lønmodtagerens ansættelsestid og sagens  

 omstændigheder i øvrigt.
§ 12. Beskæftigede lønmodtagere har ud over retten efter § 11 adgang til  

 at aftale orlov med arbejdsgiveren til at passe egne børn i alderen 0-8 år i  

 sammenhængende perioder på mindst 13 uger.
Lønmodtageren har endvidere adgang  

 til med arbejdsgiveren at aftale orlov for hele orlovsperioden.
 Stk. 2. Orlovsadgangen efter stk. 1 og § 11, stk. 1, kan tilsammen  

 højst udgøre 52 uger.
 § 13. Hver af forældrene har mulighed for at udnytte adgangen til  

 orlov efter §§ 10, 11 og 12 for hvert af deres børn.
 § 14. Orlov til børnepasning medregnes ikke i ydelsesperioden  

 efter § 55 i lov om arbejdsløshedsforsikring m.v.
 § 15. Orlovsydelsen udgør til fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør l/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig ugentlig har arbejdet for arbejdsgiveren.
 Stk. 3. Orlovsydelsen til deltidsforsikrede udgør 80 pct. af  

 højeste dagpenge, jf. § 70 i lov om arbejdsløshedsforsikring m.v.
 Stk. 4. Orlovsydelsen til ikkeforsikrede fuldtidsbeskæftigede  

 personer udgør et beløb svarende til 80 pct. af arbejdsløshedsdagpengenes  

 højeste sats for fuldtidsforsikrede, jf. § 47 i lov om  

 arbejdsløshedsforsikring m.v.
 Stk. 5. Orlovsydelsen til ikkeforsikrede deltidsbeskæftigede  

 personer udgør et beløb svarende til 80 pct. af arbejdsløshedsdagspengenes  

 højeste sats for deltidsforsikrede, jf. § 70 i lov om  

 arbejdsløshedsforsikring m.v.
 Stk. 6. Orlovsydelse til kontanthjælpsmodtagere svarer til den  

 kontanthjælp, som orlovspersonen er berettiget til.
 Stk. 7. Socialministeren fastsætter efter forhandling med  

 arbejdsministeren nærmere regler om orlovsydelse til kontanthjælpsmodtagere,  

 herunder om afgrænsningen af personkredsen og beregningen af orlovsydelsen.
 Stk. 8. Socialministeren fastsætter efter forhandling med  

 arbejdsministeren endvidere nærmere regler om fradrag for arbejde og  

 indtægter i orlovsydelsen for ikkeforsikrede.
Kapitel 5 Særlige adgangskrav § 16. I en overgangsperiode frem til udgangen af 1994 kan  

 lønmodtagere og selvstændige erhvervsdrivende opnå adgang til orlov, uanset  

 at de ikke opfylder kravet om ret til dagpenge efter §§ 2 og 7.
Kapitel 6 Gentagen orlov § 17. Orlov til børnepasning begrænses ikke af udnyttelse af  

 orlovsordninger efter kapitel 2 og 3.
 Stk. 2. Ledige med ret til ydelser efter lov om  

 arbejdsløshedsforsikring m.v. kan højst anvende orlov til uddannelse i 2 år i  

 forbindelse med den 7-årige ydelsesperiode efter lov om  

 arbejdsløshedsforsikring m.v.
 Stk. 3. Beskæftigede lønmodtagere med adgang til orlov til  

 uddannelse og orlov til sabbat kan højst anvende disse ordninger samlet i 1  

 år inden for en periode på 5 år.
 Stk. 4. Selvstændige erhvervsdrivende kan højst opnå adgang til  

 orlov til uddannelse i 1 år inden for en periode på 5 år.
Kapitel 7 Fælles bestemmelser § 18. Når beskæftigede lønmodtagere og arbejdsgivere indgår aftale  

 om orlov, skal aftalen indeholde nærmere vilkår for tilbagevenden til  

 arbejdspladsen.
 § 19. Orlovsydelsen udbetales til personen på orlov.
 Stk. 2. For beskæftigede lønmodtagere kan orlovsydelsen udbetales  

 til arbejdsgiveren i de tilfælde, hvor arbejdsgiveren udbetaler en løn, der  

 overstiger orlovsydelsen.
 Stk. 3. Der kan kun modtages orlovsydelse efter en af  

 orlovsordningerne ad gangen.
 Stk. 4. Modtages der statens uddannelsesstøtte, anden lignende  

 offentlig ydelse til uddannelse, løn under sygdom eller barsel eller ydelse  

 efter lov om dagpenge ved sygdom eller fødsel, kan der ikke samtidig modtages  

 orlovsydelse.
 Stk. 5. Hvor der er ret til godtgørelse efter lov om  

 arbejdsmarkedsuddannelser, kan der ikke oppebæres orlovsydelse.
 Stk. 6. Modtages der orlovsydelse, kan der ikke samtidig modtages  

 kontanthjælp.
Stk. 7. Der sker fradrag i orlovsydelsen efter reglerne i §§ 58,  

 59 og 73 i lov om arbejdsløshedsforsikring m.v.
For beskæftigede lønmodtagere  

 har arbejdsgiveren dog adgang til at supplere orlovsydelsen med et aftalt  

 beløb, uden at der sker fradrag i orlovsydelsen.
 § 20. Loven indskrænker ikke videregående orlovsret efter andre  

 love og bestemmelser og efter overenskomster eller aftaler mellem  

 arbejdsgivere og lønmodtagere.
 § 21. Arbejdsformidlingen administrerer orlovsordningerne og har  

 pligt til at underrette arbejdsløshedskasserne og kommunen om forhold af  

 betydning for udbetaling af orlovsydelsen.
Stk. 2. Orlovsydelsen udbetales til medlemmer af en  

 arbejdsløshedskasse af kassen.
Personer, der modtager kontanthjælp, og  

 ikkeforsikrede får ydelsen udbetalt af kommunen.
 Stk. 3. Staten yder forskud eller refusion til udbetaling af  

 orlovsydelserne fra statsanerkendte arbejdsløshedskasser efter reglerne i §§  

 79-82 i lov om arbejdsløshedsforsikring m.v.
 Stk. 4. Arbejdsformidlingen kan yde arbejdsgiverne bistand i  

 forbindelse med orlovsaftaler, ansættelse af ledige i orlovsstillinger samt  

 bistand til virksomhedens uddannelsesplanlægning m.v.
 Stk. 5. Arbejdsministeren fastsætter nærmere regler efter stk. 1,  

 herunder regler om arbejdsløshedskassernes opgaver, lediges og selvstændige  

 erhvervsdrivendes meddelelse til arbejdsformidlingen, arbejdsløshedskasserne  

 og kommunerne om afholdelse af orlov og meddelelse om indgåelse af  

 orlovsaftaler.
 Stk. 6. Arbejdsministeren fastsætter endvidere nærmere regler om  

 beregning af orlovsydelsen efter §§ 6, 8 og 15.
 Stk. 7. Arbejdsformidlingens afgørelser kan ikke indbringes for  

 anden administrativ myndighed.
Kapitel 8 Ikrafttræden m.v.
 § 22. Loven træder i kraft den 1. januar 1994.
 Stk. 2. Loven revideres senest med udgangen af 1995. Aftaler om  

 orlov til sabbat skal være godkendt af arbejdsformidlingen før 1. januar 1995  

 og kan ikke løbe længere end til udgangen af 1995.
 Stk. 3. Der kan ikke etableres orlovsordninger om uddannelse og  

 børnepasning, der løber længere end til udgangen af 1996.
Oprindeligt fremsat forslag Kapitel 1 Formål og område § 1. Loven har til formål at tilgodese arbejdsmarkedspolitiske,  

 uddannelsespolitiske og social- og familiepolitiske behov ved at skabe  

 økonomisk grundlag for, at personer med tilknytning til arbejdsmarkedet kan  

 opnå orlov til en række forskellige orlovsordninger, orlov til uddannelse,  

 orlov til sabbat og orlov til børnepasning.
Kapitel 2 Orlov til uddannelse § 2. Personer over 25 år kan opnå orlov i op til 1 år til  

 deltagelse i godkendte offentlige uddannelser.
Det er en betingelse for at  

 opnå orlov, at personen er medlem af en statsanerkendt arbejdsløshedskasse  

 ved orlovens start og bevarer medlemskab af en statsanerkendt  

 arbejdsløshedskasse i hele orlovsperioden og at:
 1) Beskæftigede dagpengeberettigede lønmodtagere har haft beskæftigelse i  

 mindst 3 år inden for de sidste 5 år og aftaler orloven med arbejdsgiveren.
 2) Ledige er berettiget til ydelser efter lov om arbejdsløshedsforsikring  

 m.v. ved orlovens start.
 3) Selvstændige erhvervsdrivende ved orlovens start vil være berettiget  

 til dagpenge ved ophør med arbejde i virksomheden, jf. § 57, stk. 3, i lov om  

 arbejdsløshedsforsikring m.v., og har haft erhvervsarbejde i mindst 3 år  

 inden for de sidste 5 år.
 Stk. 2. Arbejdsministeren kan fastsætte nærmere regler efter stk.  

 1.
 § 3. Lange og mellemlange videregående uddannelser omfattes som  

 hovedregel ikke af de uddannelser, der kan opnås orlov til efter § 2.
 Stk. 2. Arbejdsministeren fastsætter efter forhandling med  

 undervisningsministeren nærmere regler for hvilke uddannelser, der omfattes  

 af § 2.
 § 4. Deltagelse i uddannelse skal dokumenteres.
 Stk. 2. Arbejdsministeren kan fastsætte nærmere regler efter stk.  

 1.
 § 5. Orlov til uddannelse medregnes ikke i ydelsesperioden ved  

 ledighed efter lov om arbejdsløshedsforsikring m.v.
 § 6. Orlovsydelsen udgør for fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentligt for arbejdsgiveren.
 Stk. 3. Orlovsydelsen til deltidsforsikrede udgør 80 pct. af  

 højeste dagpenge, jf. § 70 i lov om arbejdsløshedsforsikring m.v.
 Stk. 4. Arbejdsministeren kan fastsætte bestemmelser om supplering  

 af orlovsydelsen til beskæftigede lønmodtagere, der gennemfører en uddannelse  

 inden for erhvervsområder, hvor der er eller kan forventes mangel på  

 arbejdskraft.
Kapitel 3 Orlov til sabbat § 7. Beskæftigede dagpengeberettigede lønmodtagere over 25 år, der  

 er medlem af en statsanerkendt arbejdsløshedskasse ved orlovens start og  

 bevarer medlemskab af en statsanerkendt arbejdsløshedskasse i hele  

 orlovsperioden, kan opnå orlov i op til 1 år til sabbat.
Det er en betingelse  

 for at opnå orlov, at lønmodtageren har haft beskæftigelse i mindst 3 år  

 inden for de sidste 5 år, og at orloven aftales med arbejdsgiveren.
 § 8. Orlovsydelsen udgør for fuldtidsforsikrede et beløb svarende  

 til 70 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentlig for arbejdsgiveren.
 Stk. 3. Orlovsydelsen udgør for deltidsforsikrede 70 pct. af  

 højeste dagpenge, jf. § 70 i lov om arbejdsløshedsforsikring m.v.
Kapitel 4 Orlov til børnepasning § 9. Personer med børn i alderen 0-8 år kan opnå orlov til at  

 passe egne børn i sammenhængende perioder af en varighed på mindst 13 uger og  

 højst 52 uger.
 Stk. 2. Det er en betingelse for at opnå orlov, at beskæftigede  

 lønmodtagere og selvstændige erhvervsdrivende ville være berettiget til  

 dagpenge ved orlovens start i tilfælde af sygdom, fødsel og adoption, jf. lov  

 om dagpenge ved sygdom og fødsel.
 Stk. 3. Det er en betingelse, at ledige enten er berettiget til  

 ydelse ved ledighed efter lov om arbejdsløshedsforsikring m.v. eller modtager  

 kontanthjælp efter bistandsloven ved orlovens start.
 § 10. Beskæftigede lønmodtagere har ret til orlov fra arbejdet i  

 en sammenhængende periode på mindst 13 uger og højst 26 uger.
 Stk. 2. En lønmodtager, der ønsker at udnytte retten efter stk. 1  

 skal give meddelelse herom i rimelig tid og mindst med 4 ugers varsel.
Stk. 3. Hvis orlovens længde ikke er aftalt på forhånd, skal  

 lønmodtageren i rimelig tid, dog med mindst 8 ugers varsel, give meddelelse  

 til arbejdsgiveren om, at arbejdet genoptages.
Lønmodtageren og  

 arbejdsgiveren har mulighed for at aftale et tidligere tidspunkt for  

 tilbagevenden til arbejdspladsen.
 Stk. 4. En arbejdsgiver må ikke afskedige en lønmodtager, fordi  

 denne har fremsat krav om udnyttelse af orlovsretten, udnytter orlovsretten  

 eller har gjort brug af orlovsretten.
 Stk. 5. Den tid, en lønmodtager har været fraværende i henhold til  

 stk. 1, medregnes ved beregning af anciennitet i arbejdsforholdet.  

 Bestemmelsen vedrører ikke pensionsforhold.
 Stk. 6. Afskediges en lønmodtager i strid med stk. 4, skal  

 arbejdsgiveren betale en godtgørelse.
 Stk. 7. Godtgørelsen efter stk. 6, der ikke kan overstige 26 ugers  

 løn, fastsættes under hensyntagen til lønmodtagerens ansættelsestid og sagens  

 omstændigheder i øvrigt.
§ 11. Beskæftigede lønmodtagere har ud over retten efter § 10 adgang til  

 at aftale orlov med arbejdsgiveren til at passe egne børn i alderen 0-8 år i  

 sammenhængende perioder på mindst 13 uger.
Lønmodtageren har endvidere adgang  

 til med arbejdsgiveren at aftale orlov for hele orlovsperioden.
 Stk. 2. Orlovsadgangen efter stk. 1 og § 10, stk. 1, kan tilsammen  

 højst udgøre 52 uger.
 § 12. Hver af forældrene har mulighed for at udnytte adgangen til  

 orlov efter §§ 9, 10 og 11 for hvert af deres børn.
 § 13. Orlov til børnepasning medregnes ikke i ydelsesperioden  

 efter lov om arbejdsløshedsforsikring m.v.
 § 14. Orlovsydelsen udgør til fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør l/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig ugentlig har arbejdet for arbejdsgiveren.
 Stk. 3. Orlovsydelsen til deltidsforsikrede udgør 80 pct. af  

 højeste dagpenge, jf. § 70 i lov om arbejdsløshedsforsikring m.v.
 Stk. 4. Orlovsydelse til kontanthjælpsmodtagere svarer til den  

 kontanthjælp, som orlovspersonen er berettiget til.
 Stk. 5. Socialministeren fastsætter nærmere regler om orlovsydelse  

 til kontanthjælpsmodtagere, herunder om afgrænsningen af personkredsen og  

 beregningen af orlovsydelsen.
Kapitel 5 Særlige adgangskrav § 15. I en overgangsperiode frem til udgangen af 1994 kan  

 lønmodtagere og selvstændige erhvervsdrivende opnå adgang til orlov, uanset  

 at de ikke opfylder kravet om ret til dagpenge efter §§ 2 og 7.
Kapitel 6 Gentagen orlov § 16. Orlov til børnepasning begrænses ikke af udnyttelse af  

 orlovsordninger efter kap. 2 og 3.
 Stk. 2. Ledige med ret til ydelser efter lov om  

 arbejdsløshedsforsikring m.v. kan højst anvende orlov til uddannelse i 2 år i  

 forbindelse med den 7 årige ydelsesperiode efter lov om  

 arbejdsløshedsforsikring m.v.
 Stk. 3. Beskæftigede lønmodtagere og selvstændige erhvervsdrivende  

 med adgang til orlov til uddannelse og orlov til sabbat kan højst anvende  

 disse ordninger samlet i 1 år inden for en periode på 5 år.
Kapitel 7 Fælles bestemmelser § 17. Når beskæftigede lønmodtagere og arbejdsgivere indgår aftale  

 om orlov, skal aftalen indeholde nærmere vilkår for tilbagevenden til  

 arbejdspladsen.
 § 18. Orlovsydelsen udbetales til personen på orlov.
 Stk. 2. For beskæftigede lønmodtagere kan orlovsydelsen udbetales  

 til arbejdsgiveren i de tilfælde, hvor arbejdsgiveren udbetaler en løn, der  

 overstiger orlovsydelsen.
 Stk. 3. Der kan kun modtages orlovsydelse efter en af  

 orlovsordningerne ad gangen.
 Stk. 4. Modtages der Statens Uddannelsesstøtte, anden lignende  

 offentlig ydelse til uddannelse, løn under sygdom eller barsel, ydelse efter  

 lov om dagpenge ved sygdom eller fødsel, kan der ikke samtidig modtages  

 orlovsydelse.
 Stk. 5. Hvor der er ret til godtgørelse efter lov om  

 arbejdsmarkedsuddannelser, kan der ikke oppebæres orlovsydelse.
 Stk. 6. Modtages der orlovsydelse, kan der ikke samtidig modtages  

 kontanthjælp.
Stk. 7. Der sker fradrag i orlovsydelsen efter reglerne i §§ 59 og  

 73 i lov om arbejdsløshedsforsikring m.v.
For beskæftigede lønmodtagere har  

 arbejdsgiveren dog adgang til at supplere orlovsydelsen med et aftalt beløb  

 uden at der sker fradrag i orlovsydelsen.
 § 19. Loven indskrænker ikke videregående orlovsret efter andre  

 love og bestemmelser og efter overenskomster eller aftaler mellem  

 arbejdsgivere og lønmodtagere.
 § 20. Arbejdsformidlingen administrerer orlovsordningerne og har  

 pligt til at underrette arbejdsløshedskasserne og kommunen om forhold af  

 betydning for udbetaling af orlovsydelsen.
Stk. 2. Orlovsydelsen udbetales til medlemmer af en  

 arbejdsløshedskasse af kassen.
Andre personer på orlov får ydelsen udbetalt  

 af kommunen.
 Stk. 3. Arbejdsformidlingen kan yde arbejdsgiverne bistand i  

 forbindelse med orlovsaftaler, ansættelse af ledige i orlovsstillinger, samt  

 bistand til virksomhedens uddannelsesplanlægning m.v.
 Stk. 4. Arbejdsministeren fastsætter nærmere regler efter stk. 1,  

 herunder regler om lediges og selvstændige erhvervsdrivendes meddelelse til  

 Arbejdsformidlingen, arbejdsløshedskasserne og kommunerne om afholdelse af  

 orlov og meddelelse om indgåelse af orlovsaftaler.
 Stk. 5. Arbejdsministeren fastsætter endvidere nærmere regler om  

 beregning af orlovsydelsen efter §§ 6, 8 og 14.
 Stk. 6. Arbejdsformidlingens afgørelser kan ikke indbringes for  

 anden administrativ myndighed.
Kapitel 8 Ikrafttræden m.v.
 § 21. Loven træder i kraft den 1. januar 1994.
 Stk. 2. Loven revideres senest med udgangen af 1995. Aftaler om  

 orlov til sabbat skal være godkendt af Arbejdsformidlingen før 1. januar 1995  

 og kan ikke løbe længere end til udgangen af 1995.
 Stk. 3. Der kan ikke etableres orlovsordninger om uddannelse og  

 børnepasning, der løber længere end til udgangen af 1996.
Bemærkninger til lovforslaget Almindelige bemærkninger Lovforslaget skal ses som en del af den samlede reform af den  

 arbejdsmarkedspolitiske indsats.
Den nuværende arbejdsmarkedspolitiske  

 indsats har ikke i tilstrækkelig grad kunnet bidrage til at løse  

 strukturproblemerne på arbejdsmarkedet og afhjælpe den høje arbejdsløshed,  

 som fortsat er det alvorligste problem for det danske velfærdssamfund.
 Forslaget skal endvidere ses i sammenhæng med regeringens indsats for at  

 gennemføre en voksen- og efteruddannelsesreform, der i perioden frem til år  

 2000 sikrer en fortsat og meget betydelig forøgelse af indsatsen ved at  

 etablere 60.000 ekstra uddannelsespladser.
 Endelig skal forslaget ses i sammenhæng med regeringens initiativer for at  

 give mere tid og livskvalitet i børnefamiliernes hverdag, således at de efter  

 egne ønsker og behov kan tilrettelægge deres tilværelse, så forældre og børn  

 får mere tid sammen.
 Loven har tre hovedformål:
For det første at medvirke til at tage toppen af ledigheden og at  

 fordele ledigheden ved at skabe større cirkulation og jobrotation på  

 arbejdsmarkedet.
Rotationen opstår ved tilpasninger på arbejdsmarkedet, der  

 muliggør besættelse af orlovsstillinger med ledige.
Hermed får de ledige  

 større mulighed for at vedligeholde og forbedre tilknytningen til  

 arbejdsmarkedet.
For det andet at medvirke til, at der opnås en forbedring af den  

 samlede arbejdsstyrkes kvalifikationer på alle niveauer.
Dette skal dels  

 foregå ved en massiv voksen- og efteruddannelsesindsats dels ved at de ledige  

 vedligeholder og eventuelt forbedrer deres kvalifikationer ved ansættelse i  

 orlovsstillinger.
 For det tredie at skabe bedre muligheder for den enkelte, som  

 gennem selvvalgt orlov fra arbejdsmarkedet får mulighed for at realisere en  

 bedre tilværelse gennem orlov til uddannelse, pasning af egne børn eller  

 sabbat.
 Herudover er det hensigten, at gøre orlovsordningerne mere attraktive,  

 således at de får en væsentlig større udbredelse, end de eksisterende  

 ordninger, der løber til udgangen af 1993.
Udgangspunktet er at etablere et orlovssystem, der tillige er baseret på  

 markedsøkonomiske reguleringsmekanismer.
Dette indebærer, at der ikke længere  

 stilles krav om, at orlovsstillingen skal besættes med en ledig i  

 orlovsperioden.
Dette vil givet medføre, at det ikke kan påregnes, at der vil  

 være en besættelse på 100 % af orlovsstillingerne.
Men det må antages, at  

 væsentligt flere går på orlov, og at der som konsekvens heraf ansættes flere  

 ledige.
Med forslaget lægges der op til, at adgangen til orlov skabes gennem en  

 kombination af rammelovgivning og overenskomstbaserede rettigheder.
Det  

 forudsættes således, at arbejdsmarkedets parter via aftaler supplerer  

 lovgrundlaget.
I forbindelse med jobrotation vil der som  

 erstatningsarbejdskraft for en orlovsperson kunne ansættes en ledig.
Dette  

 kan fx være en ledig i jobtræning med løntilskud.
Arbejdsformidlingen vil som  

 led i aftalen om jobrotation kunne tilbyde, at erstatningsarbejdskraften er  

 kvalificeret og oplært, inden arbejdet påbegyndes.
Med forslaget er der dels tale om en videreførelse af de eksisterende  

 formål til orlov dels tale om en udvidelse med yderligere et formål.
Udover  

 orlov til uddannelse og pasning af egne børn gives der således mulighed for  

 orlov til sabbat.
 Med hensyn til betingelserne for at opnå orlov er der generelt tale om en  

 lempelse i forhold til de nugældende ordninger, og der gives nu mulighed for,  

 at ikke-forsikrede beskæftigede og ledige på visse betingelser kan få adgang  

 til orlov til børnepasning.
 Hovedreglen for beskæftigede er fortsat, at adgang til orlov bygger på et  

 aftalegrundlag, men som noget nyt indføres der dog ret til orlov til pasning  

 af egne børn i den første del af orlovsperioden, mens den resterende del af  

 orlovsperioden fortsat opnås via aftale.
Indkomstkompensationen udgør fortsat 80 % af arbejdsløshedsdagpengenes  

 højeste beløb og svarer til de i dag gældende regler.
På sabbatorlov ydes der  

 dog 70 % af højeste dagpengebeløb.
For deltidsforsikrede gælder tilsvarende,  

 at ydelsen reduceres efter de gældende bestemmelser.
Lovforslaget er som nævnt led i en samlet reform af den  

 arbejdsmarkedspolitiske indsats, og der henvises til lov om  

 arbejdsløshedsforsikring m.v., jf. det samtidig fremsatte forslag til ændring  

 af lov om arbejdsformidling og arbejdsløshedsforsikring m.v.
Endvidere  

 henvises til det samtidig fremsatte forslag til lov om en aktiv  

 arbejdsmarkedspolitik.
 Loven revideres med udgangen af 1995.
Beskrivelse af de enkelte ordninger Orlov til uddannelse Der kan opnås orlov til uddannelse i op til 1 år for personer over 25 år,  

 der ønsker at deltage i en godkendt offentlig uddannelse.
Beskæftigede  

 lønmodtagere skal aftale orloven med arbejdsgiveren.
Orlovsperioden medregnes  

 ikke i den 7 årige ydelsesperiode på 4+3 år, der er foreslået i lov om  

 arbejdsløshedsforsikring m.v.
Der kan som hovedregel ikke opnås orlov til  

 mellemlange og lange uddannelser.
 Der kan oppebæres godtgørelse til arbejdsmarkedsuddannelser og  

 voksenuddannelsesstøtte efter de gældende regler herom.
 Afgrænsningskriterierne i forhold til alder og uddannelsesformål er  

 fastsat dels for at undgå samspilsproblemer i forhold til de eksisterende  

 regler om SU dels fordi der i anden lovgivning fastsættes særlige initiativer  

 for ledige under 25 år som led i en indsats mod ungdomsledigheden.
Orlov til sabbat Beskæftigede lønmodtagere kan aftale orlov til sabbat med arbejdsgiveren.  

 Orlov til sabbat kan opnås i op til 1 år for personer over 25 år.
Orlov til børnepasning Der kan opnås orlov til pasning af egne børn i alderen 0-8 år i mindst 13  

 og højest 52 uger.
For beskæftigede lønmodtagere og selvstændige  

 erhvervsdrivende er det en betingelse, at de ville kunne opnå dagpenge efter  

 lov om dagpenge ved sygdom og fødsel.
Der er hermed sket en parallellisering  

 til reglerne om barselsorlov.
 For ledige gælder, at de enten skal være dagpengeberettigede eller  

 modtager kontanthjælp efter bistandsloven forud for orlovens start.
 Som noget nyt indføres for beskæftigede lønmodtagere en ret til orlov til  

 pasning af egne børn i op til 26 uger kombineret med en aftalebaseret  

 mulighed for yderligere 26 ugers orlov.
 Begge forældrene har ret til 52 ugers orlov for hvert barn.
Administrative og økonomiske konsekvenser Der foretages ikke administrative ændringer, idet det fortsat er  

 Arbejdsformidlingen, der skal administrere ordningen.
A-kasserne udbetaler  

 orlovsydelsen til de orlovspersoner, der er medlem af en statsanerkendt  

 arbejdsløshedskasse.
Kommunerne udbetaler orlovsydelsen til øvrige  

 orlovspersoner.
Da formålene til orlov og personkredsen er udvidet, og  

 betingelserne er lempet, således at flere får mulighed for at benytte  

 ordningerne, skal der anvendes flere ressourcer i de administrative led.  

 Forslaget indgår som nævnt som en del af den samlede reform af den  

 arbejdsmarkedspolitiske indsats, hvor orlovsordningerne vil indgå som et  

 vigtigt arbejdsmarkedspolitisk redskab i forbindelse med beskæftigelse af  

 ledige i fx jobtræning.
De øgede ressourcer, som Arbejdsformidlingen skal  

 anvende til administration af ordningen, er derfor indregnet i den forøgede  

 bevilling, der tildeles Arbejdformidlingen i medfør af forslag til lov om en  

 aktiv arbejdsmarkedspolitik.
I det nye orlovssystem vil udgifterne til orlovsydelsen blive modsvaret af  

 sparede indkomstoverførsler.
Hvis orlovspersonen er beskæftiget, og der  

 ansættes en ledig i jobrotationsstillingen, spares det fulde dagpengebeløb.  

 Hvis orlovspersonen er ledig, spares forskellen mellem den lediges dagpenge  

 og orlovsydelsen, almindeligvis ca. 20 pct. af max. dagpenge.
Udgiftsbelastningen afhænger dermed især af, hvor mange ledige, der tager  

 orlov, og hvor stor genbesættelseseffekten er.
Orlovsordningerne påregnes  

 omtrent at være udgiftsneutrale for det offentlige i den nuværende  

 konjunktursituation.
 Erfaringerne fra de eksisterende orlovsordninger giver ikke det fornødne  

 grundlag for at opstille tilstrækkeligt præcise skøn over, hvor mange  

 personer, der vil gå på orlov, hvilke former for orlov der vil blive mest  

 udbredt, samt fordelingen mellem beskæftigede og ledige.
 Med henblik på at illustrere de økonomiske forhold i forslaget, er der i  

 det følgende angivet et regneeksempel, der tager udgangspunkt i, at 1.000  

 personer går på orlov i eet år:
 Eksempel:
 350 ledige går på børnepasnings- eller uddannelsesorlov:
 50 beskæftigede går på sabbat-orlov:
 600 beskæftigede går på børnepasnings- eller uddannelsesorlov:
Dagpengebesparelse i forbindelse med lediges orlov: 46 mill.kr.
Hvis der  

 skal være udgiftsneutralitet for det offentlige, skal der spares 64 mill. kr.  

 på dagpengekontoen i forbindelse med, at ledige dagpengemodtagere erstatter  

 beskæftigede i orlovsperioden.
 Dette indebærer, at 485 ledige skal ansættes som erstatningsarbejdskraft.  

 Sættes disse 485 i relation til de 650 beskæftigede, der i eksemplet er gået  

 på orlov, vil genbeskæftigelsen svare til 75 %.
Hvis genbeskæftigelsen kun udgør fx. 50 %, vil det medføre offentlige  

 merudgifter på ca. 21 mill. kr. pr. 1.000 personer, der går på orlov.
Hvis  

 genbeskæftigelsen udgør fx. 90 %, vil det medføre offentlige besparelser på  

 ca. 13 mill. kr. pr. 1.000 personer, der går på orlov.
Det er hensigten at fastsætte nærmere retningslinjer for den statistiske  

 dækning af forslaget.
I forlængelse af drøftelserne i det igangværende  

 udvalgsarbejde i Aktiveringsstatistikudvalget under Danmarks Statistik, der  

 blev nedsat efter afslutningen af Zeuthenudvalgets arbejde, er der tale om en  

 individbaseret statistik over omfanget af ordningerne.
Bemærkninger til lovforslagets enkelte bestemmelser Til § 1 Der henvises til de almindelige bemærkninger.
Til § 2 Der er sat en aldersgrænse på 25 år for at kunne få uddannelsesorlov og  

 krav om medlemskab af en statsanerkendt arbejdsløshedskasse samt krav om 3  

 års forudgående beskæftigelse inden for de sidste 5 år.
Baggrunden herfor er,  

 at orlovsordningen tænkes anvendt af voksne med tilknytning til  

 arbejdsmarkedet og behov for erhvervsrettet eller almen voksen  

 (efter)uddannelse, mens de under 25 årige naturligt må medregnes til  

 grunduddannelsessystemet og dermed oppebære Statens Uddannelsesstøtte eller  

 anden udannelsesydelse.
 I en overgangsperiode frem til udgangen af 1994 gælder særlige lempelige  

 adgangskrav, jf. bemærkningerne til § 15.
 Uddannelsesorloven kan spredes inden for en 5 års periode, hvis man er  

 beskæftiget, og for ledige inden for ydelsesperioden, jf. bemærkningerne til  

 § 16.
 Det gælder generelt, at efterlønsmodtagere og medlemmer på overgangsydelse  

 ikke har adgang til orlovsordningerne.
Til § 3 Det er hensigten, at Arbejdsministeriet og Undervisningsministeriet i  

 fællesskab udarbejder en positivliste over de godkendte offentlige  

 uddannelser, man kan deltage i, når der oppebæres orlovsydelse.  

 Udgangspunktet for listen vil være, at størsteparten af lange og mellemlange  

 videregående uddannelser undtages, da disse ofte først påbegyndes som  

 grunduddannelse i en sen alder.
Hermed undgås konkurrence med Statens  

 Uddannelsesstøtte og de i lovgivningen herom indeholdte adfærdsregulerende  

 elementer.
 Voksenuddannelsesstøtte vil kunne oppebæres efter de gældende regler,  

 ligesom det forudsættes, at godtgørelse på arbejdsmarkedsuddannelser, der har  

 en aldersgrænse på 18 år, skal oppebæres, når der er adgang hertil.  

 Godtgørelse på arbejdsmarkedsuddannelser svarer til 100 pct. af det højeste  

 dagpengebeløb efter det seneste forslag til lov herom (L 173), og  

 uddannelserne sigter mod korte opkvalificerende kurser rettet mod  

 arbejdsmarkedets behov under hensyn til mobiliteten på arbejdsmarkedet.
Til § 5 Ved tilbagevenden efter orloven gælder de almindelige regler i lov om  

 arbejdsløshedsforsikring m.v., d.v.s., at de pågældende er berettiget til den  

 ydelse, de var berettigede til forud for orloven.
Orlovsperioden medregnes  

 ikke i ydelsesperioden ved ledighed efter lov om arbejdsløshedsforsikring  

 m.v.
Opnås der ret til dimittendsats, kan denne vælges.
Til § 6 Efter stk. 1 vil ledige fuldtidsforsikrede få ret til 80 pct. af  

 arbejdsløshedsdagpengenes højeste beløb.
Der kan i få tilfælde blive tale om,  

 at ledige får mere i orlovsydelse end i dagpenge.
Reglen tilstræber en  

 administrativ forenkling og kendes fra forslag til lov om  

 arbejdsmarkedsuddannelser (L 173).
I stk. 4 er indeholdt en bemyndigelsesbestemmelse, hvorefter  

 arbejdsministeren kan indføre regler om, at orlovsydelsen kan suppleres, hvor  

 der er tale om uddannelser, der opkvalificerer lønmodtageren til at tage  

 arbejde inden for fag, hvor der er flaskehalse, eller hvor man må forvente  

 flaskehalsproblemer.
Bestemmelsen tilsigter at øge motivationen for at  

 uddanne sig inden for disse områder.
Til § 7 Sabbatorloven kan anvendes frit, herunder til uddannelse, som ikke er  

 omfattet af positivlisten, og der vil således ikke blive tale om forsøg på at  

 regulere tilgang heller ikke til private uddannelser.
 Det gælder for sabbat som for uddannelsesorlov, at der forudsættes en vis  

 tilknytning til arbejdsmarkedet, og at ordningen er for voksne (over 25  

 årige). Der er tale om et etårigt forsøg forbeholdt beskæftigede.
 Der henvises til bemærkningerne til § 2.
Til § 8 Der henvises til bemærkningerne til § 6, 1. afsnit.
Til § 9 Der kan opnås orlov til at passe egne børn i alderen 0-8 år i mindst 13  

 uger og højst 52 uger.
Det er en forudsætning for udbetaling af  

 orlovsydelsen, at det barn, der giver adgang til orlov, ikke er fyldt 9 år  

 inden orlovsperiodens udløb.
 Det foreslås, at reglerne om orlov til børnepasning omfatter beskæftigede  

 lønmodtagere og selvstændige erhvervsdrivende, der ved orlovens start er  

 berettiget til dagpenge efter lov om sygdom og fødsel.
 Endvidere omfattes ledige, der enten er berettiget til ydelser efter lov  

 om arbejdsløshedsforsikring m.v. eller modtager kontanthjælp.
For selvstændige erhvervsdrivende og ledige gælder, at der er ret til at  

 afholde orlov.
For beskæftigede lønmodtagere henvises til bemærkningerne til  

 §§ 10 og 11. Orloven kan sammenstykkes i fx. 4 gange 13 uger, for  

 beskæftigede lønmodtagere dog efter aftale med arbejdsgiveren.
Beskæftigede lønmodtagere skal for at kunne modtage dagpenge efter lov om  

 dagpenge ved sygdom og fødsel have været tilknyttet arbejdsmarkedet i de  

 sidste 13 uger før fraværet.
Denne betingelse er opfyldt, hvis den pågældende  

 har været i arbejde, har modtaget dagpenge efter denne lov eller er  

 berettiget til dagpenge efter arbejdsløshedslovgivningen.
Det er endvidere en betingelse, at den pågældende har været beskæftiget i  

 120 timer i de sidste 13 uger inden orlovens start.
Denne betingelse vil også  

 være opfyldt, hvis pågældende har modtaget dagpenge efter lov om dagpenge ved  

 sygdom og fødsel eller er berettiget til arbejdsløshedsdagpenge.
 Selvstændige erhvervsdrivende har ret til dagpenge, når de inden for de  

 sidste 12 måneder har udøvet selvstændig ervhervsvirksomhed i væsentligt  

 omfang i mindst 6 måneder, heraf den seneste måned før fraværsperioden.
 Hvis den pågældende ved overgangen til selvstændig erhvervsvirksomhed  

 opfyldte beskæftigelseskravene for modtagelse af dagpenge som lønmodtager,  

 kan denne beskæftigelse medregnes ved vurderingen af, om  

 beskæftigelseskravene som selvstændig er opfyldt.
 Retten til orlov til børnepasning kommer hermed til at ligge i direkte  

 forlængelse af retten til barselsorlov.
Til § 10 Beskæftigede lønmodtagere har ret til orlov i en sammenhængende  

 periode på mindst 13 uger og højst 26. Lønmodtageren skal give meddelelse om,  

 at der ønskes orlov, senest 4 uger forud for orlovens start.
Der er således  

 først ret til orlov 4 uger efter, at arbejdsgiveren har modtaget meddelelse  

 om, at der ønskes orlov.
 Bestemmelsen i stk. 4 er ikke til hinder for, at en arbejdsgiver  

 kan afskedige en ansat i orlovsperioden, hvis afskedigelsen sker af  

saglige årsager , men arbejdsgiveren kan ikke retmæssigt foretage  

 afskedigelser med den begrundelse, at den pågældende har stillet krav om  

 eller har gjort brug af orlovsretten.
 Tvister om, hvorvidt lønmodtageren har krav på godtgørelse efter stk.  

 6 , og om godtgørelsens størrelse afgøres ad fagretslig vej, eller, hvor  

 dette ikke er muligt, ved de almindelige domstole.
Til § 11 Beskæftigede lønmodtagere har udover retten til orlov mulighed for  

 at aftale orlov med arbejdsgiveren i yderligere perioder på mindst 13  

 uger.
Lønmodtageren kan fravælge sin ret til orlov og i stedet indgå aftale  

 med arbejdsgiveren om orlov for hele perioden på 52 uger.
Til § 12 Af ligestillingsmæssige hensyn foreslås det, at begge forældre sammen  

 eller hver for sig kan udnytte orlovsadgangen til børnepasning.
Endvidere kan  

 hver af forældrene udnytte adgangen til orlov for hvert af deres børn.
Til § 13 Orlovsperioden medregnes ikke i ydelsesperioden efter lov om  

 arbejdsløshedsforsikring m.v.
Til § 14 I stk. 4 foreslås det, at ydelsen til kontanthjælpsmodtagere svarer  

 til den kontanthjælp, som den pågældende er berettiget til.
Orlovsydelsen kan  

 derfor i orlovsperioden ændres som følge af ændrede behov i forhold til  

 reglerne om kontanthjælp.
 Når kun den ene af ægtefællerne benytter sig af adgangen til orlov, svarer  

 orlovsydelsen til halvdelen af den kontanthjælp, som ægteparret er berettiget  

 til.
 Ydes der supplerende kontanthjælp til en person, der modtager  

 arbejdsløshedsdagpenge, kan orlovsydelsen ikke overstige, hvad pågældende  

 ville kunne have fået i kontanthjælp.
 Personer, der er omfattet af reglerne om ungdomsydelse efter afsnit III A  

 i lov om social bistand, bør som udgangspunkt ikke have ret til orlov til  

 børnepasning, idet der for disse gruppers vedkommende lægges vægt på  

 aktivering.
 Overgang til orlovsydelse er ikke en ændring, der i sig selv berettiger  

 til kontanthjælp efter § 37. Det betyder f.eks., at hvor den ene ægtefælle  

 modtager orlovsydelse som dagpengeberettiget, vil der kun kunne ydes  

 supplerende kontanthjælp, hvis den anden ægtefælle rammes af en social  

 begivenhed.
Hjælp efter bistandslovens § 37 ydes i visse tilfælde med  

 tilbagebetalingspligt.
Dette afskærer ikke en kontanthjælpsmodtager fra at  

 vælge en orlovsydelse.
 Det forudsættes, at der i skattelovgivningen foretages de nødvendige  

 konsekvensændringer, således at orlovsydelse til kontanthjælpsmodtagere  

 bliver skattefri på samme måde som kontanthjælp.
 Der henvises til bemærkningerne til § 6, 1. afsnit.
Til § 15 Med forslaget gives der en yderligere adgang for beskæftigede til i en  

 overgangsperiode at gøre brug af orlovsordningerne.
Således kan beskæftigede  

 lønmodtagere og selvstændige erhvervsdrivende få adgang til orlov i  

 overgangsperioden, selv om de ikke er dagpengeberettigede.
Til § 16 Orlov til børnepasning begrænser ikke adgangen til andre orlovsordninger,  

 ligesom brug af disse ikke begrænser adgangen til orlov til børnepasning.  

 Begrundelsen herfor er, at orlov til børnepasning har et primært  

 familiepolitisk formål og sekundært et arbejdsmarkedspolitisk formål, i de  

 tilfælde stillingerne genbesættes under orloven.
Der kan således ved (f.eks.  

 gentagen) orlov til børnepasning i kombination med uddannelsesorlov og sabbat  

 blive tale om ganske lange forløb men med forskellige formål.
Der gives med  

 dette forslag adgang for den enkelte (og arbejdsgiverne) til at vurdere, om  

 den tilstrækkelige kvalifikation kan opretholdes.
 Uddannelsesorlov derimod har det klare sigte at opkvalificere  

 arbejdskraften, men der er behov for at afgrænse anvendelsen dels af hensyn  

 til uddannelsesstøtteordninger og dels af hensyn til aktiveringsindsatsen  

 efter lov om en aktiv arbejdsmarkespolitik.
For dagpengeberettigede ledige gælder det, at de er omfattet af lov om en  

 aktiv arbejdsmarkedspolitik med ydelsesperioder på samlet 7 år.
Denne periode  

 kan højst forlænges med 2 års orlov til uddannelse.
Begrænsningen skal sikre,  

 at der ikke bliver tale om længere selvvalgt uddannelsesforløb på  

 orlovsydelse end max 2 år.
Uddannelse herudover bør primært finansieres af  

 Statens Uddannelsesstøtte som led i uddannelsespolitiske hensyn, eller gennem  

 godtgørelse til arbejdsmarkedsuddannelser som led i den  

 arbejdsmarkedspolitiske indsats.
En kombination kan dog komme på tale med  

 uddannelsesgodtgørelse efter lov om en aktiv arbejdsmarkedsindsats.
På  

 selvvalgte uddannelser efter denne lov gælder tilsvarende en positivliste.
 For beskæftigede er det fastsat, at uddannelse og sabbat max. kan opnås i  

 1 år samlet inden for en 5 års periode dels for at begrænse længden af  

 perioden, der anvendes til uddannelse og dels for at begrænse gentagne forløb  

 inden for alt for korte perioder.
Både for beskæftigede og ledige gælder det, at orloven kan spredes inden  

 for de fastsatte perioder.
Med formuleringen er der bl.a. taget højde for den  

 situation, at den 3 årige forsøgsperiode forlænges ved lovrevisionen.
Til § 17 De foreslåede ordninger er et tilbud til lønmodtageren og arbejdsgiveren,  

 men der er ikke krav på orlov, bortset fra reglerne om orlov til  

 børnepasning, hvor beskæftigede lønmodtagere har ret til orlov i op til 26  

 uger.
Der er således primært tale om ordninger, der hviler på aftaler mellem  

 arbejdsgiveren og lønmodtageren.
De nærmere vilkår for tilbagevenden efter  

 orloven fastsættes i aftalen mellem lønmodtageren og arbejdsgiveren.
 Der indgås en forpligtende aftale, der kan gøres gældende over for  

 arbejdsgiveren, men der er ikke indbygget et egentligt retskrav i ordningen.
Til § 21 Revisionsbestemmelsen sikrer, at der skal tages stilling til, om  

 ordningerne skal fortsætte og i hvilken form.
For at skabe klarhed for  

 borgerne gælder det, at der ikke kan etableres orlovsordninger, der løber  

 længere end til udgangen af 1996, dog kan orlov til sabbat ikke løbe længere  

 end til udgangen af 1995.
Efter 2. behandling den 22. juni 1993 Kapitel 1 Formål og område § 1. Loven har til formål at tilgodese arbejdsmarkedspolitiske,  

 uddannelsespolitiske og social- og familiepolitiske behov ved at skabe  

 økonomisk grundlag for, at personer med tilknytning til arbejdsmarkedet kan  

 opnå orlov til en række forskellige orlovsordninger, orlov til uddannelse,  

 orlov til sabbat og orlov til børnepasning.
Kapitel 2 Orlov til uddannelse § 2. Personer over 25 år kan opnå orlov i op til 1 år til  

 deltagelse i godkendte offentlige uddannelser.
Det er en betingelse for at  

 opnå orlov, at personen er medlem af en statsanerkendt arbejdsløshedskasse  

 ved orlovens start og bevarer medlemskab af en statsanerkendt  

 arbejdsløshedskasse i hele orlovsperioden, og at 1) beskæftigede dagpengeberettigede lønmodtagere har haft beskæftigelse i  

 mindst 3 år inden for de sidste 5 år og aftaler orloven med arbejdsgiveren, 2) ledige er berettiget til ydelser efter lov om arbejdsløshedsforsikring  

 m.v. ved orlovens start, 3) selvstændige erhvervsdrivende ved orlovens start vil være berettiget  

 til dagpenge ved ophør med arbejde i virksomheden, jf. § 57, stk. 3, i lov om  

 arbejdsløshedsforsikring m.v., og har haft erhvervsarbejde i mindst 3 år  

 inden for de sidste 5 år.
 § 3. Lange og mellemlange videregående uddannelser omfattes som  

 hovedregel ikke af de uddannelser, der kan opnås orlov til efter § 2.
 Stk. 2. Arbejdsministeren fastsætter efter forhandling med  

 undervisningsministeren nærmere regler for, hvilke uddannelser der omfattes  

 af § 2.
 § 4. Deltagelse i uddannelse skal dokumenteres.
 Stk. 2. Arbejdsministeren kan fastsætte nærmere regler efter stk.  

 1.
 § 5. Orlov til uddannelse medregnes ikke i ydelsesperioden ved  

 ledighed efter § 55 i lov om arbejdsløshedsforsikring m.v.
 § 6. Orlovsydelsen udgør for fuldtidsforsikrede et beløb svarende  

 til arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentlig for arbejdsgiveren.
 Stk. 3. Orlovsydelsen til deltidsforsikrede udgør højeste  

 dagpenge, jf. § 70 i lov om arbejdsløshedsforsikring m.v.
 Stk. 4. Ved orlov, der påbegyndes efter 1. april 1995, nedsættes  

 ydelsen til 80 pct.
 Stk. 5. Arbejdsministeren kan fastsætte bestemmelser om supplering  

 af orlovsydelsen til beskæftigede lønmodtagere, der gennemfører en uddannelse  

 inden for erhvervsområder, hvor der er eller kan forventes mangel på  

 arbejdskraft.
Kapitel 3 Orlov til sabbat § 7. Beskæftigede dagpengeberettigede lønmodtagere over 25 år, der  

 er medlem af en statsanerkendt arbejdsløshedskasse ved orlovens start og  

 bevarer medlemskab af en statsanerkendt arbejdsløshedskasse i hele  

 orlovsperioden, kan opnå orlov i op til 1 år til sabbat.
Det er en betingelse  

 for at opnå orlov, at lønmodtageren har haft beskæftigelse i mindst 3 år  

 inden for de sidste 5 år, og at orloven aftales med arbejdsgiveren.
 § 8. Orlovsydelsen udgør for fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør 1/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig har arbejdet ugentlig for arbejdsgiveren.
 Stk. 3. Orlovsydelsen udgør for deltidsforsikrede 80 pct. af  

 højeste dagpenge, jf. § 70 i lov om arbejdsløshedsforsikring m.v.
 § 9. Det er en forudsætning for, at der kan udbetales ydelse under  

 sabbatorlov, at arbejdsgiveren forpligter sig til at ansætte en ledig i  

 orlovsperioden med et tilsvarende antal timer som orlovspersonen.
Stk. 2. I hele orlovsperioden skal stillingen i tilfælde af  

 ledighed straks genbesættes med en ledig.
Sker dette ikke, skal  

 arbejdsgiveren betale orlovsydelsen for den del af orlovsperioden, hvor der  

 ikke er sikret genbesættelse.
Kapitel 4 Orlov til børnepasning § 10. Personer med børn i alderen 0-8 år kan opnå orlov til at  

 passe egne børn i sammenhængende perioder af en varighed på mindst 13 uger og  

 højst 52 uger.
 Stk. 2. Det er en betingelse for at opnå orlov, at beskæftigede  

 lønmodtagere og selvstændige erhvervsdrivende ville være berettiget til  

 dagpenge ved orlovens start i tilfælde af sygdom, fødsel og adoption, jf. lov  

 om dagpenge ved sygdom og fødsel.
 Stk. 3. Det er en betingelse, at ledige enten er berettiget til  

 ydelse ved ledighed efter lov om arbejdsløshedsforsikring m.v. eller modtager  

 kontanthjælp efter bistandsloven ved orlovens start.
 Stk. 4. Er det barn, der giver orlovsmulighed, i alderen 0-2 år,  

 kan der i orlovsperioden for dette barn ikke benyttes offentligt dagtilbud.  

 Er det barn, der giver orlovsmuligheden, i alderen 3-8 år, kan der i  

 orlovsperioden for dette barn højst benyttes halvdagsplads i offentligt  

 dagtilbud.
 § 11. Beskæftigede lønmodtagere har ret til orlov fra arbejdet i  

 en sammenhængende periode på mindst 13 uger og højst 26 uger.
 Stk. 2. En lønmodtager, der ønsker at udnytte retten efter stk. 1,  

 skal give meddelelse herom i rimelig tid og mindst med 4 ugers varsel.
Stk. 3. Hvis orlovens længde ikke er aftalt på forhånd, skal  

 lønmodtageren i rimelig tid, dog med mindst 8 ugers varsel, give meddelelse  

 til arbejdsgiveren om, at arbejdet genoptages.
Lønmodtageren og  

 arbejdsgiveren har mulighed for at aftale et tidligere tidspunkt for  

 tilbagevenden til arbejdspladsen.
 Stk. 4. En arbejdsgiver må ikke afskedige en lønmodtager, fordi  

 denne har fremsat krav om udnyttelse af orlovsretten, udnytter orlovsretten  

 eller har gjort brug af orlovsretten.
 Stk. 5. Den tid, en lønmodtager har været fraværende i henhold til  

 stk. 1, medregnes ved beregning af anciennitet i arbejdsforholdet.  

 Bestemmelsen vedrører ikke pensionsforhold.
Stk. 6. Afskediges en lønmodtager i strid med stk. 4, skal  

 arbejdsgiveren betale en godtgørelse.
Det påhviler arbejdsgiveren at  

 godtgøre, at afskedigelsen ikke er begrundet i forhold omfattet af stk. 4.
 Stk. 7. Godtgørelsen efter stk. 6, der ikke kan overstige 26 ugers  

 løn, fastsættes under hensyntagen til lønmodtagerens ansættelsestid og sagens  

 omstændigheder i øvrigt.
§ 12. Beskæftigede lønmodtagere har ud over retten efter § 11 adgang til  

 at aftale orlov med arbejdsgiveren til at passe egne børn i alderen 0-8 år i  

 sammenhængende perioder på mindst 13 uger.
Lønmodtageren har endvidere adgang  

 til med arbejdsgiveren at aftale orlov for hele orlovsperioden.
 Stk. 2. Orlovsadgangen efter stk. 1 og § 11, stk. 1, kan tilsammen  

 højst udgøre 52 uger.
 § 13. Hver af forældrene har mulighed for at udnytte adgangen til  

 orlov efter §§ 10, 11 og 12 for hvert af deres børn.
 § 14. Orlov til børnepasning medregnes ikke i ydelsesperioden  

 efter § 55 i lov om arbejdsløshedsforsikring m.v.
 § 15. Orlovsydelsen udgør til fuldtidsforsikrede et beløb svarende  

 til 80 pct. af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Stk. 2. Orlovsydelsen til fuldtidsforsikrede deltidsbeskæftigede  

 udgør l/37 af ydelsen efter stk. 1 for hver time, lønmodtageren de sidste 10  

 uger før orloven gennemsnitlig ugentlig har arbejdet for arbejdsgiveren.
 Stk. 3. Orlovsydelsen til deltidsforsikrede udgør 80 pct. af  

 højeste dagpenge, jf. § 70 i lov om arbejdsløshedsforsikring m.v.
 Stk. 4. Orlovsydelsen til ikkeforsikrede fuldtidsbeskæftigede  

 personer udgør et beløb svarende til 80 pct. af arbejdsløshedsdagpengenes  

 højeste sats for fuldtidsforsikrede, jf. § 47 i lov om  

 arbejdsløshedsforsikring m.v.
 Stk. 5. Orlovsydelsen til ikkeforsikrede deltidsbeskæftigede  

 personer udgør et beløb svarende til 80 pct. af arbejdsløshedsdagspengenes  

 højeste sats for deltidsforsikrede, jf. § 70 i lov om  

 arbejdsløshedsforsikring m.v.
 Stk. 6. Orlovsydelse til kontanthjælpsmodtagere svarer til den  

 kontanthjælp, som orlovspersonen er berettiget til.
 Stk. 7. Socialministeren fastsætter efter forhandling med  

 arbejdsministeren nærmere regler om orlovsydelse til kontanthjælpsmodtagere,  

 herunder om afgrænsningen af personkredsen og beregningen af orlovsydelsen.
 Stk. 8. Socialministeren fastsætter efter forhandling med  

 arbejdsministeren endvidere nærmere regler om fradrag for arbejde og  

 indtægter i orlovsydelsen for ikkeforsikrede.
Kapitel 5 Særlige adgangskrav § 16. I en overgangsperiode frem til udgangen af 1994 kan  

 lønmodtagere og selvstændige erhvervsdrivende opnå adgang til orlov, uanset  

 at de ikke opfylder kravet om ret til dagpenge efter §§ 2 og 7.
Kapitel 6 Gentagen orlov § 17. Orlov til børnepasning begrænses ikke af udnyttelse af  

 orlovsordninger efter kapitel 2 og 3.
 Stk. 2. Ledige med ret til ydelser efter lov om  

 arbejdsløshedsforsikring m.v. kan højst anvende orlov til uddannelse i 2 år i  

 forbindelse med den 7-årige ydelsesperiode efter lov om  

 arbejdsløshedsforsikring m.v.
 Stk. 3. Beskæftigede lønmodtagere med adgang til orlov til  

 uddannelse og orlov til sabbat kan højst anvende disse ordninger samlet i 1  

 år inden for en periode på 5 år.
 Stk. 4. Selvstændige erhvervsdrivende kan højst opnå adgang til  

 orlov til uddannelse i 1 år inden for en periode på 5 år.
Kapitel 7 Fælles bestemmelser § 18. Når beskæftigede lønmodtagere og arbejdsgivere indgår aftale  

 om orlov, skal aftalen indeholde nærmere vilkår for tilbagevenden til  

 arbejdspladsen.
 § 19. Orlovsydelsen udbetales til personen på orlov.
 Stk. 2. For beskæftigede lønmodtagere kan orlovsydelsen udbetales  

 til arbejdsgiveren i de tilfælde, hvor arbejdsgiveren udbetaler en løn, der  

 overstiger orlovsydelsen.
 Stk. 3. Der kan kun modtages orlovsydelse efter en af  

 orlovsordningerne ad gangen.
 Stk. 4. Modtages der statens uddannelsesstøtte, anden lignende  

 offentlig ydelse til uddannelse, løn under sygdom eller barsel eller ydelse  

 efter lov om dagpenge ved sygdom eller fødsel, kan der ikke samtidig modtages  

 orlovsydelse.
 Stk. 5. Hvor der er ret til godtgørelse efter lov om  

 arbejdsmarkedsuddannelser, kan der ikke oppebæres orlovsydelse.
 Stk. 6. Modtages der orlovsydelse, kan der ikke samtidig modtages  

 kontanthjælp.
Stk. 7. Der sker fradrag i orlovsydelsen efter reglerne i §§ 58,  

 59 og 73 i lov om arbejdsløshedsforsikring m.v.
For beskæftigede lønmodtagere  

 har arbejdsgiveren dog adgang til at supplere orlovsydelsen med et aftalt  

 beløb, uden at der sker fradrag i orlovsydelsen.
 § 20. Loven indskrænker ikke videregående orlovsret efter andre  

 love og bestemmelser og efter overenskomster eller aftaler mellem  

 arbejdsgivere og lønmodtagere.
 § 21. Arbejdsformidlingen administrerer orlovsordningerne og har  

 pligt til at underrette arbejdsløshedskasserne og kommunen om forhold af  

 betydning for udbetaling af orlovsydelsen.
Stk. 2. Orlovsydelsen udbetales til medlemmer af en  

 arbejdsløshedskasse af kassen.
Personer, der modtager kontanthjælp, og  

 ikkeforsikrede får ydelsen udbetalt af kommunen.
 Stk. 3. Staten yder forskud eller refusion til udbetaling af  

 orlovsydelserne fra statsanerkendte arbejdsløshedskasser efter reglerne i §§  

 79-82 i lov om arbejdsløshedsforsikring m.v.
 Stk. 4. Arbejdsformidlingen kan yde arbejdsgiverne bistand i  

 forbindelse med orlovsaftaler, ansættelse af ledige i orlovsstillinger samt  

 bistand til virksomhedens uddannelsesplanlægning m.v.
 Stk. 5. Arbejdsministeren fastsætter nærmere regler efter stk. 1,  

 herunder regler om arbejdsløshedskassernes opgaver, lediges og selvstændige  

 erhvervsdrivendes meddelelse til arbejdsformidlingen, arbejdsløshedskasserne  

 og kommunerne om afholdelse af orlov og meddelelse om indgåelse af  

 orlovsaftaler.
 Stk. 6. Arbejdsministeren fastsætter endvidere nærmere regler om  

 beregning af orlovsydelsen efter §§ 6, 8 og 15.
 Stk. 7. Arbejdsformidlingens afgørelser kan ikke indbringes for  

 anden administrativ myndighed.
Kapitel 8 Ikrafttræden m.v.
 § 22. Loven træder i kraft den 1. januar 1994.
 Stk. 2. Loven revideres senest med udgangen af 1995. Aftaler om  

 orlov til sabbat skal være godkendt af arbejdsformidlingen før 1. januar 1995  

 og kan ikke løbe længere end til udgangen af 1995.
 Stk. 3. Der kan ikke etableres orlovsordninger om uddannelse og  

 børnepasning, der løber længere end til udgangen af 1996.
