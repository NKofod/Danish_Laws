Fremsat den 1. november 2000 af  

 økonomiministeren (Marianne Jelved) Forslag til Lov om Innovationsforeninger Kapitel 1 Indledende bestemmelser § 1. Denne lov finder anvendelse på  

 innovationsforeninger, 1)	som har til formål fra ét eller flere medlemmer at  

 modtage midler, og som fortrinsvis anbringer de modtagne midler i  

 kapitalandele i og udlån til små eller mellemstore aktieselskaber  

 eller anpartsselskaber i overensstemmelse med reglerne i kapitel 8, og 2)	som kun indløser en deltagers andel af formuen efter  

 vedtægternes bestemmelse herom, jf. § 9 stk. 1, nr.  

 15.
 § 2. Medlem af foreningen er enhver ejer af en andel af  

 foreningens formue.
Stk. 2. Andele i en innovationsforening skal mindst have en  

 pålydende værdi på 500.000 kr.
Enhver andel i en forenings  

 formue skal medføre samme rettigheder, jf. dog § 11.
 Stk. 3. En innovationsforening kan ikke drive anden virksomhed  

 end nævnt i § 1.
 § 3. En forening kan opdeles i afdelinger, hver baseret  

 på en bestemt del af aktiverne.
Stk. 2. Afdelingerne hæfter solidarisk for forpligtelser  

 og gæld.
Der skal dog først søges fyldestgørelse  

 hos den afdeling, der har indgået forpligtelsen.
Først når  

 det godtgøres, at afdelingen ikke kan opfylde sine forpligtelser, kan  

 kravet gøres gældende mod foreningen eller de øvrige  

 afdelinger.
§ 4. Innovationsforeninger er forpligtede og eneberettigede  

 til i deres navn at benytte ordet »innovationsforening«.
Andre virksomheder  

 må ikke i deres navn eller til betegnelse af virksomheden benytte ordet  

 »innovationsforening« eller betegnelser, der er egnet til at fremkalde det  

 indtryk, at de er sådanne foreninger.
Kapitel 2 Godkendelse, vedtægter m.v.
 § 5. En innovationsforening eller afdeling skal for at kunne  

 udøve virksomhed godkendes af Finanstilsynet og registreres i  

 Erhvervs- og Selskabsstyrelsen.
 Stk. 2. For anmeldelse og registrering gælder  

 aktieselskabslovens bestemmelser tilsvarende.
Stk. 3. Godkendelse er, foruden det der er nævnt i  

 § 6 og § 7, betinget af, at 1)	foreningen eller afdelingen er gyldigt stiftet, og 2)	foreningen eller afdelingen har en formue på mindst 100 mio.  

 kr.
 § 6. Foreningens eller afdelingens minimumsformue skal enten  

 være tegnet på den stiftende generalforsamling, eller også  

 skal der stilles en ubetinget garanti af et pengeinstitut eller et  

 forsikringsselskab om tegning af foreningsandele for  

 minimumsbeløbet.
§ 7. Finanstilsynet kan nægte godkendelse af en  

 forening, hvis et medlem af direktionen eller bestyrelsen 1)	er dømt for strafbart forhold, og det udviste forhold  

 begrunder en nærliggende fare for misbrug af stillingen eller hvervet  

 eller 2)	i stilling eller erhverv har udvist en sådan adfærd, at  

 der er grund til at antage, at den pågældende ikke vil varetage  

 stillingen eller hvervet på forsvarlig måde.
§ 8. Afslag på ansøgning om godkendelse skal  

 begrundes og meddeles foreningen senest 6 måneder efter  

 ansøgningens modtagelse eller, hvis ansøgningen er  

 ufuldstændig, senest 6 måneder efter, at foreningen har fremsendt  

 de oplysninger, der er nødvendige for at træffe  

 afgørelse.
Der træffes under alle omstændigheder  

 afgørelse senest 12 måneder efter ansøgningens  

 modtagelse.
§ 9. En forenings vedtægter skal indeholde bestemmelser  

 om 1)	foreningens navn og eventuelle binavne, 2)	den kommune her i landet, hvor foreningen skal have hjemsted  

 (hovedkontor), 3)	bestemmelser om, hvorvidt foreningen henvender sig til ét  

 eller flere medlemmer, 4)	foreningens eventuelle opdeling i afdelinger, 5)	hvorledes foreningens værdipapirer og øvrige aktiver  

 skal opbevares, 6)	indkaldelse til generalforsamlinger, herunder om tid og sted for  

 disse, 7)	hvilke anliggender der skal behandles på den ordinære  

 generalforsamling, 8)	stemmeretten og dennes udøvelse, herunder eventuelle  

 begrænsninger i stemmeretten, 9)	vedtagelse af forslag på generalforsamlingen, herunder om  

 ændring af vedtægter og om foreningens opløsning eller  

 omdannelse, 10)	bestyrelse, direktion samt revision, 11)	hvem der har ret til at tegne foreningen, herunder hvem der  

 udøver stemmeretten på foreningens værdipapirer, 12)	hvorvidt foreningen eller afdelingen er bevisudstedende eller  

 kontoførende, 13)	foreningsandelenes størrelse (pålydende) og udformning  

 af eventuelle medlemsbeviser, 14)	hvorvidt foreningsandelene skal lyde på navn eller kan lyde  

 på ihændehaver, og om der gælder begrænsninger i  

 foreningsandelenes omsættelighed, 15)	at foreningen ikke er åben for løbende emission, og at  

 intet medlem kan kræve sig indløst.
Dog kan det på  

 generalforsamlingen med samme majoritet som til vedtægtsændring,  

 jf. § 12, besluttes, at foreningen skal være åben for  

 nyemission eller indløsning på nærmere angivne  

 tidspunkter.
Ved indløsning i disse tilfælde skal medlemmerne  

 have indløst forholdsvis lige store andele af formuen, med mindre der  

 på generalforsamlingen med enstemmighed træffes beslutning om en  

 anden indløsningsfordeling, 16)	hvorledes der skal forholdes med foreningens overskud, 17)	hæftelsesform for foreningen, for eventuelle afdelinger samt  

 for det enkelte medlem, 18)	hvorledes foreningens aktiver værdiansættes, 19)	hvorledes emissions- og indløsningsprisen for  

 foreningsandelene fastsættes, 20)	hvilke omkostninger der påhviler foreningen samt et maksimum  

 for, hvor stor en andel omkostningerne må udgøre af den  

 højeste formue i regnskabsåret, 21)	regnskabsaflæggelse og fordeling af årsoverskud, 22)	revision af årsregnskabet samt medlemmernes adgang til at  

 gøre sig bekendt med dette og 23)	bestemmelser om de almindelige regler for foreningens anbringelse  

 af formuen, herunder foreningens anvendelse af afledte finansielle  

 instrumenter.
Kapitel 3 Generalforsamling, ledelse m.v.
 § 10. Generalforsamlingen er foreningens øverste  

 myndighed.
 Stk. 2. Medlemmernes ret til at træffe beslutning i  

 foreningen udøves på generalforsamlingen, jf. dog  

 stk. 3.
Stk. 3. De beføjelser, der udøves af foreningens  

 generalforsamling, tilkommer på generalforsamlingen en afdelings  

 medlemmer, for så vidt angår 1)	godkendelse af afdelingens årsregnskab, 2)	ændring af vedtægternes regler for anbringelse af  

 afdelingens formue og 3)	afdelingens opløsning, fusion eller spaltning.
 Stk. 4. Ved beslutninger i henhold til stk. 3 finder  

 stk. 2, 5 og 6 samt §§ 11 og 12 tilsvarende anvendelse.
 Stk. 5. Ethvert medlem har ret til i overensstemmelse med  

 vedtægternes regler herom at kræve et bestemt emne optaget  

 på dagsordenen.
 Stk. 6. Bestyrelsen og direktionen skal, når det  

 forlanges af et medlem og det efter bestyrelsens skøn kan ske uden  

 væsentlig skade for foreningen, meddele til rådighed  

 stående oplysninger på generalforsamlingen om alle forhold, som  

 er af betydning for bedømmelsen af årsregnskabet og foreningens  

 stilling i øvrigt eller for spørgsmål, hvorom beslutning  

 skal træffes på generalforsamlingen.
§ 11. Ethvert medlem skal sikres stemmeret på  

 generalforsamlingen i forhold til sin andel.
Ethvert medlem skal dog mindst  

 have én stemme.
Det kan i vedtægterne bestemmes, at intet medlem  

 kan afgive stemme for mere end en vis procentdel af formuen eller for mere  

 end et bestemt beløb.
 Stk. 2. Er stemmeret betinget af notering i foreningens  

 protokol, kan noteringsfristen ikke være længere end 4 uger.
§ 12. Til vedtagelse af beslutning om ændring af  

 vedtægterne kræves, at mindst halvdelen af formuen er  

 repræsenteret på generalforsamlingen, og at beslutningen vedtages  

 med mindst to tredjedele af de afgivne stemmer.
Er halvdelen af formuen ikke  

 repræsenteret på generalforsamlingen, men stemmer to tredjedele  

 af de afgivne stemmer for forslaget, kan forslaget vedtages på en  

 ekstraordinær generalforsamling, der indkaldes med mindst 3 ugers  

 varsel.
På den ekstraordinære generalforsamling kan forslaget  

 vedtages med to tredjedele af de afgivne stemmer uden hensyn til, hvor stor  

 en del af formuen der er repræsenteret.
Beslutningen skal i  

 øvrigt opfylde de yderligere forskrifter, som vedtægterne  

 måtte indeholde.
 Stk. 2. Ændring af vedtægterne for så vidt  

 angår stiftelse af nye afdelinger kan ikke træde i kraft,  

 før afdelingen er godkendt af Finanstilsynet.
§ 13. Bestyrelsen og direktionen forestår ledelsen af  

 foreningens anliggender.
Bestyrelsen og direktionen skal handle i  

 medlemmernes interesse.
 Stk. 2. Bestyrelsen skal bestå af mindst 3 medlemmer,  

 der vælges af generalforsamlingen.
Stk. 3. Bestyrelsen skal sørge for en forsvarlig  

 organisation af foreningens virksomhed, der skal udøves i  

 overensstemmelse med loven og foreningens vedtægter.
Bestyrelsen skal  

 tage stilling til, om foreningens formueforhold til enhver tid er forsvarlige  

 i forhold til foreningens drift.
Bestyrelsen skal påse, at  

 bogføring og formueforvaltning kontrolleres på en efter  

 foreningens forhold tilfredsstillende måde.
 Stk. 4. Bestyrelsen skal ved en forretningsorden træffe  

 nærmere bestemmelse om udøvelsen af sit hverv.
 Stk. 5. Bestyrelsen skal udfærdige skriftlige  

 retningslinjer for foreningens væsentligste aktivitetsområder,  

 hvori arbejdsdelingen mellem bestyrelsen og direktionen fastlægges.
 Stk. 6. Et eksemplar af de i stk. 5 nævnte  

 retningslinjer skal indsendes til Finanstilsynet, der ligeledes skal  

 orienteres skriftligt om eventuelle ændringer heri.
§ 14. Bestyrelsen ansætter en direktion, der varetager  

 den daglige ledelse af foreningen.
Direktionen skal derved følge de  

 retningslinjer og anvisninger, som bestyrelsen har givet.
Den daglige ledelse  

 omfatter ikke dispositioner, der efter foreningens forhold er af  

 usædvanlig art eller af stor betydning.
Sådanne dispositioner kan  

 direktionen kun foretage efter særlig bemyndigelse fra bestyrelsen,  

 medmindre bestyrelsens beslutning ikke kan afventes uden væsentlig  

 ulempe for foreningens virksomhed.
Bestyrelsen skal i så fald snarest  

 muligt underrettes om den trufne disposition.
Stk. 2. Direktører, vicedirektører,  

 underdirektører og dermed ligestillede samt interne revisions- og  

 vicerevisionschefer må ikke eje eller drive selvstændig  

 erhvervsvirksomhed eller som bestyrelsesmedlem, funktionær eller  

 på anden måde deltage i ledelsen eller driften af anden  

 erhvervsvirksomhed end foreningen, jf. dog stk. 3-5 og §§ 15-17. De  

 kan dog eje, drive og deltage i administrationen af fast ejendom.
Endvidere  

 kan direktører med bestyrelsens tilladelse midlertidigt eje eller  

 drive selvstændig erhvervsvirksomhed, som de ejer ved  

 tiltrædelsen af deres stilling i foreningen eller senere arver, hvis en  

 umiddelbar afhændelse af erhvervsvirksomheden vil være forbundet  

 med et økonomisk tab.
Direktionen kan give tilsvarende tilladelse til  

 vicedirektører, underdirektører og dermed ligestillede samt  

 interne revisions- og vicerevisionschefer.
 Stk. 3. Forbudet i stk. 2 gælder ikke for hverv i  

 foreninger, institutioner, råd, nævn og lignende, der ikke har  

 til formål at fremme deltagernes økonomiske interesser gennem  

 erhvervsdrift.
 Stk. 4. I foreninger, hvor direktøren er den eneste  

 ansatte eller ikke har fuldtidsbeskæftigelse, finder stk. 2 ikke  

 anvendelse.
 Stk. 5. De i stk. 2 nævnte personer kan dog  

 varetage tilsvarende stillinger i andre innovationsforeninger.
§ 15. Bestyrelsen kan tillade, at en direktør kan  

 være bestyrelsesmedlem i et pengeinstitut, et realkreditinstitut, et  

 forsikringsselskab, en investeringsforening eller specialforening eller i et  

 fondsmæglerselskab, jf. dog § 17. Direktionen kan give tilsvarende  

 tilladelse til vicedirektører, underdirektører og dermed  

 ligestillede.
Den pågældende må dog ikke varetage hvervet  

 som bestyrelsesformand.
 Stk. 2. Hvervet kan kun bestrides, såfremt der ikke er  

 personsammenfald for flertallet af medlemmerne i bestyrelsen for det  

 pågældende selskab og foreningens bestyrelse.
 Stk. 3. Samtlige tilladelser givet af bestyrelsen i  

 medfør af stk. 1 skal fremgå af bestyrelsens  

 forhandlingsprotokol.
 Stk. 4. Foreningens årsregnskab skal indeholde oplysning  

 om de i stk. 1 nævnte hverv.
 § 16. Bestyrelsen kan tillade, at direktører kan  

 være bestyrelsesmedlem i andre erhvervsvirksomheder end de i § 15  

 nævnte institutter og virksomheder, jf. dog § 17. Direktionen kan  

 give tilsvarende tilladelse til vicedirektører, underdirektører  

 og dermed ligestillede.
 Stk. 2. Bestyrelsen kan desuden tillade, at en direktør  

 kan være bestyrelsesmedlem i de i § 7 i lov om  

 værdipapirhandel m.v. nævnte selskaber, jf. dog § 17.  

 Direktionen kan give tilsvarende tilladelse til vicedirektører,  

 underdirektører og dermed ligestillede.
 Stk. 3. § 15, stk. 3 og 4, finder tilsvarende  

 anvendelse.
 § 17. En direktør, vicedirektør,  

 underdirektør og en dermed ligestillet kan højst være  

 medlem af 10 bestyrelser i de erhvervsvirksomheder, der er omfattet af  

 §§ 15 og 16, heraf 5 bestyrelser i erhvervsvirksomheder, der er  

 børsnoterede eller har en egenkapital på over 50 mio. kr.
§ 18. Bestyrelsesmedlemmer og direktører skal  

 være myndige.
Direktører og mindst halvdelen af bestyrelsens  

 medlemmer skal have bopæl her i landet, medmindre  

 økonomiministeren undtager fra dette krav.
Kravet om bopæl  

 anvendes ikke, i det omfang andet er fastsat i medfør af international  

 aftale eller ved bestemmelser fastsat af økonomiministeren.
§ 19. Hvervet som bestyrelsesmedlem kan hverken forenes med  

 stillingen som direktør eller intern revisionschef i foreningen.
Dog  

 kan bestyrelsen i en direktørs forfald midlertidigt beskikke et af  

 sine medlemmer til direktør.
Den pågældende kan i så  

 fald ikke udøve stemmeret i bestyrelsen.
§ 20. Direktører, vicedirektører,  

 underdirektører og dermed ligestillede samt interne revisions- og  

 vicerevisionschefer i en innovationsforening må ikke for egen regning  

 udføre eller deltage i spekulationsforretninger.
Det samme  

 gælder for andre ledende medarbejdere med et særligt ansvar for  

 fonds- eller valutafunktioner.
 Stk. 2. Bestyrelsen er forpligtet til at udarbejde interne  

 retningslinjer for, hvilke andre medarbejdere der ikke for egen regning  

 må udføre eller deltage i spekulationsforretninger.  

 Retningslinjerne skal omfatte ledende medarbejdere med ansvar for fonds-  

 eller valutafunktioner, der ikke er omfattet af stk. 1.
 Stk. 3. Finanstilsynet fastsætter nærmere regler  

 om, hvilke formuedispositioner der udgør spekulationsforretninger.
Stk. 4. Medlemmer af ledelsen af en innovationsforening  

 må ikke uden samtykke fra foreningens bestyrelse overdrage  

 værdipapirer eller andet til foreningen eller erhverve sådanne  

 aktiver fra foreningen.
Samtykke skal gives i hvert enkelt tilfælde og  

 indføres i bestyrelsens forhandlingsprotokol.
 Stk. 5. Et bestyrelsesmedlem eller en direktør må  

 ikke deltage i behandling af spørgsmål om aftaler mellem  

 foreningen og den pågældende selv eller om søgsmål  

 mod den pågældende selv eller søgsmål mod tredjemand  

 eller om aftale mellem foreningen og tredjemand, hvis bestyrelsesmedlemmet  

 eller direktøren deri har en væsentlig interesse, der kan  

 være stridende mod foreningens.
 Stk. 6. En direktør kan ikke bestride hverv som  

 direktør i en innovationsforening, såfremt den  

 pågældende har anmeldt betalingsstandsning, er under  

 konkursbehandling, har indgivet begæring om gældssanering, eller  

 der er indledt forhandling om tvangsakkord.
 § 21. Bestyrelsen skal for direktører,  

 vicedirektører, underdirektører og dermed ligestillede  

 udarbejde retningslinjer om indberetning til bestyrelsen af  

 formuedispositioner omfattet af de særlige undtagelser, som  

 fremgår af bekendtgørelsen udstedt i medfør af § 20,  

 stk. 3.
 Stk. 2. På baggrund af de foretagne indberetninger skal  

 den valgte revision i revisionsprotokollen vedrørende  

 årsregnskabet afgive erklæring om, hvorvidt indberetningerne har  

 givet anledning til bemærkninger, jf. § 20, stk. 3.
 § 22. Den valgte revision skal én gang om året  

 gennemgå foreningens interne retningslinjer vedrørende  

 indberetning efter § 21, stk. 1, og afgive erklæring i  

 revisionsprotokollen vedrørende årsregnskabet om, hvorvidt  

 foreningens forretningsgange på dette område er betryggende.
 § 23. Bestyrelsesmedlemmer, revisorer, direktører og de  

 øvrige ansatte i en innovationsforening, må ikke uberettiget  

 røbe, hvad de under udøvelse af deres stilling eller hverv har  

 fået kundskab om.
Kapitel 4 Almindelige bestemmelser § 24. En innovationsforening eller afdeling må ikke  

 optage lån.
Stk. 2. Finanstilsynet kan dog tillade, at en forening eller  

 afdeling 1)	optager kortfristede lån på højst 10 pct. af  

 formuen for at udnytte tegningsrettigheder og 2)	optager lån på højst 10 pct. af formuen til  

 erhvervelse af ejendomme, der er nødvendige til udøvelse af  

 dens virksomhed.
 Stk. 3. De i stk. 2, nr. 1 og 2, omhandlede lån  

 må i alt højst udgøre 15 pct. af foreningens eller  

 afdelingens formue.
 § 25. Andele i en innovationsforening eller afdeling kan kun  

 tegnes mod samtidig indbetaling af emissionsprisen.
 Stk. 2. Andele må ikke tegnes til en kurs, der er mindre  

 end andelens pålydende.
Stk. 3. Udstedelse af fondsandele kan ske ved  

 overførsel af foreningens overskud til foreningskapitalen.
Overskuddet  

 skal fremgå af foreningens årsregnskab.
§ 26. En forenings eller afdelings overskud  

 (nettoindtægt) skal enten udloddes til medlemmerne i form af udbytte  

 eller henlægges til forøgelse af formuen i overensstemmelse med  

 vedtægternes bestemmelser herom.
Mindst én gang om året  

 skal foreningen eller afdelingen udbetale udbytte eller i tilfælde af  

 henlæggelse underrette medlemmerne om det henlagte beløbs  

 størrelse.
 Stk. 2. Generalforsamlingen i udbyttebetalende foreninger kan  

 efter vedtægternes bestemmelser herom beslutte, at den efter  

 stk. 1 opgjorte udlodning helt eller delvis overføres til  

 udlodning for efterfølgende regnskabsår.
 § 27. En forening eller afdeling skal indløse andele  

 efter vedtægternes bestemmelse herom, jf. § 9, stk. 1, nr.  

 15.
 Stk. 2. Såfremt bestyrelsen i en forening eller afdeling  

 skønner, at imødekommelse af en på en generalforsamling  

 truffet beslutning om indløsning kan bevirke, at den resterende formue  

 vil komme under lovens eller vedtægternes mindstekrav eller kan betyde  

 en risiko for forskelsbehandling af foreningens kreditorer, skal foreningen  

 udsætte indløsningen og indberette det til Finanstilsynet.  

 Samtidig skal der gives meddelelse om, hvorvidt foreningen henholdsvis  

 afdelingen søges videreført ved reetablering af formuen, jf.  

 § 5, stk. 3, nr. 2, eller om bestyrelsen vil forelægge et  

 forslag til beslutning om opløsning af foreningen eller afdelingen for  

 generalforsamlingen.
 Stk. 3. Finanstilsynet kan kræve, at foreningen  

 udsætter indløsningen af andele.
 § 28. En forening eller afdeling må ikke udføre  

 eller deltage i spekulationsforretninger.
 § 29. Værdipapirer med undtagelse af de i § 43  

 omhandlede, der noteres på en fondsbørs eller handles på  

 et andet reguleret marked som nævnt i § 44, stk. 1, skal,  

 såfremt de handles uden for fondsbørsen eller markedet, handles  

 til samme eller en for foreningen mere fordelagtig pris end den, der  

 omsætningens størrelse taget i betragtning kunne opnås  

 på fondsbørsen eller det regulerede marked.
Kapitel 5 Prospekt, oplysninger til medlemmerne og  

 offentliggørelse af emissions- og indløsningsprisen § 30. Ved udbud af andele skal foreningen eller afdelingen  

 udarbejde et prospekt.
Prospektet skal holdes ajour.
 Stk. 2. Finanstilsynet fastsætter bestemmelser om de  

 oplysninger som prospektet skal indeholde, samt om anden information til  

 investorerne.
 Stk. 3. Prospektet skal senest dagen efter  

 offentliggørelsen være modtaget i Finanstilsynet.
§ 31. Enhver opfordring fra en forening til køb af  

 andele i foreningen skal indeholde oplysninger om prospektet og dets  

 udleveringssted.
Prospektet og det seneste reviderede årsregnskab skal  

 på begæring udleveres vederlagsfrit til de, som opfordringen  

 rettes til.
 § 32. En forening skal på et medlems forlangende oplyse  

 den indre værdi og for så vidt angår foreninger, der er  

 åbne for emission og indløsning, emissionsprisen og prisen ved  

 indløsning.
 Stk. 2. Ved enhver tegning eller indløsning af andele  

 skal der gives oplysning om emissionsprisen eller prisen ved  

 indløsning.
Kapitel 6 Medlemsbeviser m.v.
 § 33. For medlemmernes andele af foreningens formue skal en  

 forening eller afdeling til ethvert medlem udstede et eller flere  

 medlemsbeviser, hvis foreningen eller afdelingen er bevisudstedende, eller  

 anden dokumentation, hvis foreningen eller afdelingen er  

 kontoførende.
§ 34. Overdrages et medlemssbevis til eje eller pant, finder  

 § 14, stk. 1 og 2, i lov om gældsbreve tilsvarende  

 anvendelse.
Dette gælder dog ikke, hvis der i henhold til en  

 bestemmelse i foreningens vedtægter er taget utvetydigt og  

 iøjnefaldende forbehold i medlemsbeviset lydende på, at det ikke  

 er et omsætningsbevis eller hvis medlemsbeviset er udstedt gennem en  

 værdipapircentral.
 § 35. Et til ihændehaveren udstedt medlemsbevis bliver  

 ved med at være et ihændehaverpapir, selv om det forsynes med  

 foreningens påtegning om, at ejerens navn er noteret, hvis navnet ikke  

 er påført beviset.
 Stk. 2. På udbyttekuponer finder §§ 24 og 25 i lov  

 om gældsbreve tilsvarende anvendelse.
§ 36. Mortifikation af medlemssbeviser uden dom kan kun ske,  

 såfremt foreningens vedtægter og medlemssbeviser indeholder  

 bestemmelser herom.
Mortifikationsindkaldelse skal indrykkes i Statstidende i  

 det første nummer i et kvartal med følgende varsel:
 1)	Mindst 4 uger ved mortifikation af medlemsbeviser, der ikke er  

 omsætningspapirer.
 2)	Mindst 6 måneder ved mortifikation af andre  

 medlemsbeviser.
Stk. 2. Bestemmelserne i stk. 1 finder tilsvarende  

 anvendelse på kuponer.
Kuponark kan mortificeres uden dom sammen med et  

 medlemsbevis, hvortil de hører, såfremt vedtægterne ikke  

 bestemmer andet.
Kapitel 7 Tilbagekaldelse af godkendelse, opløsning, fusion  

 og spaltning § 37. Finanstilsynet kan tilbagekalde en forenings eller  

 afdelings godkendelse, hvis 1)	foreningen eller afdelingen ikke længere opfylder  

 betingelserne for at få godkendelse, jf. §§ 5-7, 2)	foreningen eller afdelingen gør sig skyldig i grov eller  

 gentagen overtrædelse af bestemmelser i denne lov eller af forskrifter  

 udstedt i medfør af loven, 3)	foreningens eller afdelingens virksomhed ikke påbegyndes  

 senest 12 måneder efter godkendelsens meddelelse eller 4)	foreningens eller afdelingens virksomhed ikke udøves i en  

 periode på over 6 måneder.
 Stk. 2. Afgørelser om tilbagekaldelse af godkendelse  

 skal begrundes og meddeles foreningen.
 § 38. Tilbagekaldes godkendelsen af en forening eller  

 afdeling, skal foreningen eller afdelingen opløses, jf. dog  

 stk. 3.
Stk. 2. Er der ikke fastsat andet i lovgivningen,  

 træffes beslutning om opløsning af en forening af  

 generalforsamlingen og gennemføres ved likvidation.
Finanstilsynet kan  

 fastsætte en frist for denne beslutnings vedtagelse.
Overskrides  

 fristen, kan Finanstilsynet beslutte, at foreningen træder i  

 likvidation.
 Stk. 3. På den i stk. 2 nævnte  

 generalforsamling kan i stedet træffes beslutning om, at  

 innovationsforeningens virksomhed skal fortsætte uden at være  

 reguleret af denne lov, således at innovationsforeningen omdannes.
§ 39. De for aktieselskaber gældende  

 opløsningsbestemmelser finder med de fornødne tillempelser  

 tilsvarende anvendelse på foreninger omfattet af denne lov samt  

 afdelinger heraf, når generalforsamlingen har truffet beslutning om  

 opløsning.
Aktieselskabslovens § 123 kan ikke fraviges.
 § 40. Finanstilsynet kan udnævne en likvidator til  

 sammen med den eller de af generalforsamlingen valgte at foretage  

 likvidationen, såfremt hensynet til foreningens medlemmer eller  

 kreditorer taler herfor, jf. § 39.
 § 41. Bestemmelserne i denne lov om Finanstilsynets  

 beføjelser og om foreningernes pligter over for Finanstilsynet finder  

 tilsvarende anvendelse på foreninger, der er under  

 opløsning.
 § 42. En beslutning om fusion af to eller flere foreninger  

 eller af to eller flere afdelinger af samme forening samt beslutning om  

 spaltning af en forening eller en afdeling heraf er ikke gyldig, før  

 Finanstilsynet har givet tilladelse til fusionen eller spaltningen.
Stk. 2. De for aktieselskaber gældende bestemmelser om  

 fusion og spaltning i aktieselskabsloven finder tilsvarende anvendelse  

 på foreninger og afdelinger heraf.
Foreningen skal sørge for  

 offentliggørelse af beslutning om fusion eller spaltning i  

 Statstidende og fremlægge materialet på foreningens kontor.
 Stk. 3. Finanstilsynet kan meddele tilladelse til, at en  

 afdeling af en forening overflyttes til en anden forening.
Kapitel 8 Innovationsforeningers anbringelse af midler og  

 likviditet m.v.
§ 43. En innovationsforening skal fortrinsvis investere sin  

 formue som unoterede kapitalandele i aktieselskaber og anpartsselskaber.
En  

 forening kan tillige yde lån til de selskaber, hvori den besidder  

 unoterede kapitalandele.
Endvidere kan foreningen investere sin formue i  

 noterede aktier udstedt af selskaber med en aktiekapital på under 100  

 mio. kr.
 Stk. 2. Højst 10 pct. af formuen kan på  

 investeringstidspunktet investeres i kapitalandele og udlån til det  

 samme selskab omfattet af stk. 1. En forening kan dog uanset  

 grænsen i 1. pkt. investere sin formue gennem enheder, der udelukkende  

 investerer de indkomne midler i unoterede aktier og anparter i aktieselskaber  

 og anpartsselskaber, såfremt højst 10 pct. af enhedens formue  

 på investeringstidspunktet kan investeres i kapitalandele og  

 udlån til det samme selskab.
 Stk. 3. Finanstilsynet fastsætter regler om foreningens  

 informationspligt, herunder om de oplysninger, foreningen skal give om de  

 selskaber, i hvilke formuen placeres.
§ 44. En innovationsforening må udover de i § 43  

 nævnte aktiver udelukkende i accessorisk omfang anbringe sin formue i  

 likvide midler og i andre værdipapirer, der er optaget til notering  

 på en fondsbørs, eller som handles på et andet reguleret  

 marked, der er offentligt anerkendt, regelmæssigt arbejdende og  

 åbent for offentligheden.
Såfremt fondsbørsen eller  

 markedet ikke befinder sig i en stat, der er medlem af Den Europæiske  

 Union, eller som Fællesskabet har indgået aftale med, skal  

 fondsbørsen eller markedet være godkendt af Finanstilsynet.  

 Finanstilsynetets godkendelse kan fremgå af den godkendelse, der  

 tidligere er givet i forbindelse med godkendelse af foreningens  

 vedtægter, såfremt fondsbørsen eller markedet  

 fremgår heraf.
 Stk. 2. Foreningen kan endvidere erhverve løsøre  

 og fast ejendom, som er påkrævet for udøvelse af dens  

 virksomhed.
 Stk. 3. Finanstilsynet kan fastsætte nærmere  

 regler for en innovationsforenings adgang til at anbringe midler i  

 finansielle instrumenter.
 § 45. Den samlede sum af en innovationsforenings eller  

 afdelings kapitalandele i og udlån til det samme aktieselskab eller  

 anpartsselskab omfattet af § 43, stk. 1, må ikke overstige 30  

 pct. af selskabets aktie- eller anpartskapital.
 Stk. 2. En innovationsforening eller en afdeling må  

 højst investere 10 pct. af sin formue i de i § 44 nævnte  

 værdipapirer udstedt af en enkelt udsteder.
 § 46. En innovationsforening må ikke investere i andele  

 i andre innovationsforeninger, der har samme ledelse eller på anden  

 måde er nærstående med foreningen.
 Stk. 2. Finanstilsynet kan fastsætte nærmere  

 regler for tilladelse til at foretage investeringer i andre  

 investeringsforetagender.
Kapitel 9 Grænseoverskridende virksomhed § 47. En dansk innovationsforening, der agter at  

 markedsføre sine andele i udlandet, skal forinden give meddelelse  

 herom til Finanstilsynet samt til de kompetente myndigheder i den anden  

 stat.
Kapitel 10 Årsregnskab § 48. Lov om visse selskabers aflæggelse af  

 årsregnskab m.v. (årsregnskabsloven) finder anvendelse på  

 innovationsforeninger med de afvigelser, der følger af  

 innovationsforeningernes særlige forhold.
Kapitel 11 Tilsyn § 49. Finanstilsynet påser overholdelsen af loven og af  

 de bestemmelser, der er udstedt i medfør af loven med undtagelse af  

 § 20, stk. 1 og 3. Erhvervs- og Selskabsstyrelsen påser  

 overholdelsen af § 5, stk. 2.
§ 50. Foreningerne skal give Finanstilsynet de oplysninger,  

 der er nødvendige for tilsynets virksomhed.
Finanstilsynet kan til  

 enhver tid mod behørig legitimation uden retskendelse få adgang  

 til en forening med henblik på indhentelse af oplysninger og ved  

 inspektioner.
 Stk. 2. Økonomiministeren kan tillade, at  

 Finanstilsynet i særlige tilfælde anvender fremmed bistand.
 Stk. 3. Finanstilsynet kan kræve alle oplysninger,  

 herunder regnskaber og regnskabsmateriale, udskrift af bøger, andre  

 forretningspapirer og elektronisk lagrede data, som skønnes  

 nødvendige for Finanstilsynets virksomhed eller til afgørelse  

 af, om en juridisk person er omfattet af lovens bestemmelser.
§ 51. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning  

 for foreningens fortsatte virksomhed.
Finanstilsynet skal således  

 straks have meddelelse, såfremt en forenings eller afdelings formue  

 ikke længere opfylder lovens eller vedtægternes mindstekrav.  

 Finanstilsynet kan fastsætte en frist til at bringe formuen i  

 overensstemmelse med mindstekravet eller kan beslutte, at foreningen eller  

 afdelingen skal afvikles.
§ 52. Finanstilsynets ansatte, herunder personer, der  

 udfører serviceopgaver som led i Finanstilsynets drift, samt  

 eksperter, der handler på tilsynets vegne, er under ansvar efter  

 straffelovens §§ 152-152 e forpligtede til at hemmeligholde oplysninger,  

 som de gennem deres virksomhed bliver vidende om.
Dette gælder  

 også efter ansættelses- eller kontraktforholdets  

 ophør.
 Stk. 2. Samtykke fra den, som tavshedspligten tilsigter af  

 beskytte, berettiger ikke Finanstilsynets ansatte eller eksperter, der  

 handler eller har handlet på tilsynets vegne, til at videregive  

 fortrolige oplysninger.
 Stk. 3. Bestemmelsen i stk. 1 er ikke til hinder for, at  

 Finanstilsynet af egen drift videregiver fortrolige oplysninger i summarisk  

 eller sammenfattende form, når hverken den enkelte forening eller dens  

 medlemmer kan identificeres.
 Stk. 4. Fortrolige oplysninger kan videregives under en civil  

 retssag, når en forening eller dens depotselskab er erklæret  

 konkurs, og såfremt oplysningerne ikke vedrører medlemsforhold  

 eller tredjemand, der er eller har været involveret i forsøg  

 på at redde foreningen.
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1)	Fondsrådet.
 2)	Andre offentlige myndigheder, herunder anklagemyndigheden og  

 politiet, i forbindelse med efterforskning og retsforfølgning af  

 strafbare forhold omfattet af straffeloven eller tilsynslovgivningen.
 3)	Vedkommende minister som led i dennes overordnede tilsyn.
 4)	Administrative myndigheder og domstole, som behandler  

 afgørelser, der er truffet af Finanstilsynet.
 5)	Folketingets Ombudsmand.
 6)	En parlamentarisk kommission nedsat af Folketinget.
 7)	Undersøgelseskommissioner nedsat ved lov eller i henhold til  

 lov om undersøgelseskommissioner.
 8)	Folketingets stående udvalg vedrørende en forenings  

 generelle økonomiske forhold som led i den parlamentariske kontrol med  

 forvaltningen, for så vidt angår foreninger i betalingsstandsning  

 eller under konkurs, når staten yder garanti eller stiller midler til  

 rådighed for afvikling af foreningen.
 9)	Statsrevisorerne og Rigsrevisionen.
 10)	Skifteretten og andre myndigheder, der medvirker ved foreningens,  

 adminstrationsselskabets eller depotselskabets likvidation, konkursbehandling  

 eller lignende procedurer, samt personer, der er ansvarlige for den  

 lovpligtige revision af foreningens regnskaber, under forudsætning af  

 at modtagerne af oplysninger har behov herfor til varetagelse af deres  

 opgaver.
 11)	Danmarks Nationalbank og udenlandske centralbanker, under  

 forudsætning af at oplysningerne er nødvendige for dem i deres  

 egenskab af pengepolitisk myndighed eller i bankens overvågning af  

 betalingssystemer.
 12)	En institution, der forestår clearing af værdipapirer  

 eller penge, såfremt det er nødvendigt for at sikre, at  

 institutionen reagerer behørigt på misligholdelser eller  

 potentielle misligholdelser på det marked, hvor institutionen er  

 ansvarlig for clearingen.
 13)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der  

 fører tilsyn med investeringsinstitutter.
 14)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter,  

 forsikringsselskaber eller med kapitalmarkederne og organer, der medvirker  

 ved instituttets likvidation, konkursbehandling eller lignende procedurer  

 samt personer, der er ansvarlige for den lovpligtige revision af instituttets  

 regnskaber, under forudsætning af at modtagerne af oplysninger har  

 behov herfor til varetagelse af deres opgaver.
 15)	Finansielle tilsynsmyndigheder i lande uden for Den  

 Europæiske Union eller uden for lande, som Fællesskabet har  

 indgået aftale med, under forudsætning af at oplysningerne i  

 henhold til de pågældende myndigheders nationale lovgivning er  

 undergivet tavshedspligt som angivet i stk. 1 og udveksles i henhold til  

 international aftale.
 Stk. 6. Alle, der i henhold til stk. 4 og 5 modtager  

 fortrolige oplysninger fra Finanstilsynet, er med hensyn til disse  

 oplysninger undergivet den i stk. 1 omhandlende tavshedspligt.
 Stk. 7. Fortrolige oplysninger, som Finanstilsynet modtager,  

 må kun anvendes i forbindelse med tilsynshvervet, til  

 pålæggelse af sanktioner, eller hvis tilsynets afgørelse  

 påklages til højere administrativ myndighed eller indbringes for  

 domstolene.
 § 53. Som part i forholdet til Finanstilsynet anses alene den  

 forening, som en afgørelse truffet af Finanstilsynet retter sig mod,  

 jf. dog stk. 2 og 3.
 Stk. 2. I nedennævnte tilfælde anses en anden end  

 foreningen, tillige som part i Finanstilsynets afgørelse, for så  

 vidt angår den del af sagen, der vedrører den  

 pågældende:
 1)	En forening, som ansøger om godkendelse som  

 innovationsforening, jf. § 5, stk. 1 og 3.
 2)	Et medlem af en forenings bestyrelse eller direktion, når  

 tilsynet nægter en forening tilladelse eller inddrager denne, jf.  

 § 7 og § 37, stk. 1.
 3)	Den, som Finanstilsynet indhenter oplysninger fra til  

 afgørelse af, om den pågældende er omfattet af lovens  

 bestemmelser, jf. § 50, stk. 3.
 Stk. 3. Som part anses i øvrigt et bestyrelsesmedlem,  

 en revisor, en direktør eller andre ledende medarbejdere i en  

 forening, hvis Finanstilsynets pålæg eller påtale i  

 medfør af loven eller dennes forskrifter er rettet direkte mod  

 pågældende.
Stk. 4. Endelig kan Finanstilsynet, når tilsynet tager  

 en sag op vedrørende god værdipapirhandelsskik, jf. § 3 i  

 lov om værdipapirhandel m.v., under særlige omstændigheder  

 tillige tilkende partsbeføjelser til andre fysiske eller juridiske  

 personer end de i stk. 2 og 3 nævnte.
Partsbeføjelser kan  

 alene tillægges, for så vidt angår den del af sagen, som  

 har direkte og væsentlig betydning for den pågældende.  

 Tilkendelse af partsbeføjelser skal ske under hensyntagen til  

 beskyttelsen af fortrolige oplysninger om de virksomheder, der er under  

 tilsyn.
§ 54. Finanstilsynet afgiver en årlig beretning til  

 økonomiministeren om sin virksomhed.
Beretningen skal herunder angive  

 de foreninger, der er omfattet af denne lov. Økonomiministeren  

 bestemmer, i hvilket omfang beretningen skal offentliggøres.
 § 55. § 51 i lov om banker og sparekasser m.v. finder  

 tilsvarende anvendelse på medarbejdere i Finanstilsynet, når det  

 gælder tilsynets virksomhed efter denne lov.
 § 56. Innovationsforeningerne bidrager til at dække  

 udgifterne ved Finanstilsynets virksomhed efter regler fastsat af  

 Finanstilsynet.
Stk. 2. Fuld bidragspligt påhviler enhver  

 innovationsforening, der har været under tilsyn en del af det  

 pågældende finansår.
Bidrag kan inddrives ved udpantning.  

 Finanstilsynet kan, når omstændighederne taler herfor,  

 nedsætte bidraget.
Stk. 3. Påligning af bidrag foretages af Finanstilsynet  

 på grundlag af oplysninger i det for seneste regnskabsår aflagte  

 regnskab eller i mangel af et sådant den sidst indsendte  

 regnskabsinberetning.
Dog pålægges altid et minimumsbidrag  

 på 10.000 kr. pr. forening og 3.000 kr. pr. afdeling.
Findes der ikke  

 oplysninger om bidragsgrundlag, pålægges minimumsbidraget.
§ 57. De frister, der er fastsat i eller i henhold til denne  

 lov, begynder at løbe fra og med dagen efter den dag, hvor den  

 begivenhed, som udløser fristen, finder sted.
Dette gælder ved  

 beregning af såvel dage- som uge-, måneds- og  

 årsfrister.
 Stk. 2. Er fristen angivet i uger, udløber fristen, jf.  

 stk. 1, på ugedagen for den dag, hvor den begivenhed, som  

 udløste fristen, fandt sted.
Stk. 3. Er fristen angivet i måneder, udløber  

 fristen, jf. stk. 1, på månedsdagen for den dag, hvor den  

 begivenhed, som udløste fristen, fandt sted.
Hvis den dag, hvor den  

 begivenhed, som udløste fristen, fandt sted, er den sidste dag i en  

 måned, eller hvis fristen udløber på en månedsdato,  

 som ikke findes, udløber fristen altid på den sidste dag i  

 måneden uanset dens længde.
 Stk. 4. Er fristen angivet i år, udløber fristen,  

 jf. stk. 1, på årsdagen for den dag, hvor den begivenhed,  

 som udløste fristen, fandt sted.
 Stk. 5. Udløber en frist i en weekend, på en  

 helligdag, grundlovsdag, juleaftensdag eller nytårsaftensdag,  

 udstrækkes fristen til den førstkommende hverdag.
Kapitel 12 Delegations- og klagebestemmelser § 58. Henlægger økonomiministeren sine  

 beføjelser efter loven til Finanstilsynet, kan ministeren  

 fastsætte regler om klageadgangen, herunder at klager ikke kan  

 indbringes for højere administrativ myndighed.
 § 59. Afgørelser truffet af Finanstilsynet eller af  

 Erhvervs- og Selskabsstyrelsen i henhold til loven eller forskrifter udstedt  

 i medfør af loven kan indbringes for Erhvervsankenævnet senest 4  

 uger efter, at afgørelsen er meddelt den pågældende.
Kapitel 13 Straffebestemmelser m.v.
 § 60. Undlader en forenings bestyrelse, direktion, revisor,  

 eller likvidator i rette tid at efterkomme de pligter, der efter loven eller  

 bestemmelser fastsat i henhold til loven påhviler dem over for  

 Finanstilsynet eller Erhvervs- og Selskabsstyrelsen, kan Finanstilsynet  

 henholdsvis Erhvervs- og Selskabsstyrelsen som tvangsmiddel  

 pålægge de pågældende daglige eller ugentlige  

 bøder.
 Stk. 2. Bøder i henhold til stk. 1 tillægges  

 udpantningsret.
 § 61. Medmindre højere straf er forskyldt efter  

 straffeloven, straffes overtrædelse af bestemmelserne i § 2,  

 stk. 3, §§ 4 og 5, § 6, § 13, § 14,  

 stk. 1-3 § 15, stk. 2-4 § 16, stk. 3, §§ 20-23,  

 § 24, stk. 1, § 25, stk. 1, § 27, § 28,  

 § 30, stk. 1 og 3, § 31, § 32, § 33, § 43,  

 § 44, stk. 1, § 45, § 46, og § 47, med bøde  

 eller hæfte.
 Stk. 2. Medmindre højere straf er forskyldt efter  

 straffeloven, straffes personer, der er knyttet til en forening, og som giver  

 urigtige eller vildledende oplysninger om forhold vedrørende  

 foreningen til Finanstilsynet, andre offentlige myndigheder eller til noget  

 foreningsorgan, med bøde eller hæfte.
 Stk. 3. På samme måde straffes personer, som er  

 knyttet til en forening, og som med forsæt eller grov uagtsomhed giver  

 urigtige eller vildledende oplysninger til offentligheden eller til  

 foreningens medlemmer eller påfører eller fremkalder  

 nærliggende fare for, at der påføres foreningen et tab ved  

 dens virksomhed.
 Stk. 4. Den, der forsætligt eller groft uagtsomt  

 undlader at afgive oplysninger eller afgiver urigtige eller vildledende  

 oplysninger i henhold til § 50, stk. 1 og stk. 3 eller  

 § 51, straffes med bøde eller hæfte, for så vidt  

 højere straf ikke er forskyldt efter anden lovgivning.
 Stk. 5. I forskrifter, der udstedes af Finanstilsynet i  

 medfør af denne lov, kan der fastsættes straf af bøde for  

 overtrædelse af bestemmelserne i forskrifterne.
 Stk. 6. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 14 Ikrafttrædelses- og overgangsbestemmelser § 62. Loven træder i kraft den 1. april 2001.
 § 63. Loven gælder ikke for Færøerne og  

 Grønland, men kan ved kongelig anordning sættes i kraft for  

 disse landsdele med de afvigelser, som de særlige færøske  

 og grønlandske forhold tilsiger.
Bemærkninger til lovforslaget Almindelige bemærkninger Indledning Det er vigtigt, at der sikres mere stabile rammer for  

 pensionsopsparing, investering i aktier og risikovillig kapital til mindre  

 virksomheder.
 Det fremgår af regeringens erhvervsstrategi og  

 betænkningen om den finansielle sektor efter år 2000, at det er  

 vigtigt, at der er et velfungerende marked for risikovillig kapital.  

 Regeringen har i dialog med pensionssektoren drøftet, hvordan  

 pensionsinstitutterne bedst kan fremme kapitaltilførslen til mindre  

 (innovative) virksomheder under hensyntagen til sikring af det højest  

 mulige afkast og en betryggende sikkerhed.
 På denne baggrund fremlægger regeringen en  

 række initiativer til en mere neutral beskatning af pensionsopsparing,  

 forbedrede muligheder for at placere pensionsopsparing i aktier, en  

 løsning af rentegarantiproblemet og en styrkelse af aktiemarkedet.
Kapitaltilførsel til mindre innovative virksomheder  

 kræver flere ressourcer end investeringer i børsnoterede aktier  

 m.v., der besidder den fornødne kompetence, størrelse m.v.
Som  

 følge heraf foreslås det via innovationsforeninger at skabe  

 bedre mulighed for at kanalisere midler fra pensionsinstitutterne til mindre  

 innovative selskaber.
Loven skal således være medvirkende til, at  

 styrke marked for risikovillig kapital.
Så længe foreningerne er  

 helt nye på markedet og ikke har opbygget en markedsposition med hensyn  

 til at håndtere de ganske risikofyldte og kompetencekrævende  

 investeringer, der er tale om, må det forventes, at  

 pensionsinstitutterne vil forlange en risikopræmie for at indskyde  

 kapital.
Derfor fremsætter skatteministeren forslag til ændrede  

 skatteregler samtidig med dette lovforslag, der indeholder et ekstra fradrag  

 for investeringer i medlemsbeviser i innovationsforeninger i  

 introduktionsfasen fra år 2001 til 2005. Det er formålet, at  

 innovationsforeningerne skal investere i anparter og unoterede aktier.
Idet  

 risikoen ved disse investeringer kræver mere professionel indsigt end  

 investering i almindelige børsnoterede selskaber, henvender  

 innovationsforeningerne sig hovedsageligt til de professionelle  

 investorer.
I modsætning til investeringsforeninger kan  

 medlemmerne ikke umiddelbart kræve deres andele indløst.
Der  

 sikres således en vis sikkerhed for de selskaber, som  

 innovationsforeningerne investerer i.
Herudover kan innovationsforeningerne  

 yde anden støtte til selskaberne f.eks. lån, og medarbejdere i  

 innovationsforeningerne kan med bestyrelsens eller direktionens tilladelse  

 deltage i ledelsen af selskaberne.
Innovationsforeningerne vil kunne deles op i afdelinger,  

 der er selvstændige økonomiske enheder.
Endvidere vil ledelsen i  

 en innovationsforening bestå af en bestyrelse og direktion, som det  

 kendes fra aktieselskaber.
 Innovationsforeningerne tillægges i modsætning  

 til andre finansielle virksomheder under tilsyn ikke nogen eneret, da  

 innovationsforeningerne skal ses som et supplement til andre  

 kapitalformidlere.
Professionelle investorer Innovationsforeningerne henvender sig hovedsageligt til  

 professionelle investorer.
Loven anviser en minimums grænse for  

 andelenes pålydende på 500.000 kr.
Det forventes, at en  

 sådant kapitalkrav vil afholde ikke-professionelle investorer fra at  

 blive medlemmer af en innovationsforening, der investerer i  

 ikke-børsnoterede virksomheder, og som er under et begrænset  

 tilsyn.
Mindre investorer kan dog gennem f.eks. en investeringsforenings  

 investeringer i en innovationsforening blive indirekte investorer for langt  

 mindre beløb.
Investeringsregler Det forudsættes i loven, at innovationsforeningerne  

 skal investere i anparter og unoterede aktier.
Innovationsforeningerne skal  

 fortrinsvist investere i mindre og mellemstore selskaber med en  

 selskabskapital på under 100 mil. kr., herunder i accessorisk omfang  

 investere i andre børsnoterede værdipapirer og kontante midler.  

 De kan investere op til 10 ptc. af deres formue som kapitalandele i og  

 lån til et enkelt selskab i form af ejerkapital eller lån.  

 Endvidere kan de eje op til 30 ptc. af selskabskapitalen.
Tilsyn Finanstilsynet skal godkende innovationsforeningerne,  

 hvilket er betinget af, at foreningen er gyldigt stiftet og ledelsens  

 hæderlig.
Til forskel fra tilsynet med andre finansielle virksomheder  

 fører Finanstilsynet ikke noget regnskabsmæssigt tilsyn med  

 innovationsforeningerne.
Der skal således ikke indsendes  

 regnskabsoplysninger til Finanstilsynet.
Idet innovationsforeningerne  

 ikke får en eneret, er der ikke det samme behov for tilsyn, som  

 indenfor den øvrige finansielle sektor.
Endvidere vil medlemmerne  

 bestå af professionelle investorer, hvorfor de ikke har det samme behov  

 for beskyttelse som små investorer.
Aflønning Henset til at innovationsforeningerne adskiller sig meget  

 fra de øvrige finansielle virksomheder under tilsyn af Finanstilsynet  

 er reglerne om aflønning af ledelsen også anderledes.
Der  

 foreslås således ikke begrænsninger i aflønningen af  

 ledelsen.
Begrundelsen herfor er, at indførelsen af en fleksibel  

 aflønningsform kan øge kapitalforvalterens incitamentet til at  

 øge indtjeningen i innovationsforeningerne til gavn for investorerne.  

 Det vil således være op til investorene at afgøre  

 aflønningsformen.
Økonomiske og administrative konsekvenser for det  

 offentlige Lovforslaget skønnes at medføre behov for op  

 til 2 AC-årsværk i Finanstilsynet.
Udgifterne hertil  

 skønnes maksimalt at være 0,8 mio. kr.
Hertil kommer  

 driftsudgifter på op til 0,2 mio. kr. årligt, der dækkes af  

 sektorens bidrag til Finanstilsynet.
 Endvidere skønnes forslaget at medføre en  

 lettere øget registreringsforpligtelse for Erhvervs- og  

 Selskabsstyrelsen.
Erhvervsøkonomiske og administrative konsekvenser  

 for erhvervslivet Indførelsen af innovationsforeninger forventes at  

 styrke tilførslen af kapital til små og mindre innovative  

 virksomheder.
Indskud fra professionelle investorer vil øge de  

 små virksomheders overlevelsesevne, idet der vil være en  

 større risikovillig kapital til rådighed.
Derudover vil  

 innovationsforeningerne have medarbejdere, der er specialister i netop de  

 pågældende innovative virksomheder, hvorfor risikoen ved  

 investeringen minimeres, og virksomhederne vil kunne få den  

 fornødne professionelle vejledning og derved have større  

 mulighed for at få succes.
Miljømæssige konsekvenser Lovforslaget skønnes ikke at have  

 miljømæssige koncekvenser.
Forholdet til EU-retten Lovforslaget forventes ikke at have betydning i relation  

 til EU-retten.
Høring Advokatrådet, Arbejderbevægelsens  

 Erhvervsråd, Arbejdsmarkedets Tillægspension (ATP), Den Danske  

 Børsmæglerforening, Danmarks Nationalbank, Danmarks  

 Rederiforening, Dansk Arbejdsgiverforening, Dansk Aktionærforening,  

 Danske Finansieringsselskabers Forening, Dansk Handel & Service, Dansk  

 Industri, Den Danske Finansanalytikerforening, Den Danske  

 Fondsmæglerforening, Det Danske Handelskammer, Erhvervenes  

 Skattesekretariat, Erhvervsankenævnet, Erhvervsministeriet, Erhvervs-  

 og Selskabsstyrelsen, Finansforbundet, Finansieringsinstituttet for Industri  

 og Håndværk A/S, Finansministeriet, Finansrådet,  

 Finansstyrelsen, Finanssektorens Arbejdsgiverforening, Fondsrådet,  

 Forbrugerrådet, Foreningen af Statsautoriserede Revisorer, Foreningen  

 af Registrerede Revisorer, Forsikring & Pension, FTF, Garantifonden for  

 indskydere og investorer, Grønlands Hjemmestyre,  

 Håndværksrådet, InvesteringsForeningsRådet,  

 Justitsministeriet, Københavns Fondsbørs A/S,  

 Landsorganisationen i Danmark, Lokale Pengeinstitutter, Lønmodtagernes  

 Dyrtidsfond (LD), Pengeinstitutternes Betalingssystemer A/S,  

 Realkreditrådet, Regionale Bankers Forening, Rigsombudsmanden på  

 Færøerne, Skatteministeriet og Værdipapircentralen  

 A/S.
 Vurdering af konsekvenser af  

 lovforslaget:
Positive konsekvenser/mindre udgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen Ja.
Udgiften anslås til 1 mio. kr. pr. år for  

 Finanstilsynet, som dækkes af bidrag fra den finansielle  

 sektor.
Administrative konsekvenser for stat, kommuner og  

 amtskommuner Ingen Ganske få Økonomiske konsekvenser for erhvervslivet Generelt større sikkerhed ved investering i innovative  

 virksomheder og større overlevelsesmulighed for  

 virksomhederne.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget forventes ikke at have betydning i relation til  

 EU-retten Bemærkninger til lovforslagets  

 enkelte bestemmelser Til kapitel 1 Indledende bestemmelser Til § 1 Foreningernes formål skal være at investere  

 medlemmernes midler i små eller mellemstore selskaber.
Foreningerne kan  

 i modsætning til investeringsforeninger og specialforeninger deltage i  

 ledelsen af de virksomheder, de investerer i.
Det er ønsket at øge de institutionelle  

 investorers muligheder for at benytte sig af optimale selskabsmæssige  

 strukturer.
Derfor foreslås det, at der udover de allerede benyttede  

 selskabsformer gives mulighed for at etablere foreninger, der har som  

 formål fortrinsvis at placere deres formue i unoterede aktieselskaber  

 og anpartselskaber.
 Innovationsforeninger har enkelte af  

 erhvervsudviklingsforeningernes karakteristika, der giver investorerne  

 sikkerhed, herunder ledelsesregler og prøvelse af ledelsens  

 hæderlighed, men de er mere fleksible for så vidt angår  

 adgangen til at placere medlemmernes midler.
 En innovationsforenings medlemmer kan ikke på  

 anfordring få deres andele indløst af midler fra formuen.  

 Indløsning kan alene ske efter de regler, som den enkelte forening  

 fastsætter i sine vedtægter.
I modsætning til specialforeninger, der skal rette  

 henvendelse til et eller flere medlemmer, en videre kreds eller  

 offentligheden, åbnes der med innovationsforeninger mulighed for at  

 begrænse den kreds, som foreningen retter henvendelse til, til et eller  

 flere medlemmer.
Der kan f.eks. være tale om, at foreningen retter  

 henvendelse til individuelle institutionelle investorer,  

 erhvervsvirksomheder, eller andre investorer, der kan investere 500.000  

 kr.
 Da foreningerne hovedsageligt skal rette henvendelse til  

 professionelle investorer foreslås det, at medlemsandelene skal  

 udstedes i stykstørrelser på mindst 500.000 kr.
For at undgå forveksling med almindelig  

 porteføljepleje, kan det anføres, at det særlige ved en  

 forening med kun ét medlem er, at den skal overholde visse af  

 placeringsgrænser.
Hertil kommer, at foreningen foretager  

 administrationen af investors investeringer samt kan varetage relationer til  

 skattemyndighederne, hvis foreningen er skattepligtig, således at  

 investor ikke selv skal varetage disse opgaver.
 Innovationsforeninger og deres medlemmer beskyttes efter  

 de regler, der gælder for investeringsforeninger og deres  

 medlemmer.
Ifølge gældende praksis bliver foreninger med  

 meget få medlemmer ikke betragtet som selvstændige  

 skattesubjekter.
Her vil medlemmet blive beskattet som ved en direkte  

 investering af sin andel af indtjeningen i foreningen.
Det gælder for  

 alle foreninger (såvel kontoførende som bevisudstedende). Denne  

 praksis får også betydning for innovationsforeninger med få  

 medlemmer.
Ifølge § 1, nr. 2, skal innovationsforeninger  

 i vedtægterne fastsætte bestemmelser om, hvornår de skal  

 være åbne for emission og indløsning i modsætning  

 til investeringsforeningerne, der som hovedregel skal indløse  

 medlemmernes andele på forlangende.
Dette skal ses på baggrund  

 af, at der investeres i ilikvide kapitalandele, i selskaber der er under  

 udvikling, hvorfor der er behov for en længere investeringsperiode.
Til § 2 Det foreslås, at enhver, der indbetaler et  

 minimumsindskud, som skal være på mindst 500.000 kr. er medlem af  

 foreningen.
Innovationsforeninger må kun drive virksomhed som  

 innovationsforening.
Dette indebærer, at foreningen er afskåret  

 fra at beskæftige sig med andre opgaver end de, der er nævnt i  

 § 1.
Til § 3 En forening kan opdeles i afdelinger.
Afdelinger er  

 økonomisk selvstændige enheder, men de er ikke  

 selvstændige juridiske enheder.
 Det er i stk. 2 præciseret, at afdelingerne som  

 udgangspunkt alene hæfter for egne forpligtelser, men de er dog  

 stillet, som om de kautionerer for hinanden for fælles omkostninger.  

 Det skal således anses for godtgjort, at fordringen ikke kan inddrives  

 hos den enkelte afdeling, f.eks. hvis afdelingen er under likvidation.
 Egentlig retsforfølgning kan kun rettes mod  

 foreningen.
Til § 4 Med regulering af innovationsforeninger er det ikke tanken  

 at forbyde andre selskaber at foretage en lignende virksomhed med investering  

 i små eller mellemstore virksomheder.
Innovationsforeninger er derfor  

 ikke tillagt nogen eneret til at drive deres virksomhed.
 Såfremt en virksomhed vælger at drive  

 virksomhed som innovationsforening, har denne dog pligt til og eneret til at  

 benytte betegnelsen «innovationsforening« i forbindelse med foreningens  

 navn.
Til kapitel 2 Godkendelse, vedtægter m.v.
Til § 5 § 5 fastslår de betingelser, som en nystiftet  

 innovationsforening skal opfylde for at kunne blive godkendt af  

 Finanstilsynet og registreret i Erhvervs- og Selskabsstyrelsen og for dermed  

 at kunne udøve den i lovens § 1 omhandlede virksomhed.  

 Godkendelsen er således en afgørende forudsætning for, at  

 virksomheden lovligt kan udøves i en innovationsforening, også  

 selv om lovens krav i øvrigt måtte være iagttaget.
Hvis et investeringsforetagende ønsker at  

 opnå denne status og disse rettigheder, må det derfor  

 sørge for godkendelse i Finanstilsynet og registrering i Erhvervs- og  

 Selskabsstyrelsen, forinden foretagendet kan begynde sin virksomhed som  

 innovationsforening.
Endvidere medfører bestemmelsen, at  

 ændringer i de i Erhvervs- og Selskabsstyrelsen anmeldte forhold skal  

 anmeldes påny.
I stk. 3, nr. 1, kræves af  

 ordensmæssige grunde, at tilsynet påser, at foreningen er gyldigt  

 stiftet, herunder at foreningens vedtægter er gyldigt vedtaget på  

 en stiftende generalforsamling.
En forening er gyldigt stiftet, når der  

 på en stiftende generalforsamling er truffet beslutning herom, og  

 foreningens vedtægter er vedtaget.
I stk. 3, nr. 2, stilles som betingelse for  

 godkendelse, at en innovationsforening eller en afdeling har en formue  

 på mindst 100 mio. kr.
Minimumskapitalkravet er fastsat ud fra hensynet  

 til, at en forening eller afdeling nødvendigvis må have en ikke  

 ubetydelig kapitalstyrke for at kunne drive virksomhed som  

 innovationsforening på en forsvarlig måde.
Til § 6 Med henblik på at sikre, at en forenings eller  

 afdelings formue er tilstede før den påbegynder sin virksomhed  

 og eventuelt retter henvendelse til investorer udenfor stifternes kreds,  

 foreslås, at formuen skal tegnes på den stiftende  

 generalforsamling.
Det kan dog også accepteres, at en forening eller  

 afdeling kan godkendes, såfremt der foreligger en ubetinget garanti  

 på mindst 100 mio. kr., udstedt af et pengeinstitut eller et  

 forsikringsselskab, der har tilladelse til at afgive garantier, om tegning af  

 andele.
Til § 7 Bestemmelsen i § 7 adskiller sig fra de tilsvarende  

 bestemmelser i de finansielle tilsynslove om krav til ledelsen af en  

 virksomhed under tilsyn ved, at Finanstilsynet alene skal påse, at  

 ledelsen af en innovationsforening har den nødvendige  

 hæderlighed.
Finanstilsynet skal derimod ikke påse, at ledelsen  

 af en innovationsforening har de nødvendige kundskaber og erfaring til  

 at bestride de omhandlede ledelsesfunktioner.
Grunden hertil er, at de kompetancer, som er  

 nødvendige for en innovationsforenings ledelse i højere grad  

 skal opfylde de ledelsesmæssige behov i de selskaber, den enkelte  

 innovationsforening har investeret i, end de ledelsesmæssige behov i  

 foreningen selv.
Finanstilsynet har således ikke forudsætningerne  

 for at påse, at ledelsen i en forening er tilstrækkeligt rustet  

 set i forhold til de investeringer, som foreningen til enhver tid måtte  

 have.
Ansvaret herfor hviler således alene på foreningens  

 bestyrelse.
 Godkendelse kan nægtes, hvis foreningen ikke er  

 gyldigt stiftet og/eller kapitalen ikke er tilstede og/eller, hvis et medlem  

 af foreningens bestyrelse eller direktion ikke opfylder betingelsen om  

 hæderlighed, f.eks. er blevet dømt for en  

 berigelsesforbrydelse.
Til § 8 Begrundelsespligten og fristen for meddelelse af afslag  

 på en ansøgning om godkendelse af en innovationsforening svarer  

 til f.eks. § 6, stk. 11, i lov om banker og sparekasser, jf.  

 lovbekendtgørelse nr. 706 af 14. juli 2000. Bestemmelsen skal sikre,  

 at en godkendelsesansøgning afgøres inden for en rimelig  

 tid.
 Om tilbagekaldelse af en allerede meddelt godkendelse og  

 beslutning om likvidation henvises til §§ 37 og 38.
Bestemmelsen er begrundet i et ønske om at behandle  

 innovationsforeningerne på samme måde som den øvrige  

 finansielle sektor.
Det bemærkes, at der er tale en øvre  

 grænse.
Til § 9 Bestemmelsen indeholder en opregning af de forhold, som en  

 innovationsforenings vedtægter mindst skal indholde bestemmelser om,  

 for at foreningen kan stiftes og drive virksomhed i henhold til loven.  

 Opregningen er således ikke udtømmende.
Der er tale om  

 minimumskrav af generel interesse.
For nogle punkter kan foreningen selv fastsætte  

 indholdet af de bestemmelser, der skal gælde.
I andre tilfælde er  

 der andetsteds i loven foreskrevet, hvad vedtægtsbestemmelsens  

 nærmere indhold skal gå ud på.
 Blandt punkterne i § 9 skal fremhæves:
 Ad nr. 1: Der henvises til § 4, og de dertil  

 hørende bemærkninger.
Ad nr. 3 : Det foreslås, at en forening i sine  

 vedtægter skal fastsætte bestemmelser om, hvem foreningen retter  

 henvendelse til.
En innovationsforening kan rette henvendelse til et eller  

 flere medlemmer eller nærmere definere de investorer, som foreningen  

 retter henvendelse til, f.eks. pensionskasser, institutionelle investorer  

 m.v.
Ad nr. 5 : Vedtægterne skal indeholde nærmere  

 regler om opbevaring af foreningens værdipapirer, da forslaget ikke  

 indeholder krav om et depotselskab.
Det er således alene bestyrelsens  

 ansvar at sørge for, at reglerne overholdes.
Ad nr. 6 : Generalforsamlingen skal efter § 10  

 afholdes mindst en gang om året for at godkende foreningens  

 årsregnskab.
Derudover vil vedtægterne skulle indeholde  

 nærmere regler om med hvilket varsel, den ordinære  

 generalforsamling kan afholdes, om indkaldelsesmåden, samt under hvilke  

 betingelser, der kan indkaldes til ekstraordinær generalforsamling.
 Ad nr. 7-11 : loven indeholder i §§ 10 - 23 om  

 generalforsamling, ledelse m.v. nogle mindstekrav, som indholdsmæssigt  

 kan udbygges i den enkelte forenings vedtægter.
 For så vidt angår nr. 9 bemærkes, at en  

 innovationsforening vil kunne træffe beslutning om, at foreningen  

 opløses ved at den omdannes til f.eks. et aktieselskab eller et  

 kommanditselskab, der ikke er under tilsyn.
 Ad nr. 12 : Det foreslås, at det klart skal  

 fremgå af foreningens vedtægter, hvorvidt der er tale om en  

 bevisudstedende eller en kontoførende innovationsforening eller  

 afdeling.
 Ad nr. 13 : Der henvises til bemærkningerne til  

 § 2.
Ad nr. 15 : Det foreslås, at vedtægterne skal  

 indeholde bestemmelse om, at foreningen ikke normalt er åben for  

 emission, og at intet medlem kan kræve sig indløst, idet tanken  

 netop er at tilføre virksomheder med et vækstpotentiale en  

 stabil kapital, selv om deres aktier og anparter ikke er likvide, hvilket  

 indebærer, at de er svært omsættelige.
Der er derfor behov  

 for, at indløsningen som hovedregel sker på det i  

 vedtægterne fastlagte tidspunkt.
Herved får virksomhederne  

 også mulighed for at gennemføre den forventede udvikling.
Der gives dog mulighed for, at generalforsamlingen i en  

 forening kan træffe beslutning om, at foreningen eller en afdeling skal  

 være åben i en nærmere afgrænset periode, dvs.  

 udstede og indløse medlemmernes andele, i bestemte perioder.
Denne  

 mulighed skal fremgå af vedtægterne.
En generalforsamlingen kan træffe anden beslutning,  

 f.eks. hvis investeringen i en vækstvirksomhed bliver frigjort  

 tidligere end forudsat.
I disse tilfælde skal alle medlemmer have  

 indløst forholdsvis lige store andele af formuen, medmindre  

 generalforsamlingen enstemmigt træffer beslutning om en anden  

 indløsningsfordeling.
 Ad nr. 16 : Spørgsmålet om udbetaling af  

 udbytte eller henlæggelse af overskud er nærmere reguleret i  

 § 26.
 Ad nr. 17 : Der henvises til § 3, stk. 2, med  

 tilhørende bemærkninger.
 Ad nr. 18 : Da Finanstilsynet ikke fastsætter  

 regnskabsregler skal foreningen følge årsregnskabslovens  

 principper og i vedtægterne angive, hvorledes den fastsætter  

 værdien på bl.a. sine kapitalandele i og eventuelle lån til  

 små og mellemstore virksomheder.
Ad nr. 19 : Vedtægterne skal nærmere  

 foreskrive, hvorledes medlemsandelenes pris fastsættes i ind- og  

 udtrædelsessituationen.
Formålet hermed er at sætte en  

 potentiel investor i stand til at bedømme prisfastsættelsen  

 før en beslutning om at blive medlem.
 Ad nr. 20 : Det foreslås desuden, at  

 vedtægterne skal angive et maksimum for alle  

 administrationsomkostninger set i forhold til det højeste  

 formuebeløb i regnskabsåret.
 Ved at fastslå et maksimum for samtlige omkostninger  

 i vedtægterne fremmes gennemsigtigheden for investorerne, der  

 således får mulighed for at kunne sammenligne de samlede  

 administrationsomkostninger i de enkelte foreninger.
Med administrationsomkostninger forstås alle de  

 omkostninger, der påhviler foreningen.
Det gælder således  

 edb-udgifter, revisionshonorar, markedsføringsudgifter og honorar til  

 eventuelle investeringsrådgivere.
Ad nr. 21 og 22 : Finanstilsynets tilsyn med  

 innovationsforeninger omfatter ikke et regnskabsmæssigt tilsyn.
Derfor  

 foreslås der ikke særlige regnskabs- og revisionsregler for  

 foreningerne i denne lov, ligesom der heller ikke pålægges  

 foreningerne nogen pligt til at indsende regnskabsoplysninger til  

 Finanstilsynet.
Foreningerne skal derfor aflægge regnskab i henhold til  

 årsregnskabslovens regler og indsende dette til Erhvervs- og  

 Selskabsstyrelsen, ligesom medlemmerne har ret til at få regnskabet  

 udleveret.
 Ad nr. 23: Det foreslås, at vedtægterne skal  

 indeholde bestemmelser om de almindelige regler for innovationsforeningers  

 anbringelse af formuen og om anvendelse af afledte finansielle instrumenter.  

 Lovens kapitel 8 om midlernes anbringelse indeholder mere detaljerede regler,  

 hvortil henvises.
Til kapitel 3 Generalforsamling, ledelse m.v.
Til § 10 I stk. 1 og 2 fastslås i overensstemmelse med  

 almindelige selskabsretlige principper, at foreningens øverste  

 myndighed udøves af medlemmerne på en generalforsamling.
 Som en konsekvens af at de enkelte afdelinger er  

 økonomisk selvstændige enheder foreslås i stk. 3,  

 at det alene er medlemmer, der har en økonomisk interesse heri, der  

 på generalforsamlingen træffer afgørelse om godkendelse af  

 afdelingens årsregnskab, anbringelse af afdelingens midler og  

 opløsning, fusion eller spaltning af afdelingen.
Reglen i stk. 5 om, at ethvert medlem har ret  

 til i overensstemmelse med vedtægternes regler herom at kræve et  

 bestemt emne optaget på dagsordenen, sikrer, at enkelte medlemmer eller  

 minoritetsgrupper inden for medlemskredsen kan få deres synspunkter  

 frem på generalforsamlingen, selv om bestyrelse eller direktion  

 måtte være modstander heraf.
På den anden side må  

 emnet være nøje konkretiseret, og et generelt formet  

 dagsordenspunkt om f.eks. kritik af direktionens og bestyrelsens  

 administration af foreningen opfylder næppe lovens krav.
Det må  

 endvidere forventes, at det af vedtægterne vil fremgå, at forslag  

 til dagsorden skal indgives skriftligt til bestyrelsen i så god tid, at  

 denne levnes den nødvendige tid til udsendelse af indkaldelse og  

 dagsorden.
I stk. 6 om bestyrelsens og direktionens  

 oplysningspligt på generalforsamlingen er indeholdt den  

 begrænsning, at oplysninger ikke må medføre  

 væsentlig skade for foreningen, ligesom det er bestyrelsens  

 skøn, der er afgørende for oplysningspligtens omfang.  

 Begrænsningen omfatter bl.a. situationer, hvor en forening ikke kan  

 videregive oplysninger, der har ligget til grund for en given disposition.  

 Det kan således være skadeligt for foreningen og næppe  

 rimeligt, om en forenings ledelse på en generalforsamling skal  

 fremkomme med vurderinger af et konkret selskabs stilling og  

 fremtidsmuligheder.
Også hensynet til foreningens stilling på  

 markedet kan begrunde, at ledelsen kan undlade at fremkomme med generelle,  

 evaluerende udtalelser.
Endelig kan hensynet til opnåelse af  

 fremtidige, relevante oplysninger for foreningens virksomhed tilsige en vis  

 begrænsning i oplysningspligten.
Til § 11 Stk. 1 fastslår, at der skal sikres  

 ethvert medlem stemmeret, bortset fra hvad der følger af en eventuel  

 noteringsfrist, jfr. stk. 2, og at hvert medlem skal have mindst  

 én stemme.
For at hindre, at et medlem eller en gruppe af medlemmer  

 for let kan erobre magten i en forening, kan vedtægterne ifølge  

 bestemmelsen i 3. punktum begrænse stemmeretten til et vist maksimum,  

 således at medlemmerne kun har et vist antal stemmer uden hensyn til  

 det samlede antal af deres andele eller til størrelsen af deres  

 indskud.
Bestemmelser herom skal gælde for alle medlemmer efter et  

 ligelighedsprincip, således at der ikke gøres forskel mellem de  

 enkelte medlemmer.
 I stk. 2 forudsættes, at stemmeretten  

 kan gøres betinget af en forudgående notering, dog må der  

 ikke foreskrives en længere noteringsfrist end 4 uger.
Til § 12 Ifølge § 9, nr. 9, skal vedtægterne  

 indeholde bestemmelser om fremgangsmåden bl.a. ved ændringer af  

 vedtægterne.
For at hindre, at en generalforsamling, på hvilken  

 et ringe antal af medlemmerne har givet fremmøde, enes om at vedtage  

 ændringer i vedtægterne, er det foreskrevet, at sådanne  

 ændringer kun kan vedtages, når der på generalforsamlingen  

 er repræsenteret mindst halvdelen af fællesformuen, og  

 ændringerne desuden vedtages med mindst to tredjedele af de afgivne  

 stemmer.
Som følge heraf vil vedtægterne ikke kunne indeholde  

 bestemmelser, der giver lempeligere regler end de anførte, hvorimod  

 der intet er til hinder for strengere vedtægtsmæssige krav, jf.  

 4. punktum.
For ikke unødigt at besværliggøre  

 vedtægtsændringer i foreningerne giver bestemmelsen i 2. punktum,  

 når den fornødne majoritet har stemt for forslaget på den  

 1. generalforsamling, mulighed for vedtagelse af  

 vedtægtsændringer på en ekstraordinær  

 generalforsamling, selv om der på denne ikke er repræsenteret  

 halvdelen af fællesformuen.
 Ved afgørelsen af, om den påkrævede  

 halvdel af formuen er repræsenteret på en generalforsamling,  

 må også sådanne andele medregnes, der er omfattet af en  

 stemmeretsbegrænsning i henhold til vedtægtsbestemmelser herom,  

 jfr. § 11, stk. 1.
Det bestemmes i stk. 2, at  

 generalforsamlingens beslutning om ændringer i vedtægterne,  

 hvorved der stiftes nye afdelinger, ikke har gyldighed, før stiftelsen  

 er godkendt af Finanstilsynet.
Baggrunden herfor er, at Finanstilsynet med  

 godkendelsen godkender den nye afdeling og derigennem påser, at den  

 opfylder lovens krav.
Til § 13 En forening ledes ifølge stk. 1 af en  

 bestyrelse og en direktion, der som i aktieselskaber er fælles om  

 ledelsen af foreningen.
Kompetencefordelingen mellem disse ledelsesorganer er  

 fastlagt i  stk. 3 og i forslagets § 14. Det fastslås,  

 at det altid er bestyrelsens og direktionens pligt at handle i medlemmernes  

 interesse.
Efter stk. 2 må der i en forenings  

 bestyrelse ikke være mindre end 3 medlemmer.
Der er intet i vejen for,  

 at antallet sættes til et højere tal, og der er ikke fastsat  

 noget maksimum for bestyrelsens størrelse.
For at undgå at  

 bestyrelsen kommer under det lovbestemte mindstekrav, kan det være  

 praktisk, at der samtidig med valg af medlemmer til bestyrelsen på  

 generalforsamlingen foretages valg af suppleanter.
Bestemmelsen i stk. 3 om bestyrelsens opgaver  

 skal sammenholdes med reglen om opgaverne for direktionen.
Medens den daglige  

 ledelse varetages af direktionen i overensstemmelse med bestyrelsens  

 retningslinier og anvisninger, varetages ledelsen i øvrigt af  

 bestyrelsen og direktionen.
I stk. 3, 1. pkt., fremhæves  

 bestyrelsens pligt til at sørge for - og dermed ansvar for - en  

 forsvarlig og lovmæssig udøvelse af virksomheden, herunder  

 midlernes forsvarlige placering.
Bestemmelsen i 2. pkt. svarer til  

 aktieselskabslovens regel om aktieselskabsbestyrelsens pligter  

 vedrørende bogføringen og formueforvaltningen.
Direktionen har  

 det umiddelbare ansvar for, at bogføringen foregår på  

 betryggende måde i overensstemmelse med lovgivningen og de i henhold  

 til denne udfærdigede nærmere bestemmelser om  

 bogføringspligtens omfang.
Bogføringen omfatter hele  

 foreningens bogholderi og regnskabsvæsen.
Bestyrelsens pligt er at  

 føre kontrol med, at bogføringen foregår på  

 betryggende måde.
Det samme gælder formueforvaltningen.  

 Bestyrelsens og direktionens pligt med hensyn til denne er ikke blot en pligt  

 til at konstatere aktivernes tilstedeværelse, men omfatter også  

 deres forsvarlige placering.
Bestyrelsen i et aktieselskab skal i medfør af lov  

 om aktieselskaber § 56, stk. 4, ved en forretningsorden  

 træffe nærmere bestemmelser om udførelsen af sit hverv.
En  

 tilsvarende bestemmelse foreslås indføjet i stk. 4 som et  

 nødvendigt led i fastlæggelsen af bestyrelsens opgaver og deres  

 udførelse svarende til, hvad der gælder for  

 investeringsforeninger.
 I den øvrige regulering vedrørende  

 finansielle virksomheder har der vist sig et behov for at præcisere, at  

 bestyrelsen skal udfærdige skriftlige retningslinier for virksomhedens  

 væsentligste aktivitetsområder, således at arbejdsdelingen  

 mellem bestyrelsen og direktionen fastlægges, jf. f.eks. bank- og  

 sparekasselovens § 18. Det foreslås derfor i stk. 5 at  

 indføre en tilsvarende bestemmelse.
 Det foreslås i stk. 6, at de i  

 stk. 5 nævnte retningslinier skal indsendes til Finanstilsynet,  

 svarende til f. eks. bank- og sparekasselovens § 18, stk. 2.  

 Såfremt dette ikke gøres vil der kunne pålægges  

 tvangbøder i medfør af § 60.
Til § 14 Bestemmelsen fastslår, at der vedrørende den  

 daglige ledelse, som varetages af en direktion, består et over- og  

 underordnelsesforhold mellem bestyrelsen og direktionen.
Den daglige ledelse  

 omfatter ikke dispositioner, der efter foreningens forhold er af  

 usædvanlig art eller stor betydning.
Bestyrelsens opgave består  

 således i at give direktionen direktiver og at føre tilsyn med  

 dennes forretningsførelse.
Om opgavefordelingen mellem bestyrelsen og  

 direktionen henvises i øvrigt til § 13 med tilhørende  

 bemærkninger.
Der foreslås i stk. 2-5 bestemmelser  

 svarende til bestemmelserne for andre finansielle virksomheder, således  

 at direktører, vicedirektører, underdirektører og dermed  

 ligestillede i en forening ikke må eje eller drive selvstændig  

 erhvervsvirksomhed eller uden tilladelse fra Finanstilsynet som  

 bestyrelsesmedlem, funktionær eller på anden måde deltage i  

 ledelsen eller driften af anden erhvervsvirksomhed end foreningen.
Disse kan  

 dog - ligesom direktører m.v. i andre finansielle virksomheder - kunne  

 eje, drive og deltage i administrationen af fast ejendom.
Efter stk. 4 gælder forbudet ikke for  

 direktører i foreninger, hvor direktøren er eneste ansatte,  

 eller foreningens virksomhed har et sådant begrænset omfang, at  

 det ikke er muligt at tilbyde direktøren fuldtidsbeskæftigelse.  

 Dette svarer til Finanstilsynets tidligere praksis for pengeinstitutter,  

 hvorefter tilsynet gav dispensation til direktører i meget små  

 pengeinstitutter med begrænset åbningstid.
Sådanne  

 institutters indtjening giver ofte ikke grundlag for fuld aflønning af  

 direktøren.
 I medfør af stk. 5 kan den i  

 stk. 2 omhandlede personkreds dog deltage i ledelsen eller driften af  

 andre foreninger.
Til § 15 Bestemmelsen i § 15 fastslår, at en  

 direktør med bestyrelsens tilladelse kan være bestyrelsesmedlem  

 i andre finansielle virksomheder.
For vicedirektører,  

 underdirektører og dermed ligestillede gives tilladelsen af  

 direktionen.
 Da foreninger ikke kan indgå som datterselskab i  

 koncerner, er bestemmelsen vedrørende koncernforhold, som findes i  

 regelsættene for de øvrige finansielle virksomheder, ikke  

 medtaget.
I stk. 2 foreslås det, at den  

 pågældende ikke kan være bestyrelsesformand, og at der ikke  

 må være personsammenfald for flertallet af medlemmer i  

 bestyrelserne.
Hvor der naturligt må være en gensidig  

 afhængighed mellem ledelsen i finansielle institutter, der indgår  

 i en koncern, bør det sikres, at finansielle institutter, der ikke er  

 koncernforbundne, har en uafhængig ledelse.
Hvis et personsammenfald  

 opstår på et senere tidspunkt, må den  

 pågældende udtræde af bestyrelsen ved den  

 førstkommende generalforsamling.
Stk. 3 præciserer, at beslutning i  

 henhold til stk. 1 ligesom andre beslutninger skal fremgå af  

 forhandlingsprotokollen.
Bestemmelsen sikrer, at der i bestyrelsens  

 forhandlingsprotokol løbende optages bemærkning om de  

 tilladelser, der gives efter stk. 1. Bestemmelsen er af  

 ordensmæssig karakter.
 Forslaget i stk. 4 indebærer, at  

 foreningens årsregnskab skal indeholde oplysning om de nævnte  

 hverv.
Til § 16 Bestemmelsen medfører, at direktører med  

 bestyrelsens tilladelse kan være bestyrelsesmedlem i andre  

 erhvervsvirksomheder, det vil sige i ikke-finansielle virksomheder.  

 Direktionen kan give tilsvarende tilladelse til vicedirektører,  

 underdirektører og dermed ligestillede.
Tilladelse kan gives til  

 bestyrelsesposter i alle former for erhvervsvirksomheder.
 Bestemmelsen fra den øvrige finansielle sektor om,  

 at bestyrelsesposten ikke kan sammenblandes med lån til den  

 pågældende erhvervsvirksomhed, er ikke medtaget i forslaget, da  

 foreningerne netop skal kunne yde ledelsesmæssig bistand og eventuelt  

 også lån til de virksomheder, de investerer i.
I stk. 2 foreslås det, at bestyrelsen  

 kan tillade en direktør at indtræde i bestyrelsen for  

 fondsbørser, autoriserede markedspladser,  

 værdipapirmæglere, pengemarkedsmæglere, clearingcentraler  

 og værdipapircentraler.
Hensigten hermed er at ligestille  

 direktører med tilsvarende personer i andre finansielle virksomheder.  

 Direktionen kan give tilsvarende tilladelse til vicedirektører,  

 underdirektører og dermed ligestillede.
 Med henvisningen i stk. 3 til forslaget til  

 § 15, stk. 3 og 4, finder disse bestemmelser tilsvarende  

 anvendelse.
Til § 17 Bestemmelsen fastsætter et loft for, hvor mange  

 bestyrelsesposter en forenings direktør og andre ledelsespersoner  

 må varetage.
Herved søges det sikret, at foreningens  

 direktør effektivt varetager hvervet i foreningen.
 Ifølge forslaget kan den nævnte personkreds  

 højst varetage 10 eksterne bestyrelseshverv, heraf 5 bestyrelseshverv  

 i virksomheder, der er børsnoterede selskaber eller  

 erhvervsvirksomheder med en egenkapital på over 50 mio. kr.
Til § 18 Kravet om myndighed og bopæl svarer til lignende  

 krav herom i lovgivningen om aktieselskaber, banker og sparekasser.
I 2. pkt.  

 foreslås en hjemmel for konkrete dispensationer fra  

 bopælskravet.
 Bestemmelsen i 3. pkt. skyldes i første række  

 de fravigelser af bopælskravet, der følger af Danmarks  

 medlemskab af Det europæiske økonomiske Fællesskab.  

 Bestemmelsen hjemler også, at økonomiministeren ved  

 bekendtgørelse undtager statsborgere i lande uden for  

 Fællesskabet fra bopælskravet.
Til § 19 I konsekvens af bestyrelsens stilling som tilsynsorgan  

 over for direktionen foreslås, at medlemmer af bestyrelsen ikke kan  

 være medlem af direktionen for foreningen.
I tilfælde af en  

 direktørs forfald er der imidlertid åbnet mulighed for, at et  

 bestyrelsesmedlem midlertidigt overtager direktørhvervet.
Beskikkes et  

 bestyrelsesmedlem som direktør, kan vedkommende fortsat deltage i  

 bestyrelsens arbejde, men den pågældende kan ikke være med  

 til at træffe beslutninger i bestyrelsen.
Til § 20 Forslaget svarer til reglerne om spekulation i de  

 finansielle love.
Efter den hidtil gældende fortolkning af  

 spekulationsforbudet antages det, at sædvanlig formueforvaltning og  

 porteføljepleje er tilladt.
Baggrunden er, at spekulationsforbudet  

 ikke har skullet afskære ledende medarbejdere fra at foretage  

 investeringer med henblik på en rimelig forrentning af deres  

 formue.
Det har i praksis vist sig vanskeligt at foretage en klar  

 afgrænsning mellem sædvanlig formuepleje og  

 spekulationsforretninger.
Der vil være transaktioner, som klart falder  

 ind under henholdsvis det forbudte eller det tilladte område.
Der vil  

 dog også være en række tvivlstilfælde, hvor  

 vurderingen er vanskelig.
 På den baggrund foreslås der indført en  

 mere klar afgrænsning af forbudets anvendelsesområde ved at  

 indføre et forbud mod spekulationsforretninger og samtidigt bemyndige  

 Finanstilsynet til ved bekendtgørelse nærmere at afgrænse,  

 hvilke formuedispositioner der udgør spekulationsforretninger.
I stk. 1 fastsættes et forbud mod at  

 udføre eller deltage i spekulationsforretninger.
Forbudet omfatter de  

 spekulationsforretninger, som beskrives i Finanstilsynets  

 bekendtgørelse herom, jf. stk. 3.
 Personkredsen, der omfattes af forbudet, tager  

 udgangspunkt i den personkreds, som blev fastsat ved ændringen af lov  

 om forsikringsvirksomhed i 1996.
 Forbudet mod spekulation målrettes til den  

 personkreds, hvor risikoen for sammenblanding af foreningens interesser med  

 egne interesser er til stede, og et forbud derfor vil være  

 relevant.
Det foreslås, at personer, der indtager en ledende  

 stilling i foreningen, sidestilles med direktører,  

 vicedirektører og underdirektører.
Ved »derved ligestillede«  

 forstås medarbejdere med direkte reference til direktionen og med et  

 tydeligt ledelsesansvar.
 Afgrænsningen af denne personkreds skal i  

 øvrigt fortolkes i overensstemmelse med bank- og sparekasselovens  

 § 19, stk. 5, og realkreditlovens § 18, stk. 2.
Ud over medarbejdere med et betydeligt og overordnet  

 ledelsesansvar foreslås det, at også andre ledende medarbejdere  

 med ansvar for fonds- eller valutafunktioner omfattes.
Bestemmelsen omfatter  

 medarbejdere med et selvstændigt ledelsesansvar.
Der behøver  

 ikke at være tale om ansvar for personaleledelse, idet også et  

 funktionsbestemt ledelsesansvar er omfattet.
Bestemmelsen omfatter både  

 medarbejdere med ledelsesansvar for afdelinger, der har fonds- eller  

 valutafunktioner, og medarbejdere, der i øvrigt har ledelsesansvar for  

 sådanne funktioner, som f.eks. fonds- og valutachefer.
Bestyrelsen fastsætter efter stk. 2  

 interne retningslinier for, hvilke andre personalekategorier forbudet mod  

 spekulationsforretninger bør gælde.
Medarbejdere, der har fonds-  

 eller valutafunktioner, men som ikke har ledelsesansvar, er omfattet af  

 bestemmelsens stk. 2 .
Bestyrelsen fastsætter efter stk. 2 i interne  

 retningslinier for, hvilke andre personalekategorier forbudet mod  

 spekulationsforretninger bør gælde.
Medarbejdere, der har fonds-  

 eller valutafunktioner, men som ikke har ledelsesansvar, er omfattet af  

 bestemmelsens stk. 2. Se Finanstilsynets bekendtgørelse nr. 868  

 af 25. november 1997 om spekulationsforretninger.
Bestemmelsen i stk. 3 giver Finanstilsynet  

 bemyndigelse til at afgrænse de forretninger, der er omfattet af  

 forbudet i stk. 1 og 2. Bemyndigelsen skal bruges til at lave en  

 udtømmende liste over de formuedispositioner, den af bestemmelserne  

 omfattede personkreds ikke må udføre eller deltage i.
De af  

 listen omfattede formuedispositioner må ikke udføres, uanset  

 hvad hensigten eller formålet hermed måtte være.  

 Ændringer af bekendtgørelsen vil være fremadrettede.
Det er hensigten med bestemmelsen at fastslå, at  

 ansatte i foreninger kan udøve sædvanlig formuepleje.
Det har  

 således ikke været hensigten at udvide det gældende  

 spekulationsforbud.
 Med fastlæggelsen af en sådan negativliste vil  

 den omfattede personkreds vide, hvorvidt en disposition er lovlig eller ej, i  

 modsætning til de tidligere regler, som har skabt en vis usikkerhed,  

 bl.a. fordi hensigten med dispositionen spiller en væsentlig rolle for,  

 hvorvidt der er tale om spekulation eller ej.
Negativlisten vil omfatte dispositioner, som i visse  

 tilfælde ikke vil udgøre spekulation.
Det vil derfor være  

 nødvendigt at fastsætte visse undtagelser for de dispositioner,  

 der efter bekendtgørelse vil være omfattet af forbudet mod  

 spekulation.
Disse undtagelser vil være af forskellig karakter, alt  

 efter hvilke dispositioner, der er tale om.
Der vil således f.eks.  

 være behov for undtagelse fra forbudet mod salg af værdipapirer  

 inden 6 måneder efter anskaffelsen.
Undtagelsen skal f.eks. omfatte  

 trangssituationer eller situationer, hvor der inden for de 6 måneder  

 indtræder en negativ kursudvikling, der kan medføre et  

 betydeligt økonomisk tab.
Finanstilsynet skal generelt vejlede om fortolkningen af  

 tilsynets bekendtgørelse om spekulationsforretninger og undtagelser  

 herfra.
Tilsynet skal derimod ikke udøve tilsynsmæssig kontrol  

 med privatøkonomiske dispositioner ved at påse lovens forbud mod  

 spekulationsforretninger.
For at forebygge uheldige købs- eller  

 salgsbeslutninger foreslås i stk. 4, at medlemmer af ledelsen af  

 de i bestemmelsen nævnte foreninger og selskaber skal have bestyrelsens  

 samtykke til at optræde som f.eks. køber eller sælger af  

 værdipapirer til foreningen.
Det er herved forudsat, at transaktionerne  

 sker til priser, der er forenelige med bestemmelserne i § 29.
 Af kontrolmæssige grunde kræves dels et  

 udtrykkeligt samtykke til hver enkelt transaktion, dels en indførelse  

 herom i bestyrelsens forhandlingsprotokol.
I stk. 5 foreslås det, svarende til  

 bestemmelsen i aktieselskabslovens § 58, at et bestyrelsesmedlem eller  

 en direktør ikke må deltage i behandlingen af  

 spørgsmål om aftaler mellem foreningen og den  

 pågældende selv eller om søgsmål mod den  

 pågældende selv eller om aftale mellem foreningen og tredjemand  

 eller søgsmål mod tredjemand, hvis bestyrelsesmedlemmet eller  

 direktøren deri har en væsentlig interesse, der kan være  

 stridende mod foreningens.
De inhabilitetshensyn, som gælder for  

 ledelsen i et aktieselskab eller en finansiel virksomhed, gør sig  

 også gældende for en innovationsforening.
Bestemmelsen i stk. 6 supplerer bestemmelserne  

 i § 7 om ledelsespersoners habilitet.
Efter § 8 kan Finanstilsynet  

 nægte en forening godkendelse, hvis et medlem af foreningens direktion  

 i stilling eller erhverv har udvist en sådan adfærd, at der er  

 grund til at antage, at den pågældende ikke vil varetage  

 stillingen eller hvervet på forsvarlig måde.
Ifølge forslaget præciseres, at en  

 direktør ikke kan fortsætte sit hverv under sin  

 betalingsstandsning m.v., idet en betalingsstandsning m.v. må anses for  

 særlig belastende for varetagelsen af den daglige ledelse af en  

 forening.
Tilsvarende gælder det f.eks. for advokater, at retten til at  

 udøve advokatvirksomhed bortfalder, såfremt den  

 pågældende har anmeldt betalingsstandsning eller er under  

 konkurs, jf. retsplejelovens § 137 sammenholdt med § 119,  

 stk. 2, nr. 2.
 Bestemmelsen er ikke til hinder for, at en forenings  

 direktør på et senere tidspunkt tiltræder stillingen som  

 direktør i en forening, såfremt den pågældendes  

 økonomiske stilling er forbedret.
Til § 21 Bestyrelsen skal fastsætte interne retningslinier  

 for direktører, vicedirektører, underdirektører og  

 dermed ligestillede om indberetning af formuedispositioner omfattet af  

 undtagelser i Finanstilsynets bekendtgørelse om  

 spekulationsforretninger.
Kravet om indberetning af formuedispositioner  

 gælder også, hvis de nævnte ledende medarbejdere har  

 ansvaret for en fonds- eller valutaafdeling.
Derimod er der ikke fundet noget  

 behov for et sådant indberetningskrav for almindelige medarbejdere i  

 sådanne afdelinger.
Indberetningsreglerne skal være udformet  

 på en måde, der sikrer, at revisionen kan føre betryggende  

 kontrol med overholdelsen af Finanstilsynets bekendtgørelse om  

 formuedispositioner omfattet af forbudet mod spekulationsforretninger.  

 Retningslinierne skal indeholde bestemmelser om, hvortil indberetning skal  

 ske.
Det bemærkes, at det indberettede skal tilgå den valgte  

 revision.
De interne retningslinier skal kontrolleres af den valgte  

 revision.
 Det foreslås i stk. 2, at den valgte  

 revision skal gennemgå de modtagne indberetninger og afgive  

 revisorerklæringer i revisionsprotokollen til årsregnskabet om,  

 hvorvidt der er forhold, som revisor er blevet bekendt med under sit arbejde,  

 og som giver en begrundet formodning om, at medlemmer af ledelsen har  

 overtrådt forbudet mod spekulationsforretninger.
Med bekendtgørelsen udtømmende opregning af  

 ulovlige spekulationsforretninger (jf. bekendtgærelse nr.868 af 25.  

 november 1997) og indberetningspligt for direktører,  

 vicedirektører, underdirektører og dermed ligestillede vil den  

 eksterne revisor få en nemmere adgang til at opfylde sin forpligtelse  

 om afgivelse af revisorerklæringer.
Efter forslaget skal revisor  

 foretage en gennemgang af de modtagne indberetninger og sammenholde disse med  

 Finanstilsynets bekendtgørelse.
Til § 22 Revisor skal én gang årligt gennemgå  

 foreningens interne retningslinier med henblik på at vurdere, om  

 foreningens forretningsgange vedrørende indberetning af  

 formuedispositioner er betryggende og afgive erklæring herom til  

 revisionsprotokollen.
Til § 23 Med bestemmelsen indføres en lovbestemt  

 tavshedspligt for alle, der som bestyrelsesmedlemmer, direktører,  

 andre ansatte eller revisorer har tilknytning til en forening, svarende til,  

 hvad der gælder i de øvrige finansielle love.
Til kapitel 4 Almindelige bestemmelser Til § 24 Da det ikke er ønskeligt, at foreningerne skal  

 foretage såkaldte gearede investeringer, som i værste fald kan  

 forårsage en forenings insolvens, foreslås det, at en  

 innovationsforening som hovedregel ikke må optage lån.
 Det foreslås dog at give foreningerne adgang til at  

 optage lån for at kunne udnytte tegningsrettigheder og til at erhverve  

 ejendomme, der er nødvendige til udøvelse af dens virksomhed.  

 Adgangen til at optage lån begrænses til 10 pct. af formuen til  

 hvert af de to formål, dog samlet højst 15 pct. af formuen og  

 forudsætter forudgående tilladelse fra Finanstilsynet.
Til § 25 Det fremgår af stk. 1, at andele kun kan  

 udstedes mod samtidig indbetaling af emissionsprisen.
Det er således  

 udelukket at indbetale i rater.
Bestemmelsen er derimod ikke til hinder for,  

 at foreningen kan modtage betaling i form af værdier, der kan  

 indgå i foreningens portefølje i henhold til  

 vedtægterne.
I medfør af stk. 2 kan andele ikke  

 tegnes til underkurs.
Heraf følger, at der ikke er noget til hinder  

 for tegning til overkurs.
Kravet om indbetaling finder efter stk. 3 ikke  

 anvendelse på fondsandele, idet fondsandele udstedes i henhold til  

 overskuddet i foreningen.
Fondsandele svarer til fondsaktier inden for  

 aktieselskabsretten.
Til § 26 Bestemmelsen fastsætter i stk. 1, at en  

 forening enten skal udlodde årets overskud til medlemmerne som udbytte  

 eller henlægge det til forøgelse af formuen eller foretage en  

 kombination af de to muligheder.
Der kan oprettes foreninger, som er opdelt i  

 afdelinger, hvor der udbetales udbytte i den ene og henlægges i den  

 anden.
Det skal fremgå af foreningens vedtægter,  

 hvorvidt der er tale om en udloddende eller en akkumulerende forening eller  

 afdeling.
Ligeledes skal dette fremgå af foreningens prospekt.
For at mindske det skarpe skel mellem udloddende og  

 akkumulerende foreninger foreslås, at det under nærmere angivne  

 betingelser er muligt at overføre overskud til næste år i  

 udloddende foreninger eller afdelinger eller at udlodde overskud i  

 akkumulerende foreninger eller afdelinger.
Herved gives der adgang til at  

 tilbyde investorer et værdipapir, der har en mere fast udbytteprocent  

 år for år, hvilket mange investorer er interesseret i, fordi de  

 derved kender det fremtidige formueafkast.
 En sådan adgang skal fremgå af foreningens  

 vedtægter.
Til § 27 Som et hovedprincip fastslår stk. 1, at  

 en forening kun skal indløse et medlems andele efter  

 vedtægternes bestemmelser herom.
Det foreslås således, at  

 foreningerne selv kan lave regler for, hvornår de skal indløse  

 medlemsandele, fordi det i forbindelse med indløsninger kan blive  

 nødvendigt at realisere nogle af foreningens investeringer.
Da disse  

 hovedsageligt består af aktier i mindre og mellemstore virksomheder,  

 som må antages at være forholdsvis illikvide foreslås det,  

 at indløsningsretten kun skal kunne udnyttes på de i  

 vedtægterne fastsatte tidspunkter.
Det er i stk. 2 foreslået, at  

 såfremt en imødekommelse af et indløsningskrav vil bringe  

 foreningens eller afdelingens formue under det lovmæssige krav på  

 100 mio. kr., eller ledelsen af foreningen eller afdelingen skønner,  

 at der herved opstår en risiko for, at der kan ske forskelsbehandling  

 af kreditorerne, påhviler det foreningen eller afdelingen at  

 udsætte indløsningen.
Samtidig skal Finanstilsynet have  

 indberetning om forholdet, og meddelelse om, hvorvidt minimumsformuen  

 søges reetableret, eller om foreningen henholdsvis afdelingen skal  

 opløses.
 Det foreslås i stk. 3, at Finanstilsynet  

 kan kræve, at der sker udsættelse af indløsningen.  

 Baggrunden herfor kan dels være ekstraordinære situationer som  

 politisk og økonomisk uro, som generelt kan forhindre eller  

 vanskeliggøre det for foreningerne at udøve deres virksomhed  

 på normal vis, dels skyldes forholdene omkring en konkret forening.  

 Dette vil f.eks. kunne ske ved generel uro på marked, der vil have  

 indflydelse på foreningens kapital.
 Finanstilsynet kan benytte sig af sin ret til at  

 kræve udsættelse i andre situationer, end når der er  

 valutarisk eller politisk uro, f.eks. når dette er påkrævet  

 på baggrund af foreningens forhold, herunder formueforhold, eller hvor  

 forholdene i øvrigt tilsiger udsættelse, jf. betingelserne i  

 lovforslagets § 37 om tilbagekaldelse af godkendelse.
I begge disse situationer kan hensynet til en forenings  

 medlemmer, gøre det påkrævet, at Finanstilsynet  

 kræver en udsættelse af indløsningen af andele, idet det  

 kan være vanskeligt eller umuligt at værdiansætte og  

 sælge værdipapirer til priser, der svarer til niveauet, da  

 investor besluttede at udtræde.
Udsættelse vil derfor være  

 i alle medlemmers interesse, indtil forholdene normaliseres.
Til § 28 Forbuddet mod spekulationsforretninger tage sigte på  

 at beskytte foreningernes medlemmer mod de særlige risici, som  

 deltagelse i spekulationsforretninger erfaringsmæssigt indebærer.  

 Bestemmelsen skal sammenholdes med, at det skal være foreningernes  

 formål at kanalisere opsparing, som forvaltes af institutionelle  

 investorer, til små og mellemstore virksomheder som ansvarlig  

 kapital.
 Om et køb eller et salg af værdipapirer kan  

 karakteriseres som en spekulationsforretning i denne lovs forstand må  

 afgøres konkret under hensyn til handelens formål og karakter.  

 Spekulationforretning vil som udgangspunkt sige køb, der ikke er del  

 af anlæg eller almindelig porteføljepleje.
 Bestemmelsen har transaktioner af særligt spekulativ  

 karakter for øje, såsom margenforretninger i værdipapirer  

 og salg på udækket basis.
Til § 29 Bestemmelsen fastslår, at børsnoterede  

 værdipapirer m.v. skal handles til en mere fordelagtig pris for  

 foreningen end børskursen, hvis de handles udenfor markedet.  

 Bestemmelsen finder alene anvendelse på værdipapirer, der  

 erhverves efter § 45.
Til kapitel 5 Prospekt, oplysninger til medlemmerne og  

 offentliggørelse af emissions- og indløsningsprisen Til § 30 Ved et prospekt forstås en skriftlig indbydelse til  

 tegning af andele.
 Prospektet skal foreligge i underskrevet stand klar til  

 udlevering senest samtidig med, at udbud af andele påbegyndes.
 De væsentligste dele af prospektet, hvilke må  

 antages blandt andet at være oplysninger om navne- og formueforhold og  

 lignende, skal holdes ajour.
 Det foreslås derfor at præcisere i  

 stk. 1, at prospektet skal ajourføres løbende.
 Det foreslås i stk. 2, at Finanstilsynet  

 fastsætter nærmere bestemmelser om prospekter og anden  

 information til investorerne.
I de regler, der skal udstedes om innovationsforeningers  

 prospekter, skal der være krav om, at prospekterne beskriver disse  

 foreningers særlige egenskaber.
Dette medfører, at prospekter  

 skal oplyse, at investeringen er behæftet med større risici end  

 investering i f.eks. investeringsforeninger.
 Det forudsættes, at Finanstilsynet fastsætter  

 regler, hvorefter innovationsforeningerne skal oplyse om deres særlige  

 investeringsstrategi.
 Prospektet skal senest dagen efter  

 offentliggørelsen være modtaget i Finanstilsynet.
Til § 31 Stk. 1 fastslår den potentielle  

 investors ret til vederlagsfrit at få udleveret prospektet, og det  

 seneste årsregnskab til brug for sin vurdering i retlig og  

 økonomisk henseende af foreningen og de af foreningen udstedte  

 andele.
Til § 32 I bestemmelsen fastslås det vigtige princip, at et  

 medlem altid har ret til at få den indre værdi oplyst.  

 Foreninger, der er åbne for emission eller indløsning, skal  

 oplyse emissions- og indløsningsprisen.
Kravet om oplysning anses som  

 opfyldt ved, at den indre værdi, som defineret i  

 årsregnskabsbekendtgørelsen § 9. Emissions- og  

 indløsningsprisen stilles til rådighed på foreningens  

 kontor overfor medlemmer og potentielle investorer.
Til kapitel 6 Medlemsbeviser m.v.
Til § 33 Det foreslås, at en forening enten skal udstede  

 medlemsbeviser eller på anden måde udstede dokumentation for  

 medlemmets andel i formuen.
 En forening eller afdeling er enten bevisudstedende eller,  

 såfremt der gives anden form for dokumentation, f.eks. kontoudskrift,  

 kontoførende.
 Sondringen mellem bevisudstedende og kontoførende  

 foreninger er forslået for at fritage foreninger med få medlemmer  

 for pligten til at udstede medlemsbeviser.
 Det skal klart fremgå af foreningens  

 vedtægter, hvorvidt der er tale om en bevisudstedende henholdsvis en  

 kontoførende forening eller afdeling, jf. bemærkningerne til  

 forslagets § 9. En forening kan have såvel bevisudstedende som  

 kontoførende afdelinger.
 Det samme skal også fremgå af foreningens  

 prospekter.
Andele i en innovationsforening er værdipapirer  

 ligesom andele i investeringsforeninger og specialforeninger.
Andelene vil  

 kunne udstedes gennem en værdipapircentral.
Til §§ 34 - 36 Bestemmelserne svarer til § 24, stk. 1-4, i  

 aktieselskabsloven om overdragelse.
Til kapitel 7 Tilbagekaldelse af godkendelse, opløsning, fusion og  

 spaltning Til § 37 Som konsekvens af godkendelsesordningen som  

 foreslået i §§ 5 - 7 vil der kunne opstå situationer, hvor  

 den allerede meddelte godkendelse skal tilbagekaldes med den følge, at  

 virksomheden skal ophøre.
 Tilbagekaldelse af godkendelsen kan herefter ske i  

 følgende tilfælde:
a)	Hvis en af de i forslagets § 5 stk. 3 nævnte  

 betingelser om formue ikke længere er opfyldt, eller b)	hvis de i forslagets § 7 nævnte omstændigheder  

 vedrørende manglende hæderlighed m.v. indtræder, eller c)	hvis foreningen gør sig skyldig i grov eller gentagen  

 tilsidesættelse af de forpligtelser, der påhviler den efter denne  

 lov, eller d)	hvis foreningens eller afdelingens virksomhed ikke påbegyndes  

 senest 12 måneder efter godkendelsen eller ikke udøves i en  

 periode på over 6 måneder.
Tilbagekaldelse af godkendelsen kan blive aktuel,  

 når blot en af de ovenfor nævnte situationer indtræder.
Da  

 en sådan afgørelse vil være af indgribende betydning for  

 foreningens medlemmer, bl.a. fordi konsekvensen kan blive foreningens  

 opløsning, forudsættes det, at tilbagekaldelse af godkendelsen  

 først bliver aktuel, når der har været sat en frist for  

 afhjælpning, og således først når foreningens  

 opløsning må anses for en nødvendig konsekvens af den  

 manglende afhjælpning.
 Afgørelser om tilbagekaldelse skal efter  

stk. 2 begrundes.
Til § 38 I stk. 1 fastslås, at konsekvensen af,  

 at Finanstilsynet tilbagekalder en godkendelse af en innovationsforening, er  

 at foreningen skal indstille sin virksomhed og opløses, jf. dog  

 stk. 3.
 Er andet ikke fastsat i lovgivningen gennemføres  

 opløsningen ved likvidation.
 Beslutningen om en forenings opløsning  

 træffes som hovedregel af generalforsamlingen i overenstemmelse med  

 vedtægternes bestemmelser herom. Ønsker generalforsamlingen  

 imidlertid ikke at medvirke ved foreningens opløsning, eller  

 træffer den ikke denne beslutning inden for den frist, der er sat af  

 Finanstilsynet, indeholder stk. 2, 3. pkt., en hjemmel til, at  

 tilsynet kan beslutte, at foreningen træder i likvidation.
Da innovationsforeninger i modsætning til andre  

 virksomheder under tilsyn ikke har eneret til den virksomhed, de  

 udøver, vil generalforsamlingen kunne træffe beslutning om, at  

 innovationsforeningens virksomhed skal videreføres f.eks. i et  

 aktieselskab eller et kommanditselskab.
Generalforsamlingen vil derfor kunne  

 træffe beslutning om, at foreningen skal omdannes.
Til § 39 Foreninger og afdelinger heraf foreslås  

 opløst efter de for aktieselskaber gældende regler, jf.  

 aktieselskabslovens kapitel 14, med de tillempelser, som foreningernes  

 særlige forhold tilsiger, når generalforsamlingen ikke har  

 truffet beslutning om omdannelse, jf. § 38, stk. 3. De steder, hvor  

 der i aktieselskabsloven står aktieselskaber, skal der læses  

 innovationsforeninger, hvor der står selskab læses forening, og  

 hvor der står aktionærer læses medlemmer.
 Proklama i overensstemmelse med aktieselskabslovens  

 § 123 er et almindelig kendt retsmiddel til sikring af kreditorer,  

 herunder indskydere og investorer, der gælder for såvel  

 almindelige virksomheder som finansielle virksomheder under tilsyn.
Det foreslås derfor i § 39 , at  

 opløsningsproceduren finder anvendelse på såvel foreninger  

 som afdelinger af foreninger, og at aktieselskabslovens § 123 ikke kan  

 fraviges.
Aktieselskabslovens § 123 omhandler proklama i forbindelse med  

 opløsning af selskabet (foreningen).
Til § 40 Beføjelsen for Finanstilsynet til at udpege en  

 likvidator til sammen med de af generalforsamlingen valgte at foretage  

 likvidationen, har til formål - hvor forholdene måtte tale derfor  

 - at muliggøre direkte offentlig indseende og medindflydelse på  

 foreningens afvikling.
Til § 41 Bestemmelsen fastslår, at reglerne om tilsynets  

 beføjelser og foreningernes pligter principielt fortsat finder  

 anvendelse, selv om en forening er under opløsning.
Til § 42 Fusion af to eller flere foreninger eller afdelinger er  

 kun gyldig med Finanstilsynets tilladelse.
Tilsynet har som grundlag for sin  

 tilladelse i sin praksis vedrørende investeringsforeninger stillet  

 krav om, at aktieselskabslovens kapitel 15 om fusion var iagttaget.  

 Således udarbejdes en fusionsplan, fusionsredegørelse og  

 vurderingserklæring af en uafhængig vurderingsmand.
Der er herved lagt vægt på, at der til grund  

 for Finanstilsynets tilladelse ligger en procedure, der er almindeligt  

 anerkendt til sikring af foreningens kreditorer, herunder investorer.
Det  

 foreslås, at Finanstilsynets praksis vedrørende  

 investeringsforeninger også skal gælde for  

 innovationsforeninger.
Endelig foreslås, at foreningerne får mulighed  

 for at foretage spaltning af en forening, typisk ved at foreningens enkelte  

 afdelinger ved spaltning bliver selvstændige foreninger eller  

 overgår til en anden forening.
Som grundlag for godkendelse af en  

 sådan spaltning af en forenings afdelinger til selvstændige  

 foreninger vil Finanstilsynet, svarende til hvad der gælder ved  

 likvidation og fusion, stillet krav om, at aktieselskabslovens kapitel 15 om  

 spaltning var iagttaget.
 Det foreslås derfor, at regler svarende til denne  

 praksis indsættes i loven, idet det forudsættes, at en forening,  

 der ikke er opdelt i afdelinger, og en afdeling også kan spaltes.
Til kapitel 8 Innovationsforeningers anbringelse af midler og likviditet  

 m.v.
Til § 43 Der henvises til bemærkningerne til § 1.
 Det forudsættes, at en innovationsforening skal  

 investere med henblik på, at formuen, efter en eventuel opbygningsfase,  

 fortrinsvis er placeret som kapitalandele i noterede eller unoterede  

 små og mellemstore selskaber.
 Da formålet med innovationsforeningerne er at  

 formidle kapital til mindre og mellemstore virksomheder, der på grund  

 af vækst har behov for at få tilført egenkapital, er disse  

 foreningers investeringer mere risikofyldte end investeringer i  

 børsnoterede værdipapirer.
Spredningskravene for innovationsforeningerne er meget  

 lempelige og har ikke til formål at sikre, at risikoen ved  

 investeringerne begrænses, således som det er tilfældet for  

 de spredningskrav, der stilles til investeringsforeninger og  

 specialforeninger.
Formålet er at afskære en investor fra at  

 få det offentlige til at føre tilsyn med en enkelt eller meget  

 få investeringer ved at placere disse i foreningsregie med deraf  

 følgende tilsyn mv.
Der er i stk. 2 foreslået en  

 højeste grænse på 10 pct. på investeringstidspunktet  

 for placeringen af formuen i et selskab.
Den del af formuen, der ikke er  

 investeret efter stk. 1, skal placeres i værdipapirer i  

 overensstemmelse med bestemmelserne i §§ 44 - 46.
Ifølge stk. 3 skal Finanstilsynet  

 fastsætte regler om, hvilke oplysninger foreningen skal give om de  

 selskaber, som formuen placeres i.
Beskrivelse af selskabets produkter,  

 produktudviklingen, markedets størrelse, om udviklingen af produkterne  

 følger planerne, og om budgetterne følges, tillægges lige  

 så stor betydning som regnskabsoplysningerne.
Oplysningerne er til brug  

 for investorerne, idet man ikke har en børskurs at forholde sig til  

 ved investeringer.
Til § 44 Forslagets § 44 fastsætter, hvilke andre  

 aktiver en innovationsforenings midler kan anbringes i ud over de i § 43  

 nævnte.
Bag begrænsningen af placeringsmulighederne ligger det  

 princip, at formuen i innovationsforeninger skal være placeret som  

 ansvarlig kapital i små og mellemstore virksomheder.
Det foreslås  

 derfor, at en innovationsforening herudover alene i accessorisk omfang skal  

 kunne placere sin øvrige formue i likvide midler og i let  

 sælgelige børsnoterede værdipapirer.
Dette er udtryk for,  

 at en forening gennem sit virke med køb og salg af værdipapirer  

 har behov for løbende at have likvide midler til sin rådighed.  

 Til likvide midler henføres foruden kontanter f.eks. indestående  

 i pengeinstitutter på anfordring eller kortvarig opsigelse og meget  

 kortfristede indlånsbeviser.
 Værdipapirerne skal være børsnoterede  

 eller handles på et tilsvarende marked for at skabe rimelig sikkerhed  

 for, at de værdipapirer, der indgår i formuen, til enhver tid kan  

 omsættes.
Med udtrykket »optaget til offentlig notering på en  

 fondsbørs« i stk. 1 tænkes på den officielle  

 børsnotering af værdipapirer.
Noteringen omfatter således  

 værdipapirer, der er optaget til officiel notering på  

 Københavns Fondsbørs.
Bestemmelsen åbner dernæst  

 mulighed for placering af foreningens midler i værdipapirer, der  

 handles på offentligt anerkendte samt åbne og regelmæssigt  

 arbejdende markeder.
Denne adgang for foreninger til at benytte sig af visse  

 parallelmarkeder er indføjet i lovforslaget af hensyn til en fortsat  

 integration af kapitalmarkederne inden for De europæiske  

 Fællesskaber.
Den i 2. pkt. foreslåede godkendelse af foreningens  

 valg af en børs eller et parallelmarked i et tredieland er begrundet  

 i, at disse markeder ikke er omfattet af den regulering, som findes inden for  

 EU.
I stk. 3 er det foreslået, at  

 Finanstilsynet kan fastsætte nærmere regler for  

 innovationsforeningers adgang til at anbringe midler i finansielle  

 instrumenter.
Bestemmelserne vil komme til at svare til de, der er  

 gældende for investeringsforeninger.
 Investeringsforeninger kan i dag anbringe midler i  

 finansielle instrumenter efter regler fastsat i Finanstilsynets  

 bekendtgørelse nr. 818 af 23. november 1997 om investeringsforeningers  

 og specialforeningers anvendelse af afledte finansielle instrumenter.
Til § 45 Med henvisning til begrænsningen i  

stk. 1, hvorefter en innovationsforening på  

 investeringstidspunktet højst må eje kapitalandele eller yde  

 lån indenfor en ramme, der ikke overstiger 30 pct. af aktie- eller  

 anpartskapitalen i det samme seskab, skal det pointeres, at også for  

 innovationsforeninger gælder den ejerbegrænsning, der  

 gælder for foreningens medlemmer i relation til den enkelte virksomhed.  

 Såfremt der blandt foreningens medlemmer er finansielle virksomheder  

 under tilsyn, må disse ikke ved at investere gennem en  

 innovationsforening, opnå en større grad af indflydelse over  

 selskaber, og hermed kommer til at drive anden virksomhed, end de kan  

 opnå ved direkte investering i det pågældende selskab.
 Værdien af investeringen i de enkelte selskaber kan  

 efterfølgende ændre sig.
For ikke at sætte snævre grænser for en  

 forenings adgang til at investere i andre værdipapirer i forhold til  

 adgangen til at eje kapitalandele i og yde lån efter § 43,  

 foreslås adgang til at investere indtil 10 pct. af foreningens formue i  

 værdipapirer fra samme udsteder.
De fastsatte grænser antages at  

 give tilstrækkelig adgang til at føre en smidig  

 investeringspolitik med hensyn til placeringen af de af foreningens midler,  

 som ikke er investeret i små eller mellemstore virksomheder.
Til § 46 I bestemmelsen foreslås det, at en  

 innovationsforening ikke må investere i andre innovationsforeninger,  

 der har samme ledelse eller på anden måde er  

 nærtstående med foreningen.
Herved forhindres, at en forening  

 gennem placering af midler i andre foreninger indirekte overskrider  

 spredningsreglerne.
Endvidere begrænses adgangen til gennem omfattende  

 investeringer i andre foreninger at tilsløre for den enkelte investor,  

 hvilke aktiver midlerne i sidste ende placeres i.
Det er næppe heller  

 hensigtsmæssigt, at de midler, der anbringes, skal bære  

 administrationsomkostninger fra to eller flere foreninger.
Det foreslås i stk. 2, at give  

 Finanstilsynet hjemmel til at udstede nærmere regler for  

 innovationsforeningers investeringer i andre investeringsforetagender, hvis  

 der skulle blive behov herfor.
Begrebet investeringsforetagender er anvendt,  

 fordi det ikke er muligt at foretage en opremsning af enheder, der foretager  

 investeringer i små og mellemstore virksomheder.
Finanstilsynet kan  

 fastsætte grænser for, hvilke typer samt grænser for hvilke  

 investeringer foreningerne kan foretage.
Herved vil indgå en vurdering  

 af, hvor stor spredning af investeringer, der vil være behov for at  

 sikre foreningens formue.
Til kapitel 9 Grænseoverskridende virksomhed Til § 47 Det foreslås, at en dansk innovationsforening, der  

 ønsker at markedsføre sine andele i udlandet forinden skal give  

 såvel Finanstilsynet som de kompetente myndigheder i den  

 pågældende stat meddelelse herom.
Der er ikke tale om, at  

 Finanstilsynet skal godkende markedsføring i udlandet men alene om, at  

 tilsynet kan følge med i foreningens virksomhed, medens det må  

 bero på lovgivningen i udlandet, om foreningen skal godkendes der.
En  

 fremsendelse af disse oplysninger er med til at sikre, at foreningen ikke  

 overtræder det pågældende lands lovgivning.
Det vil  

 også styrke innovationsforeningernes position i forbindelse med  

 markedsføring, at den nationale tilsynsmyndighed kender til  

 foreningens ønsker om at markedsføre sig.
Endvidere er  

 bestemmelsen med til at styrke det uformelde samarbejde mellem de nationale  

 tilsynsmyndigheder.
Til kapitel 10 Årsregnskab Til § 48 Bestemmelsen foreslår, at innovationsforeninger  

 bliver omfattet af lov om visse selskabers aflæggelse af  

 årsregnskab med de afvigelser, der følger af  

 innovationsforeningernes særlige forhold.
Heraf følger bl.a. at  

 innovationsforeningerne skal have mindst en revisor, der skal være  

 enten statsautoriseret eller registreret.
Til kapitel 11 Tilsyn Til §§ 49 og 50 Bestemmelsen forudsætter, at der føres tilsyn  

 med innovationsforeningerne.
Det er hensigten at henlægge denne opgave  

 til Finanstilsynet.
Tilsynets arbejdopgave er at påse  

 innovationsforeningernes overholdelse af denne lov og de bestemmelser, der  

 udstedes i medfør af loven.
Tilsynet afgør herunder  

 fortolkningstvivl og udsteder om fornødent pålæg til en  

 forening med henblik på at bringe lovstridige forhold til  

 ophør.
Det fremgår af loven, at der primært skal  

 føres en kontrol med innovationsforeningernes stiftelse, organisation  

 og ledelse.
Det er ikke hensigten, at der skal føres tilsyn med  

 innovationsforeningers virksomhed eller drift i øvrigt, idet  

 virksomheden i innovationsforeninger også kan udøves af  

 virksomheder, der ikke er underlagt tilsyn.
Hertil kommer, at investorer, der  

 ønsker at investere 500.000 kr. formodes at have den nødvendige  

 ekspertise til at vurdere foreningen.
Det er derfor ikke hensigten, at der  

 skal udføres undersøgelser på stedet i  

 innovationsforeninger.
Finanstilsynet tillægges dog i § 50 hjemmel  

 til at få adgang til en innovationsforening med henblik på  

 indhentelse af oplysninger.
Denne hjemmel tænkes kun anvendt i  

 undtagelsestilfælde.
Finanstilsynets adgang til at foretage  

 inspektionsbesøg uden retskendelse hos finansielle virksomheder  

 præciseres i overensstemmelse med den traditionelle opfattelse af, at  

 Finanstilsynets adgang til at foretage inspektionsbesøg er omfattet af  

 grundlovens § 72 om boligens ukrænkelighed.
En tilsvarende  

 præcisering er allerede gennemført i bl.a. bank og  

 sparekasseloven, realkreditloven m.v.
Disse bestemmelser bruges ofte.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndighedernes  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Denne adgang til en innovationsforenings  

 forretningslokaler uden retskendelse er nødvendig for, at  

 Finanstilsynet kan udøve sin virksomhed også i de særlige  

 tilfælde, hvor en innovationsforening måtte nægte at give  

 tilsynet de til brug for tilsynsvirksomheden nødvendige oplysninger  

 eller modvirker et inspektionsbesøg.
Det er herved forudsat, at de  

 konkrete forhold vedrørende instituttet kræver umiddelbar  

 handling fra Finanstilsynets side og at formålet således ikke kan  

 opnås ved anvendelse af mindre indgribende kontrolforanstaltninger som  

 f.eks. tvangsbøder.
Bestemmelsen i § 50, stk. 3, svarer til  

 § 31, stk. 4, i lov om fondsmæglerselskaber.
Med denne  

 bestemmelse får Finanstilsynet hjemmel til at indhente oplysninger hos  

 virksomheder til afgørelse af, om de er omfattet af lovens  

 bestemmelser.
Bestemmelsen forventes at få en begrænset  

 anvendelse, da innovationsforeningerne ikke har eneret.
Til § 51 Det foreslås, at såvel foreningen som dens  

 revisorer har indberetningspligt om forhold, der er af afgørende  

 betydning for foreningens fortsatte virksomhed.
Denne bestemmelse svarer  

 ligeledes til, hvad der gælder for andre finansielle virksomheder.
Der skal være tale om forhold, der er af  

 afgørende betydning for foreningens eller afdelingens fortsatte  

 virksomhed.
Der skal således kun gives meddelelse til Finanstilsynet,  

 når der er tale om begivenheder af væsentlig betydning, som  

 bringer den fortsatte virksomhed i fare.
Der kan f.eks. være tale om  

 usædvanlig store tab over en meget kort periode.
Det er foreslået, at såfremt en forenings  

 eller afdelings formue kommer under lovens mindstekrav dvs. kommer under100  

 mio. kr. eller eventuelt vedtægternes højere krav til formuen,  

 skal foreningen straks meddele dette til Finanstilsynet.
Når  

 Finanstilsynet har modtaget meddelelsen, kan tilsynet enten fastsætte  

 en frist, inden for hvilken foreningen eller afdelingen igen skal opfylde  

 lovens krav, eller tilbagekalde godkendelsen med den virkning, at foreningen  

 skal opløses efter bestemmelserne i § 38 og § 39. Der vil  

 ligeledes i sidstnævnte tilfælde skulle træffes beslutning  

 om, hvorledes der skal forholdes med indløsningen.
Til §§ 52-53 Bestemmelserne om Finanstilsynets tavshedspligt, og hvem  

 der har partsstatus i forhold til Finanstilsynet svarer, bortset fra enkelte  

 redaktionelle ændringer, til de tilsvarende bestemmelser i de  

 øvrige finansielle tilsynslove, f. eks. §§ 77a og 77b i lov om  

 investeringsforeninger og specialforeninger, jf. lovbekendtgørelse nr.  

 703 af 17. juli 2000. Bestemmelserne er en konsekvens af de direktivbestemte  

 regler om tavshedspligt for Finanstilsynet.
Til § 54 I lighed med, hvad der gælder for andre tilsyn med  

 finansielle virksomheder foreslås, at Finanstilsynet afgiver en  

 årlig beretning til økonomiministeren om sin virksomhed.
 For at have en let tilgængelig oversigt over denne  

 erhvervssektor fastsættes i 2. pkt., at årsberetningen skal  

 indeholde en oversigt over de foreninger, der omfattes af loven.
Til § 55 Bestemmelsen medfører, at bank- og sparekasselovens  

 § 51 regler for Finanstilsynets medarbejdere også finder  

 anvendelse.
Til § 56 Finanstilsynets driftudgifter dækkes fuldt ud af  

 afgifter fra de finansielle virksomheder inden for rammerne af den  

 årligt vedtagne finanslovsbevilling.
Stk. 1 indeholder Finanstilsynets hjemmel til  

 at opkræve bidrag fra de af loven omfattede innovationsforeninger.
Det  

 videreføres, at den nærmere regulering af  

 bidragsopkrævningen foretages i regler fastsat af Finanstilsynet.
Ved den hidtidig bidragsberetning blev Finanstilsynets  

 budget opdelt i 3 brancher: bank m.v. (herunder Værdipapircentralen,  

 Københavns Fondsbørs, fondsmæglerforeninger,  

 investeringsforeninger og specialforeninger), forsikringsselskaber og  

 realkreditinstitutter.
Udgifter, der ikke kunne henføres direkte til  

 en branche (fællesudgifter), blev fordelt efter en nøgle.
 Den hidtidige fordeling af enkelte virksomheders bidrag  

 indenfor brancheområderne er for investeringsforeninger og  

 specialforeninger sket på grundlag af de samlede aktiver.
Finanstilsynet blev dannet ved sammenlægning af  

 Tilsynet med banker og sparekasser og Forsikringstilsynet.
Siden er flere  

 brancher blevet underlagt tilsyn af Finanstilsynet.
Det drejer sig f.eks. om  

 realkreditinstitutter, fondsmæglerselskaber og  

 forsikringsmæglere.
På denne baggrund er der opstået et behov for  

 at samordne beregningen af virksomhedernes bidrag.
Beregningen tænkes  

 gennemført efter følgende principper:
 1. På grundlag af et fordelingstal samt  

 branceområdernes samlede bidragsgrundlag fordeles Finanstilsynets  

 udgifter på overordnede brancheområder.
 2. Indenfor brancheområderne fordeles bidrag mellem  

 virksomhederne på baggrund af størrelsen af deres  

 bidragsgrundlag.
 Finanstilsynet fastsætter regler for  

 opgørelsen af biddragsgrundlaget.
 Stk. 2 præciserer, at enhver  

 innovationsforening, som har været under tilsyn en del af det  

 pågældende finansår, skal betale fuldt bidrag.
Når omstændighederne taler for det, kan  

 bidraget nedsættes.
Sådanne tilfælde kan f.eks. opstå  

 ved betalingsstandsning eller konkurs samt i forbindelse med stiftelse og  

 ophør.
 Stk. 3 foreslår, at hvis der ikke er  

 aflagt et regnskab for det seneste regnskabsår, kan bidragsberegningen  

 foretages på grundlag af regnskabsindberetningen, f.eks. et  

 halvårsregnskab eller et foreløbigt årsregnskab.
Findes der ikke oplysninger om bidraggrundlag,  

 pålægges et minimumsbidrag.
Størrelsen af minimumsbidraget  

 fastsættes i regler udstedt af Finanstilsynet.
Til § 57 I § 57 foreslås indsat en bestemmelse om  

 tidsfrister, der svarer til de bestemmelser herom, der findes i de  

 øvrige finansielle tilsynslove, f. eks. § 82 i lov om  

 investeringsforeninger og specialforeninger, jf. lovbekendtgørelse nr.  

 703 af 17. juli 2000.
Til kapitel 12 Delegations- og klagebestemmelser Til §§ 58 og 59 Delegations- og klagebestemmelserne svarer til de  

 bestemmelser herom, der findes i de øvrige finansielle tilsynslove, f.  

 eks. §§ 83 og 48 i lov om investeringsforeninger og specialforeninger,  

 jf. lovbekendtgørelse nr. 703 af 17. juli 2000. I henhold til disse  

 bekendtgørelser er administrativ rekurs afskåret, hvorefter der  

 er indført klageadgang til Erhvervsankenævnet.
Til kapitel 13 Straffebestemmelser Til § 60 Bestemmelsen hjemler pålæggelse af  

 tvangsbøder for overtrædelse af en række af lovens  

 bestemmelser.
Tvangsbøder kendes i de øvrige finansielle love.  

 Tvangsbøder bruges først og fremmest til at få  

 virksomheder til at efterleve Finanstilsynets afgørelser.
Når  

 virksomhederne er blevet truet med tvangsbøder, efterleves  

 afgørelsen som udgangspunkt.
Det er ikke tanken, at tvangsbøder  

 skal bruges i større omfang for innovationsforeninger, end  

 tilfældet er for den øvrige sektor.
Tvangsbøderne bruges  

 først og fremmest til at øge incitamentet for at efterleve  

 Finanstilsynets afgørelser.
Der vil således ikke blive udstedt  

 tvangsbøder uden forudgående advarsel herom.
Bestemmelsen  

 forventes brugt på manglende efterlevelse af alle Finanstilsynets  

 afgørelser truffet med baggrund i denne lov.
Uden truslen om  

 tvangsbøder ville det være vanskeligt for Finanstilsynet at  

 gennemtvinge sine afgørelser.
De tvangsbøder, der er  

 pålagt i medfør af den øvrige finansielle lovgivning er  

 af en størrelsesorden 2.000 - 5.000 kr. pr. bestyrelsesmedlem.
 Virksomhederne har mulighed for at påklage en  

 tvangsbøde til Erhvervsankenævnet i medfør af § 59.  

 Erhvervsankenævnets afgørelser kan indbringes for  

 domstolene.
Til § 61 Bestemmelsen hjemler straf for overtrædelse af en  

 række af forslagets bestemmelser samt for overtrædelse af de  

 forskrifter, der efter forslaget skal udstedes af Finanstilsynet.
 Sager om overtrædelse af disse bestemmelser  

 behandles af domstolene og følger strafferettens almindelige regler  

 herom.
 En strafbestemmelse er med til at styrke incitamentet for  

 at overholde reglerne.
Til kapitel 14 Ikrafttrædelses- og overgangsbestemmelser Til § 62 Det foreslås, at loven træder i kraft den 1.  

 april 2001.
 Det foreslås, at loven ikke gælder for  

 Færøerne og Grønland, men at den kan sættes i kraft  

 ved kongelig anordning for disse landsdele med de afvigelser, som de  

 særlige færøske og grønlandske forhold  

 tilsiger.
