 Kommunalbestyrelsen skal udarbejde en samlet plan for kommunens  

 redningsberedskab og civile beredskab.
(Beredskabslovens § 25, stk. 1) Det kommunale redningsberedskab skal kunne yde en forsvarlig indsats mod  

 skader på personer, ejendom og miljøet ved ulykker og katastrofer, herunder  

 krigshandlinger.
Redningsberedskabet skal endvidere kunne modtage,  

 indkvartere og forpleje evakuerede og andre nødstedte.
(Beredskabslovens § 12, stk. 1) Indenrigsministeren kan bestemme, at redningsberedskabet i visse kommuner  

 tillige skal kunne yde en øjeblikkelig og mere omfattende indsats mod  

 følgerne af krigshandlinger.
(Beredskabslovens § 12, stk. 2) Det civile beredskabs opgave er at planlægge og træffe foranstaltninger  

 med henblik på under krise eller krig at videreføre samfundets funktioner  

 samt at yde støtte til landets samlede forsvar.
(Beredskabslovens § 2) Kommunalbestyrelsen varetager opførelse, vedligeholdelse, drift og  

 klargøring af offentlige beskyttelsesrum.
(Lov om beskyttelsesrum § 1, stk. 1) Kommunalbestyrelsen kan påbyde, at der skal opføres sikringsrum i nye  

 bygninger (med visse undtagelser).
(Lov om beskyttelsesrum § 4, stk. 1) Bilag 1. Notat om det danske efterretningsmæssige  

 planlægningsgrundlag 2. Eksempel på standardplan for det kommunale  

 beredskab 1. Indledning Kommunerne skal efter beredskabsloven etablere et redningsberedskab, der  

 skal løse de opgaver, som brandvæsenet og civilforsvaret hidtil har  

 varetaget.
Beredskabet for krise eller krig etableres som en udbygning af det  

 fredsmæssige redningsberedskab.
 Kommunerne skal endvidere fortsat planlægge for deres civile beredskab med  

 henblik på at kunne varetage samfundsvigtige opgaver under krise eller krig.
De ressourcer, som anvendes til løsning af redningsberedskabets og det  

 civile beredskabs opgaver, er i vidt omfang de samme.
Dette er baggrunden  

 for, at kommunerne skal udarbejde en samlet plan for redningsberedskabet og  

 det civile beredskab.
 Ved denne planlægning vil der kunne skabes overblik over de tilgængelige  

 ressourcer og deres anvendelse og hermed skabes grundlag for en optimal  

 ressourceudnyttelse i en beredskabssituation.
Den samlede plan skal gælde for det fredsmæssige beredskab samt for krise-  

 eller krigssituationer.
De nuværende planer på området vil kunne udgøre et  

 godt grundlag for udarbejdelsen af den samlede plan.
 Gennemførelsen af planlægningen, anvendelsen af planen som et dagligt  

 opslagsværk - herunder indøvelse af planens brug - samt vedligeholdelse og  

 revision af planen vil forbedre kommunens muligheder for at yde en større  

 katastrofeindsats, som måske berører flere kommunale forvaltninger, og som  

 kræver ressourcer i et omfang, der overstiger det daglige beredskabs  

 kapacitet.
 Som eksempler herpå kan nævnes, at kommunen kan blive anmodet om at  

 modtage, indkvartere og forpleje et større antal flygtninge, der måtte  

 ankomme til Danmark, f.eks. i forbindelse med en international krise.  

 Endvidere skal kommunen kunne yde en større indsats i tilfælde af omfattende  

 forsyningssvigt og miljømæssige trusler samt større transportulykker,  

 naturkatastrofer m.v.
Den integrerede planlægning forudsætter, at kommunen afklarer, hvilke  

 risici der skal tages hensyn til i planlægningen.
Der må foretages en analyse  

 af, hvilke ulykker og katastrofer der kan ramme kommunen, og hvordan de kan  

 forebygges.
Dermed bliver det også muligt at reducere skade- og  

 risikoomkostninger samt udgifterne til det beredskab, der skal indsættes.
 I flere kommuner har den hidtidige planlægning af civilforsvaret og det  

 civile beredskab allerede medført økonomiske fordele, f.eks. besparelser på  

 forsikringsbudgettet.
 For at få det størst mulige udbytte af planlægningen er det nødvendigt, at  

 planen er ajourført, så den reelt kan bruges som et opslagsværk for kommunen.
 Beredskabsplanen skal revideres i det omfang, udviklingen gør det  

 nødvendigt, dog mindst en gang i hver kommunal valgperiode.
 Planen og revisioner heraf indsendes til statens regionale  

 beredskabscenter bl.a. med henblik på, at der i en beredskabssituation  

 hurtigt kan tilvejebringes en ajourført oversigt over de beredskabsmæssige  

 ressourcer, der er til rådighed i regionen.
 Beredskabsstyrelsen vil løbende revidere denne vejledning, som dels skal  

 danne grundlag for den første udarbejdelse af den samlede beredskabsplan,  

 dels for de efterfølgende planrevisioner.
Revisionen af vejledningen vil bl.a. blive baseret på erfaringerne fra det  

 kommunale planarbejde.
Derfor skal den første plan, der udarbejdes i henhold  

 til beredskabsloven, indsendes til Beredskabsstyrelsen via statens regionale  

 beredskabscenter.
Beredskabscenteret vil en gang i hver kommunal valgperiode  

 indsende den reviderede plan til Beredskabsstyrelsen.
Der henvises nærmere  

 til afsnit 6.2.
For at fremme planlægningen afholdes særlige kurser for kommunale chefer  

 og nøglepersoner på Beredskabsstyrelsens Højskole.
Kurserne omfatter  

 systematisk beredskabsplanlægning og beredskabsmæssig logistik. 2.  

 Planlægningsgrundlaget 2.1. Generelt Grundlaget for den integrerede beredskabsplanlægning er:
 - Tidligere udsendte vejledninger og retningslinier samt hidtidige planer  

 m.v.
 - En analyse af de lokale forhold.
 - En vurdering af Danmarks sikkerhedspolitiske situation, jf. den nærmere  

 omtale i afsnit 2.4. om det efterretningsmæssige planlægningsgrundlag og  

 bilag 1 Notat om det danske efterretningsmæssige planlægningsgrundlag.
 2.2. Bestemmelser, vejledninger, hidtidige planer m.v.
 Ifølge beredskabslovens §§ 26 og 27 fastsætter indenrigsministeren  

 vejledende retningslinier for udarbejdelsen af planen for kommunens  

 redningsberedskab og civile beredskab, og de enkelte ministre fastsætter som  

 hidtil inden for deres område vejledende retningslinier for kommunernes  

 civile beredskabsplanlægning.
 Denne vejledning om integreret kommunal beredskabsplanlægning med  

 tilhørende standardplan er udarbejdet i medfør af § 5 i Indenrigsministeriets  

 bekendtgørelse nr. 27 af 14. januar 1994 om tilsynet med det kommunale  

 redningsberedskab og om henlæggelse af visse opgaver og beføjelser til  

 Beredskabsstyrelsen, hvorefter styrelsen fastsætter de vejledende  

 retningslinier for udarbejdelsen af den plan, der er nævnt i beredskabslovens  

 § 25, stk. 1, jf. beredskabslovens § 26.
Vejledningen erstatter de tidligere udsendte vejledninger om planlægning  

 af det kommunale civilforsvar og civile beredskab og vil indgå som kapitel 1  

 i Den kommunale beredskabshåndbog.
Denne håndbog, der endvidere indeholder de  

 enkelte ministeriers vejledende retningslinier, udgør herefter grundlaget for  

 den kommunale beredskabsplanlægning.
Den kommunale beredskabshåndbog blev  

 udsendt i 2. udgave (AUG 1990) i november 1990, og der er i april 1991 og  

 december 1992 udsendt henholdsvis 1. og 2. rettelsesmedelelse til håndbogen.
 Administrative forskrifter udstedt i medfør af brandloven,  

 civilforsvarsloven og lov om det civile beredskab forbliver i kraft, indtil  

 de afløses af regler udstedt i medfør af beredskabsloven.
 Især nedennævnte bestemmelser og planer kan lægges til grund ved  

 udarbejdelsen af den integrerede beredskabsplan:
 - Brandvedtægten for kommunens brandvæsen, som indeholder bestemmelser om  

 organisation, brandmateriel, vandforsyning og alarmering, jf. brandlovens § 3  

 og § 13 og Justitsministeriets vejledning af 3. december 1969 om udarbejdelse  

 af brandvedtægter for kommuner.
- Civilforsvarsvedtægten for kommunen, jf.
Indenrigsministeriets cirkulære  

 nr. 87 af 21. maj 1982 om normalcivilforsvarsvedtægt.
 - Justitsministeriets cirkulære nr. 158 af 15. september 1991 om  

 retningslinier for brandvæsenets beredskab og materiel.
 - Justitsministeriets cirkulære nr. 155 af 28. juli 1976 om vandforsyning  

 til brandslukning.
 - Justitsministeriets vejledning nr. 159 af 15. september 1991 for indsats  

 ved akutte uheld med farlige stoffer på landjord- en m.v.
 - Planen for alarmering af brandvæsenet, jf. brandlovens § 14, stk. 1.
 - Justitsministeriets instruks nr. 1 af 4. januar 1983 for  

 brandinspektører i kommuner med brand- eller beredskabskommission.
 - Planen for kommunens civilforsvars organisation og omfang samt  

 beredskabsplanen for kommunens civilforsvar, jf. civilforsvarslovens § 17.
 - Planen for kommunens civile beredskab, jf. § 3 i lov om det civile  

 beredskab.
 - Indenrigsministeriets cirkulære nr. 124 af 17. august 1987 om vejledende  

 retningslinier for planlægningen af beredskabet i primær sundhedstjeneste  

 under krise eller krig samt Sundhedsministeriets brev af 10. juli 1992 om  

 Orientering om resultatet af et pilotprojekt i Århus Amtskommune om  

 gennemførelse af en samlet beredskabsplanlægning inden for den primære  

 sundhedstjeneste (optrykt i kapitel 9 i Den kommunale beredskabshåndbog).
 Det vil fremgå af de følgende afsnit i denne vejledning og i den  

 medfølgende standardplan, hvorledes de nævnte bestemmelser m.v. kan  

 indarbejdes i planen.
Efter beredskabsloven kan kommunen selv bestemme, hvordan den vil opbygge  

 sit redningsberedskab.
Det forudsættes dog, at de fredsmæssige opgaver er  

 udgangspunktet for redningsberedskabet, således at de krigsmæssige opgaver er  

 en videreførelse af de fredsmæssige opgaver med de ændringer, som en krise  

 eller krig giver anledning til.
 Der stilles ikke efter beredskabsloven krav om, at redningsberedskabet  

 skal organiseres i en brandtjeneste, en reservevandforsyningstjeneste, en  

 redningstjeneste, en rydningstjeneste, en teknisk tjeneste og en  

 indkvarterings- og forplejningstjeneste.
Indenrigsministeriet og Beredskabsstyrelsen vil senere i medfør af  

 beredskabslovens § 14 fastsætte nærmere regler om redningsberedskabets  

 organisation, virksomhed, materiel og dimensionering.
Denne vejledning må  

 indtil videre anvendes uden hensyntagen til de kommende bestemmelser på dette  

 område.
2.3. De lokale forholds betydning for beredskabsplanlægningen Som udgangspunkt for fastlæggelsen af de opgaver, som det kommunale  

 beredskab - redningsberedskabet og det civile beredskab - skal løse, må der  

 som hidtil foretages en analyse af de lokale forhold i kommunen.
 Det er af betydning, at der i planen gives oplysning om de lokale forhold  

 og særlige risikomomenter, der har ligget til grund for kommunens planlægning  

 og opgørelse af ressourcebehovet.
- Lokale forhold: Eksempelvis kan nævnes kommunens beliggenhed,  

 geografiske udstrækning og topografi samt bebyggelsens art og befolkningens  

 størrelse og fordeling (byområdernes struktur). De nævnte forhold er lagt til  

 grund for de regler, der hidtil har været fastsat for redningsberedskabets  

 dimensionering.
Der henvises især til bestemmelserne om førsteudrykningen  

 (slukningstog), om størrelsen af brandslukningsberedskabet og beredskabet ved  

 uheld med farlige stoffer samt etablering af vandforsyningssteder til  

 brandslukning.
De fremtidige dimensioneringsbestemmelser vil som nævnt blive  

 fastsat i medfør af beredskabslovens § 14. Udgangspunktet for de nye  

 bestemmelser vil bl.a. være de eksisterende dimensioneringsregler, hvorfor  

 disse indtil videre vil kunne anvendes.
For så vidt angår dimensioneringen af  

 det udvidede krigsmæssige redningsberedskab, jf. beredskabslovens § 12, stk.  

 2, vil dette blive fastlagt på et noget lavere niveau end hidtil.
Kommuner,  

 der ikke udpeges til § 12, stk. 2-kommuner, kan i øvrigt på frivillig basis  

 opretholde et redningsberedskab, som går udover kravene til en § 12, stk.  

 1-kommune.
Dette vil formentlig især være aktuelt for kommuner med en  

 tidligere § 18, stk. 2-status efter civilforsvarsloven.
Der vil endvidere  

 kunne foretages en mere detaljeret analyse af for eksempel visse bebyggelsers  

 brandfarlighed og muligheden for, at der i tilfælde af brand sker en mere  

 kompliceret og omfattende brandudbredelse.
Omfanget af beredskabsopgaverne  

 under normale og ekstraordinære forhold vil kunne vurderes på dette grundlag.
- Særlige risikomomenter: Tilstedeværelsen af militære anlæg,  

 kommunikationscentre, broer, motorveje, havne, trafikknudepunkter og visse  

 typer virksomheder m.v. kan udsætte en række kommuner for særlige risici, som  

 bør lægges til grund ved planlægningen.
Findes der i kommunen sådanne særlige  

 risikofyldte anlæg eller virksomheder, kan kommunen udarbejde en mødeplan  

 herfor.
Der er grund til at udarbejde sådanne mødeplaner, hvis det kan  

 forudses, at den normale førsteudrykning til området måske ikke er  

 tilstrækkelig.
Mødeplanen bør indeholde en angivelse af, hvilke styrker der  

 skal alarmeres ved en alarm fra den pågældende virksomhed, hvor de enkelte  

 styrker skal møde og eventuelt en stående ordre om, hvad der skal udføres  

 inden den egentlige indsatsordre iværksættes.
For nogle få virksomheder (på  

 landsbasis i alt ca. 35) er der et lovgivningsmæssigt krav om, at der skal  

 udarbejdes en nødplan.
Disse virksomheder er udpeget i henhold til  

 Miljøstyrelsens bekendtgørelse nr. 520 af 5. juli 1990 om vurdering af  

 sikkerheden i forbindelse med risikobetonede aktiviteter, der kan medføre et  

 større uheld (den såkaldte Seveso-bekendtgørelse). Der er tale om  

 virksomheder, hvor farlige stoffer bearbejdes og oplagres i et sådant omfang,  

 at et større uheld ikke kan udelukkes.
Nødplanen udarbejdes af virksomheden i  

 samarbejde med miljømyndighederne, den kommunale beredskabsmyndighed,  

 arbejdstilsynskredsen og politiet.
Også ved den krigsmæssige planlægning er  

 erkendelsen af disse risikomomenter af stor betydning, idet visse anlæg af  

 denne type kan anses for mulige angrebsmål.
Kommunen vil i givet fald kunne  

 få oplysninger herom hos statens regionale beredskabscenter.
2.4. Det efterretningsmæssige planlægningsgrundlag Der er i Danmark bred politisk enighed om, at det er nødvendigt at  

 opretholde et totalforsvarsberedskab.
Totalforsvaret er samarbejdet om en  

 samlet og koordineret indsats på alle områder med henblik på at opretholde  

 forsvarsviljen og sikre den bedst mulige udnyttelse af alle militære og  

 civile ressourcer med henblik på at forebygge krig, at forsvare landet og at  

 opretholde et organiseret og fungerende samfund, herunder beskytte  

 befolkningens liv og ejendom.
 Det militære forsvar, politiet, redningsberedskabet og det civile  

 beredskab udgør de 4 elementer i totalforsvaret.
Inden for totalforsvaret planlægges beredskabet på grundlag af det  

 efterretningsmæssige planlægningsgrundlag.
Planlægningsgrundlaget  

 tilvejebringes af forsvaret og anvendes af såvel statslige som kommunale  

 myndigheder i beredskabsplanlægningen.
Redningsberedskabet og det civile  

 beredskab planlægges således ud fra det samme grundlag som bl.a. det militære  

 forsvar.
Ifølge det efterretningsmæssige planlægningsgrundlag, der ligger til grund  

 for beredskabsloven, har den sikkerhedspolitiske udvikling medført, at  

 varslingstiden for en større europæisk krise - og dermed varslingstiden for  

 et eventuelt angreb på dansk område - er væsentligt forøget.
På baggrund af  

 den usikre sikkerhedspolitiske situation vurderes det imidlertid umuligt med  

 sikkerhed at forudsige udviklingen på netop dette område.
Hertil kommer, at  

 et effektivt dansk militært forsvar fortsat er helt afhængigt af, at der  

 findes et effektivt og troværdigt dansk totalforsvar.
Uanset den forøgede varslingstid er det således fortsat nødvendigt at  

 foretage en beredskabsplanlægning med henblik på krise eller krig.
Under en  

 krise - hvorved forstås truende udsigt til krig - vil det ikke være muligt at  

 etablere et tilstrækkeligt beredskab uden forudgående planlægning navnlig for  

 så vidt angår uddannelse af ledere og øvrigt personale, materiel,  

 beskyttelsesrum og bedriftværn.
3. Det kommunale beredskabs opgaver 3.1. Generelt Det kommunale beredskab består af det civile beredskab og  

 redningsberedskabet.
For det civile beredskab gælder, at der skal planlægges  

 og træffes foranstaltninger med henblik på at videreføre samfundsfunktionerne  

 og yde støtte til landets samlede forsvar under krise eller krig, jf.  

 beredskabslovens § 2.
Redningsberedskabet skal kunne yde en forsvarlig indsats mod skader på  

 personer, ejendom og miljøet ved ulykker og katastrofer, herunder  

 krigshandlinger.
Redningsberedskabet skal endvidere kunne modtage,  

 indkvartere og forpleje evakuerede og andre nødstedte, jf. beredskabslovens §  

 12, stk. 1.
 Indenrigsministeren kan bestemme, at redningsberedskabet i visse kommuner  

 tillige skal kunne yde en øjeblikkelig og mere omfattende indsats mod  

 følgerne af krigshandlinger, jf. beredskabslovens § 12, stk. 2.
 Det forventes, at et udvidet krigsmæssigt redningsberedskab vil blive  

 pålagt det samordnede redningsberedskab i det storkøbenhavnske område samt 20  

 kommuner med en sammenhængende bymæssig bebyggelse på mindst 30.000  

 indbyggere eller visse særlige risici. Øvrige kommuner kan som nævnt på  

 frivillig basis etablere et udvidet krigsmæssigt redningsberedskab.
 Arbejdet med det civile beredskab består i at planlægge for, hvordan  

 kommunens fredstidsberedskab omstilles til at kunne løse såvel normale som  

 ekstraordinære opgaver, når vilkårene for opgaveløsningen ændres under krise  

 eller krig.
Det er i denne forbindelse vigtigt at sørge for, at der tages  

 beredskabsmæssige hensyn i det daglige arbejde, så der eksisterer et reelt  

 civilt beredskab i kommunen.
Det er især vigtigt i de forvaltninger, der ikke  

 normalt arbejder med konkrete beredskabsopgaver.
 At tage beredskabsmæssige hensyn kan f.eks. være, at der ved nybyggeri  

 eller modernisering af institutioner sørges for, at der kan tilsluttes  

 nødstrømsanlæg, således at institutionen kan fungere uden ekstern elforsyning  

 i kortere eller længere tid.
En nærmere beskrivelse af de beredskabsopgaver, kommunen skal løse, følger  

 nedenfor.
De nævnte opgaver er ikke nødvendigvis de eneste væsentlige, men er  

 medtaget som generelle eksempler på typer af opgaver, der skal overvejes og  

 prioriteres, for at forvaltningernes opgaveløsning hurtigt og fleksibelt kan  

 omstilles til de ændrede vilkår.
Ligeledes skal det understreges, at den  

 valgte beskrivelse af den kommunale struktur med fire forvaltninger er et  

 eksempel.
3.2. Central- og økonomiforvaltninger Central- og økonomiforvaltningernes beredskabsopgaver falder primært inden  

 for det civile beredskab.
Det er vigtigt, at der sørges for, at borgerne - uanset situationen - er  

 velinformerede og har mulighed for at få svar på forespørgsler inden for  

 kommunens ansvarsområde.
At være velforberedt på at løse en langt større  

 informationsopgave i en beredskabssituation er en del af  

 beredskabsplanlægningen.
Manglende eller utilstrækkelig information skaber  

 utryghed og usikkerhed og kan i sig selv være med til at forværre  

 situationen.
 En opgave, der bør prioriteres højt ved planlægningen af det civile  

 beredskab, er ansvaret for forvaltningernes videreførelse ved strømsvigt,  

 herunder hvordan folkeregistret kan videreføres uden strømforsyning og uden  

 kontakt til det centrale personregister.
Opgørelse af behovet for sikrede telefoner, opgørelse og registrering af  

 udpegede lokaliteter samt omfordeling af kommunens personale er også  

 forvaltningernes ansvar under krise eller krig.
Opretholdelse af - og  

 eventuelt udvidelse af - kontakten med nabokommuner og andre myndigheder er  

 ligeledes væsentlig.
Inden for central- og økonomiforvaltningerne må man endvidere forberede  

 sig på at skulle løse en række nye opgaver under krise eller krig.
Det drejer  

 sig f.eks. om fordelings- og forsyningsopgaver i form af administration af  

 rationeringsordninger og kørselstilladelser.
En ny opgave er også  

 fremskaffelse og fordeling af arbejdskraft til de kommunale opgaver efter en  

 mobilisering.
Dette kan gøres i samarbejde med socialforvaltningen og  

 arbejdsformidlingen.
3.3. Teknik- og miljøforvaltninger De beredskabsopgaver, som teknik- og miljøforvaltningerne er ansvarlige  

 for, falder inden for det civile beredskab og eventuelt også  

 redningsberedskabet.
Der må planlægges for, at almindelige forsyningsopgaver  

 også kan udføres under krise eller krig.
Det drejer sig om at sikre, at det  

 daglige beredskab for drift af tekniske anlæg, f.eks. vandforsyning og  

 renovation, også fungerer under ændrede vilkår.
 Forvaltningernes opgaver bør prioriteres således, at der i hvert fald er  

 planlagt med henblik på opgaver som anvendelse og vedligeholdelse af  

 køretøjer og arbejdsredskaber, levnedsmiddelkontrol, køretøjer med radio  

 eller mobiltelefon, brændstofbeholdninger, forhandlertanke, kollektiv  

 personbefordring, vejvedligeholdelse og renovation.
Inden for teknik- og miljøforvaltningernes områder er det vigtigt at være  

 opmærksom på, om nogle af de beskrevne opgaver udføres af private  

 virksomheder.
Såfremt dette er tilfældet, må det sikres, at de også er  

 kontraktligt forpligtede til at udføre opgaverne under krise eller krig.
3.4. Kultur, skole- og socialforvaltninger Forvaltningernes beredskabsplanlægning falder primært inden for det civile  

 beredskab og eventuelt også inden for redningsberedskabet (indkvarterings- og  

 forplejningsopgaver). Man må forberede sig på, at der kan ske store  

 forandringer som følge af ændrede vilkår under krise eller krig.
Den primære  

 sundhedstjeneste må for eksempel indstille sig på at skulle tage sig af langt  

 flere patienter end under normale forhold.
Dette skyldes bl.a., at man må  

 regne med en stor førtidsudskrivning fra sygehusene i forbindelse med  

 etablering af størst mulig behandlingskapacitet som led i sygehusberedskabet.  

 Der må i planlægningen endvidere tages hensyn til, at der eventuelt ved  

 mobilisering vil være et reduceret antal læger til rådighed i kommunen.
Ligeledes må der være planlagt for en udvidelse af kommunens  

 børnepasningsordninger.
Især må mulighederne for døgnpasning udvides, da  

 mange familier må forventes at få behov for yderligere pasning af deres børn  

 som følge af ændrede arbejdstider.
 I forbindelse med planlægningen for udvidelse af kapaciteten inden for  

 både den primære sundhedstjeneste og institutionsområdet er det også  

 nødvendigt at overveje, hvordan det sikres, at der er tilstrækkelige  

 forsyninger til at løse denne opgave.
 Planlægningen af undervisningen bør også tage hensyn til, at det kan  

 forventes, at en del af kommunens skoler vil blive benyttet til andre formål  

 i en beredskabssituation, for eksempel til indkvartering og forplejning.
Der skal naturligvis også planlægges for de nye opgaver, forvaltningerne  

 kan få som følge af ændrede vilkår.
Her kan eksempelvis nævnes opgaver som  

 bespisningsordninger og genhusningsopgaver, som bør planlægges i samarbejde  

 med redningsberedskabet.
Endelig kan nævnes planlægning for sikring af  

 kulturelle værdier og særlige arkivalier.
3.5. Beredskabsforvaltning I beredskabsforvaltningen - eller den forvaltning der varetager  

 beredskabsopgaven - varetages koordineringen af den samlede  

 beredskabsplanlægning i kommunen samt planlægning og administration af  

 redningsberedskabet.
Planlægningen af redningsberedskabet drejer sig både om  

 det fredsmæssige og det krigsmæssige redningsberedskab.
 Det kommunale redningsberedskab skal kunne yde en forsvarlig indsats mod  

 skader på personer, ejendom og miljøet ved ulykker og katastrofer, herunder  

 krigshandlinger, samt kunne modtage, indkvartere og forpleje evakuerede og  

 andre nødstedte.
 Redningsberedskabets indsatsopgaver kan opdeles i tre typer:  

 brandslukning, redning og forureningsbekæmpelse.
Redningsberedskabet skal kunne indsættes mod ulykker som f.eks. brande og  

 eksplosionsulykker, sammenstyrtningsulykker, togulykker, flyulykker,  

 skibsulykker ved kaj, naturkatastrofer og uheld, der kan medføre udslip og  

 spredning i miljøet af farlige stoffer.
Redningsberedskabet skal kunne  

 indsættes til løsning af de nævnte opgaver såvel i fred som under krise eller  

 krig.
Visse kommuner vil herudover som nævnt i medfør af beredskabslovens § 12,  

 stk. 2, blive pålagt at etablere et udvidet krigsmæssigt redningsberedskab,  

 der skal kunne yde en øjeblikkelig og mere omfattende indsats mod følgerne af  

 krigshandlinger.
Dette udvidede krigsmæssige redningsberedskab løser i  

 princippet de samme typer opgaver, som redningsberedskabet løser efter  

 beredskabslovens § 12, stk. 1.
 Planlægningen af det udvidede krigsmæssige redningsberedskab vil bl.a.  

 omfatte udvidede rednings- og brandslukningsmuligheder, måling af  

 radioaktivitet og sporing af krigsgasser (kemiske kampstoffer). Planlægningen  

 vedrører endvidere indkvarterings- og forplejningstjeneste, beskyttelsesrum,  

 lokale kommandocentraler og andre krigsmæssige faciliteter, bedriftværn samt  

 kommunikationstjeneste og logistik.
4. Planlægningens indhold og tilrettelæggelse 4.1. Generelt Under krise eller krig skal de normale samfundsfunktioner så vidt muligt  

 opretholdes, men under ændrede vilkår kan det blive nødvendigt at prioritere  

 opgaverne.
Beredskabsplanlægning består i høj grad i at indføre beredskabsmæssige  

 hensyn i den daglige planlægning.
Endvidere gælder det grundlæggende princip,  

 at beredskabsplanlægningen og varetagelsen af opgaverne under krise eller  

 krig skal udføres af de forvaltninger, der varetager opgaverne i fredstid.
Herved skabes det fornødne grundlag for, at forvaltningerne kan  

 videreføres under krise eller krig, og at de kan omstilles og improvisere  

 hensigtsmæssigt under disse forhold.
Endvidere skabes der grundlag for, at  

 der i en beredskabssituation kan ske en fleksibel udbygning af kommunens  

 beredskab.
 Som nævnt i afsnit 2.4. bør der uanset den forlængede varslingstid  

 foretages en planlægning af beredskabet for en krise- eller krigssituation.  

 Enkelte dele af planlægningen vil dog kunne udskydes, indtil der foreligger  

 et konkret behov.
Hver forvaltning udarbejder en delplan for sit eget beredskab, som  

 omfatter en opstilling af målsætning og tidsplan for beredskabets eventuelle  

 udbygning i fredstid, herunder navnlig tilvejebringelse og uddannelse af  

 yderligere personale samt anskaffelse af materiel og køretøjer m.v.
Endvidere  

 skal det fremgå af delplanen, hvorledes det daglige beredskab udbygges, hvis  

 der opstår behov herfor i en beredskabssituation.
Hvis der eksempelvis skal tilvejebringes ekstraordinære ressourcer inden  

 for et bestemt forvaltningsområde, må planlægningen i fredstid omfatte en  

 opgørelse af det ekstraordinære behov, herunder hvilke personalekategorier og  

 materieltyper der vil være brug for, samt hvorfra de ekstraordinære  

 ressourcer kan tilvejebringes.
Endvidere bør der planlægges for, hvorledes de  

 forvaltninger, der skal afgive ressourcer i en beredskabssituation, kan  

 fortsætte deres virksomhed under krise eller krig med en eventuelt reduceret  

 bemanding.
Der må endvidere være udarbejdet alarmeringsoversigter og lign. for  

 nøglepersoner, hvorimod den mere detaljerede udarbejdelse af bemandingsplaner  

 m.v. for det øvrige personale med henblik på krise eller krig kan udskydes,  

 til situationen kræver det.
Nøglepersoner og instruktører bør være  

 tilvejebragt og uddannet i fredstid, mens den supplerende uddannelse af det  

 øvrige personale kan udskydes som følge af den forlængede varslingstid.
 Der bør herefter ske en samlet bearbejdning og koordinering af delplanerne  

 for de enkelte forvaltninger, hvorved det påses, at kommunens samlede  

 ressourcer udnyttes optimalt, og at der i øvrigt er den fornødne koordinering  

 mellem de enkelte delplaner.
Kommunen bør være opmærksom på, at beredskabsplanen ikke bliver for  

 omfattende og uoverskuelig.
Det vil ofte være fyldestgørende med en oversigt  

 over foreliggende detailplaner på en række områder, f.eks. for institutioner.
Det er vigtigt, at der er den størst mulige offentlighed omkring  

 beredskabsplanen.
Det må derfor ved udarbejdelsen af de enkelte afsnit  

 afgøres, hvilke dele af planen der ikke bør være offentligt tilgængelige,  

 f.eks. alarmeringsoversigter, således at disse dele af planen vil kunne  

 adskilles fra resten.
Alternativt kan man vælge at dele planen op i to eller  

 flere dele.
4.2. Ressourcer De beredskabsmæssige ressourcer, som skal indgå i planlægningen, omfatter  

 personale, materiel, køretøjer og lokaliteter.
Ved planlægningen af det samlede kommunale beredskab må der tages stilling  

 til, hvordan de kommunale ressourcer fra alle forvaltningsområder mest  

 hensigtsmæssigt kan nyttiggøres inden for det samlede beredskab.
Det må  

 sikres, at der er den fornødne koordination mellem de enkelte forvaltningers  

 anvendelse af kommunens ressourcer, både med hensyn til personale, materiel,  

 køretøjer og lokaliteter.
Dette kan for eksempel have betydning i de tilfælde, hvor kommunalt  

 ansatte både pålægges opgaver inden for redningsberedskabet og inden for det  

 civile beredskab.
Et typisk eksempel er, at personale fra socialforvaltningen  

 skal løse indkvarterings- og forplejningsopgaver samtidig med, at de skal  

 løse de sociale opgaver, der hører under deres daglige arbejdsområde.
 Hvis der i ekstraordinære situationer skal benyttes ressourcer fra andre  

 offentlige eller private virksomheder, der på aftalebasis varetager opgaver  

 for kommunen, eller i form af bistand fra andre kommuners redningsberedskab  

 eller statens regionale beredskabscentre, må dette fremgå af planen.
 Det skal i denne forbindelse understreges, at kommunen også er ansvarlig  

 for de beredskabsopgaver, der på aftalebasis varetages af andre myndigheder  

 eller virksomheder.
I forbindelse med tilvejebringelse af personalemæssige ressourcer til  

 kommunens beredskab henledes opmærksomheden på, at offentligt ansatte efter  

 beredskabslovens § 57 har pligt til at løse de beredskabsopgaver, de får  

 pålagt.
Endvidere er det vigtigt, at kommunen overvejer, hvilke opgaver der  

 kan løses af frivillige, jf. beredskabslovens § 51, stk. 3.
 Personer, der ved ekstraordinær indkaldelse eller mobilisering skal møde  

 ved det militære forsvar eller ved redningsberedskabet, kan ikke indgå i  

 kommunens krigsmæssige beredskab, medmindre de pågældende ved designering  

 fritages for denne mødepligt.
Hvis en person skal udføre et samfundsvigtigt arbejde ved etablering af  

 kommunens krigsmæssige beredskab og ikke inden for en rimelig tid vil kunne  

 erstattes, bør kommunen tage initiativ til at få den pågældende designeret  

 til denne særlige funktion.
Dette sker ved, at kommunen indsender en  

 ansøgning herom til Beredskabsstyrelsen.
Hvis ansøgningen imødekommes,  

 udstedes et designeringsbevis til den pågældende, som herefter i tilfælde af  

 mobilisering er fritaget for mødepligten ved det militære forsvar eller  

 redningsberedskabet, sålænge personen varetager den særlige funktion.
 Der henvises i øvrigt til Indenrigsministeriets bekendtgørelse nr. 934 af  

 6. december 1993 med tilhørende vejledning nr. 192 af samme dato om  

 fritagelse for mødepligt ved redningsberedskabet og forsvaret under krise  

 eller krig (designering). De nye bestemmelser om designering er udsendt af  

 Beredskabsstyrelsen med meddelelse nr. 94/2 af 17. januar 1994.
 Det er i denne forbindelse vigtigt, at det allerede i fredstid som led i  

 beredskabsplanlægningen er fastlagt, hvilke nøglepersoner der skal varetage  

 videreførelsen af de samfundsvigtige funktioner under krise eller krig,  

 således at kommunen kan tage initiativ til at få de pågældende designeret,  

 hvis det er påkrævet.
5. Beredskabsplanens opbygning i hovedtræk 5.1. Generelt Alle kommuner skal i henhold til beredskabslovens § 25, stk. 1, udarbejde  

 en samlet plan for kommunens redningsberedskab og civile beredskab.
Ved planens udarbejdelse skal der tages hensyn til den bistand fra  

 nabokommuner, statens regionale beredskabscentre eller andre, der i henhold  

 til gældende regler eller på aftalebasis kan tilvejebringes til løsning af  

 navnlig redningsberedskabets opgaver.
Det kommunale beredskab skal kunne  

 indsættes mod de almindeligt forekommende ulykker.
Det kommunale beredskab  

 skal derimod ikke kunne afhjælpe meget omfattende ulykker.
Af hensyn til den  

 mellemkommunale bistand er det af betydning, at de enkelte kommuners  

 redningsberedskab og materiel opbygges på grundlag af fastlagte standarder.
 Hvis kommunen har samordnet sit redningsberedskab med andre kommuners  

 redningsberedskab, bør der udarbejdes en fælles plan for det samordnede  

 redningsberedskab, og denne plan bør indgå i hver enkelt kommunes samlede  

 beredskabsplan.
 Beredskabsloven har - som den hidtil gældende lovgivning - fastlagt en  

 særlig samordning for kommuner beliggende i det storkøbenhavnske område  

 (Københavns og Frederiksberg Kommuner og kommunerne i Københavns Amt). På  

 grund af de særlige storkøbenhavnske forhold vil de nedenfor anførte  

 retningslinier kun delvis kunne anvendes for beredskabsplanlægningen i det  

 storkøbenhavnske område.
 Beredskabsstyrelsen anbefaler, at den samlede plan opbygges som en plan  

 med en generel del og med en delplan for hver af de kommunale forvaltninger.
Hvis kommunens redningsberedskab organiseres som en selvstændig  

 beredskabsforvaltning i kommunens organisation, vil delplanen herfor kunne  

 udarbejdes efter samme princip som på de øvrige forvaltningsområder.
Denne  

 løsning anbefales som den mest overskuelige og er anvendt i denne vejledning  

 og i standardplanen.
Hvis redningsberedskabet ikke organiseres som en selvstændig forvaltning,  

 bør beredskabsorganisationen placeres så centralt som muligt, og delplanen  

 for den forvaltning, hvorunder redningsberedskabet organiseres, f.eks.  

 teknisk forvaltning, må indeholde et særskilt afsnit om opstilling og  

 aktivering af kommunens redningsberedskab.
Dette er påkrævet af hensyn til  

 planens overskuelighed.
5.2. Planens generelle del Planens generelle del bør indeholde en beskrivelse, der er fælles for alle  

 forvaltningsområder.
 Beredskabsplanen bør indledes med et afsnit, der beskriver formålet med og  

 grundlaget for beredskabsplanlægningen samt indeholder faktiske oplysninger  

 om kommunen (beliggenhed, bebyggelsens art, befolkningens fordeling, lokale  

 risikomomenter m.v.).
Dernæst bør planen indeholde en beskrivelse af og oversigt over kommunens  

 organisation omfattende den politiske og administrative ledelse, de  

 forskellige sektorer inden for den kommunale forvaltning samt  

 forvaltningscheferne og øvrige nøglepersoner.
Det er vigtigt, at  

 ledelsesforholdene beskrives entydigt.
 Desuden bør det indledende afsnit indeholde et direktiv for den kommunale  

 forvaltning i en beredskabssituation, herunder en alarmeringsoversigt for  

 kommunens øverste ledelse.
 Derudover bør der i det indledende afsnit være henvisninger til andre  

 relevante planer, beskrivelse af forholdet til andre beredskabsmyndigheder  

 m.v., og der bør redegøres for den procedure, der skal følges i kommunen ved  

 den administrative udarbejdelse og revision af planen og ved den  

 administrative og politiske godkendelse.
5.3. Delplaner for de enkelte forvaltninger Hver delplan bør indledes med et afsnit om målsætning for beredskabet samt  

 en tidsplan for opfyldelsen.
I afsnittet nævnes planlagte initiativer  

 vedrørende vedligeholdelse og udbygning af det fredsmæssige beredskab inden  

 for den pågældende forvaltning i overensstemmelse med kommunens vedtagne  

 budget.
Der vil navnlig være tale om tilvejebringelse og uddannelse af  

 personale, supplerende anskaffelser af materiel, køretøjer og andre  

 ressourcer eller indgåelse af aftaler med andre om udførelse af  

 beredskabsmæssige opgaver.
Dernæst bør planen indeholde en organisationsplan for den pågældende  

 forvaltning, herunder en plan for omstilling af den eksisterende organisation  

 til at kunne varetage opgaver under krise eller krig.
Der må i denne  

 forbindelse være planlagt for tilvejebringelse af ekstraordinære ressourcer  

 og foreligge en instruks for alarmering af nøglepersoner og øvrige personer,  

 der indgår i beredskabet.
 Endvidere bør hver delplan indeholde et afsnit om særlige forholdsregler i  

 en beredskabssituation samt oversigter over forvaltningens ressourcer i en  

 beredskabssituation.
Hvis en kommunal forvaltning løser opgaver inden for redningsberedskabet,  

 må det fremgå af den pågældende delplan.
Det kan f.eks. være, at  

 socialforvaltningen skal varetage indkvarterings- og forplejningsopgaven, som  

 efter beredskabsloven hører under redningsberedskabet.
 Delplanen for beredskabsforvaltningen - eller den forvaltning hvorunder  

 redningsberedskabet er organiseret - må som nævnt indeholde særskilte afsnit  

 om redningsberedskabet, såvel det fredsmæssige som det krigsmæssige  

 redningsberedskab.
5.4. Delplan for redningsberedskabet Der bør medtages en skematisk organisationsplan samt et afsnit om  

 fremgangsmåden ved alarmering af redningsberedskabet, information og  

 kommunikation.
 Delplanen baseres i øvrigt på den hidtidige plan for det kommunale  

 brandvæsen suppleret med eventuelle ressourcer fra det hidtidige kommunale  

 civilforsvar.
Planen bør indeholde oversigter over kommunens beredskabsmateriel og  

 køretøjer samt det personale, der indgår i beredskabet.
Endvidere bør der  

 være oversigter over kommunens vandforsyningssteder og eventuelle stedlige  

 beredskabsstyrker.
Kommunens civilforsvarsmateriel m.v. kan indarbejdes i  

 oversigterne i det omfang, materiellet anvendes i redningsberedskabet.
Der bør være et særligt afsnit om den del af redningsberedskabet, der skal  

 varetage indkvarterings- og forplejningsopgaven.
Hvis denne opgave helt eller  

 delvis varetages af f.eks. socialforvaltningen, jf. afsnit 5.3., må dette  

 tillige fremgå af delplanen for redningsberedskabet.
 Det må som hidtil påses, at det er muligt at tilvejebringe supplerende  

 personale til redningsberedskabet i katastrofetilfælde, og det må også tages  

 i betragtning ved valg af materiel og uddannelser, at beredskabet skal kunne  

 fungere ved en samlet indsats af styrker og materiel fra flere  

 redningsberedskaber.
 Hvis kommunen har indgået overenskomst med andre om varetagelse af  

 brandsluknings- og redningsopgaver, skal dette fremgå af kommunens  

 beredskabsplan, enten ved henvisning til den gældende aftale eller ved, at  

 den optages som bilag til planen.
Det anbefales af praktiske grunde at opdele delplanen for  

 redningsberedskabet i et afsnit, der omhandler det fredsmæssige  

 redningsberedskab, og et afsnit, der omhandler det krigsmæssige  

 redningsberedskab.
Sidstnævnte afsnit omhandler såvel de krigsmæssige  

 opgaver, som alle kommuners redningsberedskab skal kunne løse, samt det  

 udvidede krigsmæssige redningsberedskab, som kun skal etableres af visse  

 kommuner, jf. indledningen til afsnit 3.
 I afsnittet om det krigsmæssige redningsberedskab medtages oversigter over  

 organisation og lokaliteter samt et afsnit om alarmering af  

 redningsberedskabet.
 Endvidere medtages oversigter, der viser den krigsmæssige dimensionering  

 af materiel, køretøjer og personale samt oversigter over beskyttelsesrum,  

 bedriftværn og eventuelle frivillige boligværn.
Der må i hovedtræk være planlagt for klargøring af beskyttelsesrum og for  

 etablering af bedriftværn.
Med hensyn til klargøring af beskyttelsesrum må  

 den tid, der påregnes at ville medgå hertil, indgå i overvejelserne om  

 detaljeringsgraden i den fredsmæssige planlægning på dette område.  

 Planlægningen på bedriftværns-området må som minimum omfatte en oversigt over  

 de bedriftværnspligtige virksomheder i kommunen og en status for disse  

 virksomheders bedriftværn.
 Planen bør desuden indeholde et afsnit om tilvejebringelse af  

 vandforsyning til det krigsmæssige redningsberedskab, eventuelt på grundlag  

 af reservevandforsyningsplanen for det tidligere civilforsvars  

 reservevandforsyningstjeneste.
Beredskabsplanen må endelig indeholde et afsnit om, hvilke  

 foranstaltninger der skal træffes af kommunens redningsberedskab ved  

 iværksættelse af det krigsmæssige beredskab i kommunerne i henhold til  

 Civilforsvarets Beredskabsbestemmelser.
Der henvises særlig til kapitel 1,  

 der indeholder de almindelige bestemmelser om beredskabssystemets opbygning  

 og om etablering af det krigsmæssige redningsberedskab.
 5.5. Instrukser, aftaler og oversigter over andre planer m.v.
 Særlige instrukser, aftaler og oversigter over andre beredskabsplaner bør  

 for overskuelighedens skyld samles sidst i den pågældende delplan, eventuelt  

 i en særlig bilagsdel til planen.
 Som eksempler herpå kan nævnes:
 - Særlige instrukser for udrykning ved alarmering om brand m.v. på større  

 virksomheder, havne og lufthavne og andre trafikanlæg m.v.
 - Aftaler om assistanceydelser fra Falcks Redningskorps A/S, andre  

 kommuner eller statens regionale beredskabscentre og aftaler med virksomheder  

 i kommunen.
 - Oversigter over mere detaljerede alarmerings- og mødeplaner og planer  

 for evakuering af institutioner.
 6. Inddragelse af andre myndigheder ved  

 planudarbejdelsen m.v.
6.1. Hvilke myndigheder ? Inden planen forelægges til endelig godkendelse i kommunalbestyrelsen, bør  

 der være indhentet udtalelser eller rådgivning fra andre relevante  

 beredskabsmyndigheder.
 Kommunernes beredskabsplanlægning forudsættes koordineret med politiets  

 planlægning og bør i øvrigt ske i samarbejde med øvrige relevante  

 myndigheder.
 Følgende myndigheder er relevante ved planudarbejdelsen:
Politimestrene varetager som hidtil den koordinerende rolle i det  

 fredsmæssige beredskab.
Politikredsenes katastrofebered- skabsplaner er et  

 centralt redskab ved politiets udøvelse af den koordinerende funktion i  

 forbindelse med indsats ved større skader.
Det er derfor vigtigt, at der er  

 den fornødne koordination mellem disse planer og de dele af den kommunale  

 beredskabsplan, der vedrører det kommunale redningsberedskabs ressourcer.
 Herudover varetager politimestrene som hidtil det statslige lokale  

 redningsberedskab, som bl.a. omfatter evakuering, afspærring og bevogtning i  

 forbindelse med løsningen af det kommunale redningsberedskabs opgaver.  

 Politiet planlægger for opstilling af et ordenskorps til brug for politiets  

 løsning af opgaver inden for redningsberedskabet.
 Civilregionerne varetager planlægningen af det civile beredskab på  

 regionalt niveau i samarbejde med dels de øvrige regionale  

 totalforsvarsmyndigheder (politiregionen, militærregionen og statens  

 regionale beredskabscenter), dels kommuner og amtskommuner.
Det er vigtigt, at planlægningen af det civile beredskab inden for  

 regionen er koordineret.
Den koordinerende funktion varetages af  

 civilregionen.
Som led i denne koordination vil civilregionen kunne yde  

 kommunerne bistand og rådgivning i forbindelse med den civile  

 beredskabsplanlægning.
Statens regionale beredskabscentre består af de tidligere CF-regioner og  

 udrykningspligtige CF-kolonner.
Beredskabscentrene varetager den regionale  

 planlægning og tilrettelæggelse af redningsberedskabet og indgår i den  

 kommandoorganisation, der etableres ved beredskabsforøgelse.
I region VI  

 varetager Beredskabsstyrelsens Befalingsmandsskole den regionale planlægning.
Beredskabscentrene har indhentet oplysninger fra forsvaret om dets lokale  

 planlægning og om mulige angrebsmål.
Centrene kan derfor orientere de enkelte  

 kommuner om forhold af denne art, som de bør have kendskab til i forbindelse  

 med beredskabsplanlægningen.
Endvidere varetager statens regionale beredskabscentre  

 lokalitetsregistreringen og koordinerer udpegningen og udskrivningen af  

 køretøjer til de lokale myndigheder.
Kommunerne kan således ved at inddrage  

 beredskabscentrene i denne planlægning sikre, at udpegede lokaliteter og  

 køretøjer vil være til rådighed for kommunerne i en mobiliseringssituation.
Amtskommunerne varetager den beredskabsmæssige planlægning på en række  

 områder, der har tæt berøring med den kommunale beredskabsplanlægning.
Det er  

 derfor vigtigt, at kommunernes og amtskommunernes planlægning koordineres.
Som et af de vigtige områder kan nævnes beredskabet inden for den primære  

 sundhedstjeneste.
Her er det forudsat, at amtskommunerne varetager den  

 overordnede planlægning, og at kommunerne navnlig skal planlægge for, hvordan  

 patienter, der ekstraordinært udskrives fra sygehusene, kan blive passet af  

 det sundhedspersonale, som kommunerne har til rådighed.
 6.2. Planens godkendelse og revision m.v.
Når myndighedsudtalelserne foreligger, og når eventuelle ændringer til  

 planen er foretaget, forelægges beredskabsplanen til endelig godkendelse i  

 kommunalbestyrelsen efter indstilling fra beredskabskommissionen.
Der kan i  

 denne forbindelse henvises til Indenrigsministeriets vejledning nr. 185 af  

 23. november 1993 om det kommunale redningsberedskabs struktur og  

 administration samt om samarbejdsformer.
Det fremgår af vejledningens pkt.  

 5.2., at det typisk vil være beredskabskommissionens opgave at afgive  

 indstilling til kommunalbestyrelsen om den samlede plan for kommunens  

 redningsberedskab og civile beredskab.
 Kommunen skal ifølge beredskabslovens § 25, stk. 3, revidere planen i det  

 omfang, udviklingen gør dette nødvendigt, dog mindst en gang i hver kommunal  

 valgperiode.
Ved planrevisionen bør det navnlig påses, at forvaltningerne overholder  

 den opstillede målsætning og tidsplan for vedligeholdelse og udbygning af  

 beredskabet.
Kommunen bør følge den ovenfor beskrevne procedure ved  

 planudarbejdelsen.
Dog kan kommunen undlade at inddrage andre myndigheder i  

 revisionsarbejdet, hvis der kun er tale om mindre ændringer uden væsentlig  

 betydning for disse myndigheder.
 Den første beredskabsplan, der er udarbejdet i henhold til  

 beredskabsloven, sendes i 1 eksemplar til statens regionale beredskabscenter,  

 i region VI til Beredskabsstyrelsens Befalingsmandsskole.
Planen videresendes til Beredskabsstyrelsen med beredskabscentrets  

 eventuelle bemærkninger, bl.a. til brug ved styrelsens revision af denne  

 planvejledning.
Styrelsen vil i nødvendigt omfang inddrage civilregionerne i  

 plangennemgangen.
Efter Beredskabsstyrelsens gennemgang af planen sendes den  

 til beredskabscenteret, hvor den opbevares med henblik på anvendelse i en  

 beredskabssituation.
Der kan i en sådan situation opstå et behov for at  

 tilvejebringe en ajourført plan over de beredskabsmæsssige ressourcer, der er  

 til rådighed i regionen.
Til brug herfor indsendes herefter alle revisioner  

 af planen til beredskabscentret.
Beredskabscenteret vil en gang i hver  

 kommunal valgperiode indsende den reviderede plan til Beredskabsstyrelsen.
Endvidere bør planen som nævnt ovenfor sendes til de øvrige berørte  

 myndigheder.
Det samme gælder planrevisioner i det omfang, der er behov  

 herfor.
Den reviderede plan bør dog sendes til de øvrige  

 beredskabsmyndigheder mindst en gang i hver kommunal planperiode.
7. Standardplanens indhold og anvendelse Som bilag 2 til denne vejledning er vedlagt en standardplan for det  

 kommunale beredskab.
Planens opbygning og indhold svarer til vejledningens  

 afsnit 5.
 Standardplanen skal betragtes som et vejledende eksempel, der navnlig vil  

 kunne benyttes af kommuner, som endnu ikke har udarbejdet eller påbegyndt  

 udarbejdelsen af en samlet plan for kommunens beredskab.
Planen angiver systematikken og - i stikordsform - hovedindholdet af de  

 enkelte delplaner og afsnit.
Ved planens anvendelse bør kommunen for hvert  

 enkelt afsnit overveje, om den foreslåede systematik og hovedindholdet svarer  

 til de lokale forhold og til den hidtidige kommunale planlægning på de  

 forskellige områder.
 I planen er anvendt en neutral model for en kommunes organisation  

 bestående af 4 forvaltninger: En central- og økonomiforvaltning, en teknik-  

 og miljøforvaltning, en kultur-, skole- og socialforvaltning og en  

 beredskabsforvaltning.
 Kommuner, der allerede har udarbejdet deres beredskabsplaner eller ikke  

 ønsker at benytte den foreslåede systematik, vil kunne anvende standardplanen  

 som checkliste.
Bilag 1 Afskrift af Forsvarsministeriets notat af 31. marts 1992.
1. Med Warszawapagtens opløsning og Den Kolde Krigs  

 ophør er det tidligere modsætningsforhold mellem Øst og Vest ikke længere  

 relevant for de sikkerhedspolitiske problemer i Europa.
Samtidig er den  

 veldefinerede militære trussel mod Vesteuropa, som man kendte indtil  

 slutningen af 1980erne, faldet væk.
Et massivt og omfattende  

 overraskelsesangreb på vesteuropæisk område vurderes således ikke længere  

 realistisk.
Intet europæisk land kan imidlertid føle sig tryg, medmindre der  

 er stabilitet og fred i hele Europa.
Da den nuværende europæiske  

 sikkerhedspolitiske situation er præget af en uklar og ustabil situation i  

 Øst- og Centraleuropa, kan Europa derfor som helhed fortsat ikke betragtes  

 som et stabilt og fredeligt område.
2. På trods af talrige etniske og religiøse konflikter  

 i det tidligere Jugoslavien, synes den alvorligste fremtidige usikkerhed i  

 Europa fortsat at være knyttet til udviklingen i den tidligere Sovjetunion.  

 En væbnet aggression mod Vesteuropa fra en eller flere af Sovjetunionens  

 efterfølgerstater vurderes dog næppe at være en realistisk mulighed inden for  

 overskuelig fremtid.
Et forhold, der bl.a. skyldes disse staters nuværende  

 etniske og økonomiske problemer samt de igangværende og forventede  

 CFE-reduktioner af deres væbnede styrker.
På lidt længere sigt vurderes den  

 største udfordring til Europas sikkerhed at komme fra de dele af den tredje  

 verden, der grænser op til Europa.
Der tænkes i den forbindelse på spredning  

 af masseødelæggelsesvåben og islamisk fundamentalisme,  

 befolkningseksplosioner og fattigdomskløften mellem Nord og Syd - med heraf  

 følgende emigrationspres mod Europa - samt på miljømæssige trusler.  

 Hovedudfordringen til den fremtidige europæiske sikkerhed vurderes således  

 ikke længere udelukkende at være af militær karakter.
Det vurderes imidlertid  

 ikke muligt at opstille præcise scenarier for, hvorledes dette  

 konfliktpotentiale uden for Vesteuropa eventuelt vil kunne udvikle sig til  

 kriser og egentlige konflikter.
3. Det vurderes, at CFE-traktaten om konventionel  

 nedrustning, Open Skies-traktaten om et luftovervågningsregime og de øvrige  

 tiltag på våbenkontrol- og nedrustningsområdet - når de er implementeret -  

 vil medføre en forlængelse af varslingstiden for en eventuel væbnet konflikt  

 i Europa, muliggøre en troværdig kontrol med de enkelte landes militære  

 kapacitet og modvirke genoprustning.
Man vil gennem disse tiltag opnå en  

 kollektiv indsigt i de enkelte landes militære situation og formåen, og der  

 vil samtidig blive etableret en militær struktur i Europa på et langt lavere  

 og mere afbalanceret niveau end tidligere.
Forhold, som afgørende vil  

 medvirke til at forbedre stabiliteten og den gensidige sikkerhed i det  

 europæiske område.
Der kan på den anden side dog ikke ses bort fra, at der  

 selv efter en fuldstændig gennemførelse af CFE-traktaten fortsat vil befinde  

 sig et betydeligt krigspotentiale - både hvad angår konventionelle, atomare  

 og kemiske våben - i den tidligere Sovjetunion, og her især i Rusland.
 4. Sammenfattende vurderes den nuværende europæiske  

 sikkerhedspolitiske situation løfterig, men også præget af en vis usikkerhed.  

 En usikkerhed, der på lidt længere sigt indebærer mulighed for såvel en  

 positiv og konsolideret udvikling som en modsat tendens i retning af alvorlig  

 ustabilitet.
5. Den hidtidige sikkerhedspolitiske udvikling har  

 medført, at dansk område ikke længere befinder sig i forreste linie over for  

 en veldefineret militær trussel bestående af store talmæssige, overlegne  

 styrker fra en modstående alliance.
Samtidig er risikoen for en umiddelbar  

 invasion af dansk område i tilfælde af en europæisk storkonflikt nærmest  

 forsvundet.
På grund af den usikre internationale situation kan anvendelse af  

 konventionelle våben og masseødelæggelsesvåben mod dansk område dog fortsat  

 ikke ganske udelukkes.
6. Den hidtidige sikkerhedspolitiske udvikling har  

 samtidig medført, at varslingstiden for en større europæisk krise -og dermed  

 varslingstiden for et eventuelt angreb på dansk område - er væsentligt  

 forøget.
Det vurderes imidlertid umuligt med sikkerhed at forudsige  

 udviklingen på netop dette område på grund af den før omtalte ustabile  

 internationale situation.
(* 1)For mindre lande som Danmark vurderes lange varslingstider imidlertid  

 kun af ringe betydning.
Et forhold, som bl.a. skyldes landets størrelse og  

 den geostrategiske beliggenhed.
Af disse årsager vurderes  

 mobiliseringsberedskabet i landets forsvar ikke på noget fremtidigt tidspunkt  

 at kunne overskride 2-3 måneder.
 Hertil kommer, at et effektivt dansk militært forsvar fortsat er helt  

 afhængig af, at der findes et effektivt og troværdigt dansk totalforsvar.
----------------- (* 1) Efter aftale med Forsvarsministeriet omformuleres dette afsnit til  

 følgende: Mobiliseringsberedskabet i det danske forsvar vurderes dog ikke på  

 noget fremtidigt tidspunkt at kunne overstige 2-3 måneder.
Bilag 2 Standardplan Beredskabsplan for ------------- Kommune  

 BEREDSKABSSTYRELSEN 1994 --------------------------------------------------------------------- Kommune Indholdsfortegnelse Side: 1/1 Beredskabsplan Dato:
--------------------------------------------------------------------- Rettelsesskema Fordelingsliste A.
Generel del Indholdsfortegnelse 1. Anvendelse, formål og lovgrundlag 2.  

 Beskrivelse af kommunen 3. Skematisk organisations- og kompetenceplan 4.  

 Direktiv for den kommunale forvaltning i en beredskabssituation 5. Sammenhæng  

 med andre planer og forholdet til andre myndigheder 6. Planens udarbejdelse,  

 godkendelse og revision B.
Delplaner Indholdsfortegnelse 1. Central- og økonomiforvaltningen 2.  

 Teknik- og miljøforvaltningen 3. Kultur-, skole- og socialforvaltningen 4.  

 Beredskabsforvaltningen Indholdsfortegnelse 1. Anvendelse, formål og lovgrundlag 2. Beskrivelse af kommunen 3. Skematisk organisations- og kompetenceplan 4. Direktiv for den kommunale forvaltning i en  

 beredskabssituation 5. Sammenhæng med andre planer og forholdet til andre  

 myndigheder 6. Planens udarbejdelse, godkendelse og revision Anvendelse og formål Beredskabsplanen er en integreret plan, som skal anvendes af alle  

 kommunale forvaltninger ved løsning af de kommunale beredskabsmæssige opgaver  

 såvel i fredstid som under krise eller krig.
 Endvidere skal planen kunne anvendes af andre myndigheder og instanser,  

 som i en beredskabssituation kan blive involveret i løsningen af de kommunale  

 beredskabsopgaver.
 Formålet er at skabe grundlag for en koordineret beredskabsmæssig indsats  

 og en koordineret anvendelse af de beredskabsmæssige ressourcer.
Lovgrundlag Lovgrundlaget for beredskabsplanlægningen er beredskabsloven og lov om  

 beskyttelsesrum.
 Det kommunale beredskabs opgaver i henhold til beredskabsloven er  

 følgende:
 § 2  Det civile beredskabs opgave er at planlægge og  

 træffe foranstaltninger med henblik på under krise eller krig at videreføre  

 samfundsfunktionerne samt at yde støtte til landets samlede forsvar.
Eksempel 1. Anvendelse Dette direktiv sættes i kraft, når  

 borgmesteren eller den af borgmesteren udpegede stedfortræder (typisk  

 kommunaldirektøren) i en beredskabssituation giver meddelelse herom til  

 forvaltningscheferne.
Forvaltningscheferne skal straks underrette deres  

 forvaltninger herom.
Direktivet forbliver i kraft, indtil borgmesteren eller  

 stedfortræderen giver meddelelse om, at direktivet ikke længere er i kraft.
2. Indhold Direktivet beskriver den særlige procedure,  

 som de kommunale forvaltninger skal følge, når direktivet er sat i kraft, på  

 de områder, der er nævnt nedenfor.
På alle andre områder følges den  

 sædvanlige procedure.
3. Information og kommunikation 4. Iværksættelse af beredskabsforanstaltninger 5. Anvendelse af personale og andre ressourcer 6. Alarmeringsoversigt for kommunens øverste ledelse Oversigt over andre beredskabsplaner m.v.
 Efter aftale med Forsvarsministeriet omformuleres dette afsnit til  

 følgende:
 Mobiliseringsberedskabet i det danske forsvar vurderes dog ikke på noget  

 fremtidigt tidspunkt at kunne overstige 2-3 måneder.
