Nr LSF 94 Forslag til Lov om en kommunal og amtskommunal ejendomsværdiskat  

 (ejendomsværdiskatteloven) Fremsat af skatteministeren (Ole Stavad) den 2. juni 1998 Vedtaget ved tredjebehandling den 26. juni 1998 Lov nr. 425 af 26/06/1998 § 1. Af boligværdien af egen ejendom som nævnt i § 4, stk. 1,  

 betaler ejeren kommunal og amtskommunal ejendomsværdiskat (ejendomsværdiskat)  

 efter denne lov i stedet for skat af lejeværdi af bolig i egen ejendom efter  

 statsskattelovens § 4, litra b, 2. pkt.
Ejendomme, som udlejes  

 erhvervsmæssigt, er dog ikke omfattet af denne lov.
 Stk. 2. Ejendomsværdiskatten indgår ikke i den skattepligtige  

 indkomst.
 Stk. 3. Hvis en ægtefælle, arving eller legatar under skiftet af  

 et dødsbo, bebor en ejendom eller benytter en fritidsbolig, for hvilken  

 afdøde er blevet beskattet efter denne lov, stilles ægtefællen, arvingen  

 eller legataren som ejer af ejendommen.
§ 2. Ejendomsværdiskatten påhviler personer, som ejer fast ejendom  

 som nævnt i § 4, stk. 1, beliggende i Danmark.
For personer omfattet af  

 kildeskattelovens § 1 omfatter skattepligten også ejendomme beliggende i  

 udlandet, på Færøerne eller i Grønland.
Er en sådan person efter en indgået  

 dobbeltbeskatningsoverenskomst hjemmehørende i en fremmed stat, på Færøerne  

 eller i Grønland, skal denne dog kun betale ejendomsværdiskat af fast ejendom  

 beliggende i Danmark.
Personer omfattet af kildeskattelovens § 3 er undtaget  

 fra ejendomsværdiskatten.
 § 3. Ejendomsværdiskatten for en fast ejendom opgøres som  

 beregningsgrundlaget efter § 4, stk. 2 og 3, ganget med  

 ejendomsværdiskattesatsen efter § 5 med fradrag for nedslagsbeløb efter §§  

 6-8 begrænset efter § 9 og med tillæg efter § 10 samt med nedslag efter §§ 11  

 og 12.
 § 4. Ejendomsværdiskatten omfatter:
 1) Ejendomme, som kun indeholder een selvstændig lejlighed.
 2) Tofamilieshuse, for hvilke ejendomsværdien efter vurderingslovens § 33,  

 stk. 6, fordeles på ejendommens to selvstændige lejligheder.
 3) Stuehuse til landbrugsejendomme m.v. med tilhørende grund og have, for  

 hvilke ejendomsværdien og grundværdien efter vurderingslovens § 33, stk. 4,  

 fordeles på ejendommens stuehus m.v. og på den øvrige ejendom.
 4) Skovbrugsejendomme, for hvilke ejendomsværdien efter vurderingslovens §  

 33, stk. 7, fordeles på den del af ejendommen, der tjener til bolig for  

 ejeren, og på den øvrige ejendom.
 5) Ejendomme, som indeholder en eller to selvstændige lejligheder, og som  

 i væsentligt omfang benyttes erhvervsmæssigt, således at ejendomsværdien  

 efter vurderingslovens § 33, stk. 5, fordeles på den del, der tjener til  

 bolig for ejeren, og på den øvrige del af ejendommen.
6) En lejlighed, som en eller flere ejere bebor i en udlejningsejendom med  

 3 til 6 beboelseslejligheder, hvoraf højst een lejlighed er beboet af en  

 eller flere ejere.
Det er dog en betingelse, at ejeren inden den 1. juli i  

 indkomståret eller senest 2 måneder efter erhvervelsen af ejendommen anmoder  

 om en vurdering efter vurderingslovens § 33 A.
Det er endvidere en  

 betingelse, at ejeren i forbindelse med indgivelsen af selvangivelsen for  

 dette indkomstår vælger at lade den beboede lejlighed være omfattet af denne  

 lov.
Det foretagne valg omfatter såvel det pågældende indkomstår som senere  

 indkomstår.
Tilsvarende gælder for ejendomme erhvervet i indkomståret 1999  

 eller i tidligere indkomstår, hvis ejeren har ladet ejendommen overgå til  

 standardiseret lejeværdiberegning, jf. ligningslovens § 15 C, jf.  

 lovbekendtgørelse nr. 819 af 3. november 1997.
7) Lejligheder beboet af en eller flere ejere i udlejningsejendomme med 3  

 til 6 beboelseslejligheder, hvor mere end een lejlighed den 27. april 1994  

 var beboet af ejerne.
Det er dog en betingelse, at ejendommen i indkomståret  

 1999 var undergivet en standardiseret lejeværdiberegning efter ligningslovens  

 regler, som affattet ved lovbekendtgørelse nr. 819 af 3. november 1997,  

 herunder at der er foretaget en vurdering efter vurderingslovens § 33 A. 1.  

 pkt. finder kun anvendelse for det antal lejligheder, som den 27. april 1994  

 var beboet af en ejer.
Hvis en lejlighed fraflyttes af en ejer i mere end to  

 år, indgår denne lejlighed ikke længere i det antal af lejligheder, for  

 hvilke 1. pkt. finder anvendelse.
8) Lejligheder i ejendomme til helårsbeboelse, som indeholder flere end to  

 beboelseslejligheder, og som ejes og bebos af deltagerne i et boligsameje, et  

 boliginteressentskab, et boligkommanditselskab eller et andet fællesskab, der  

 ikke er selvstændigt skattesubjekt, og hvor der til deltagelsen er knyttet en  

 brugsret til en beboelseslejlighed i ejendommen.
Det er dog en betingelse, at  

 ejendommen i indkomståret 1999 var undergivet en standardiseret  

 lejeværdiberegning efter ligningslovens regler, jf. lovbekendtgørelse nr. 819  

 af 3. november 1997, herunder at der er foretaget en vurdering efter  

 vurderingslovens § 33 A.
 9) Ejendomme af den i nr. 1-5 nævnte art, der er beliggende i udlandet, på  

 Færøerne eller i Grønland.
Stk. 2. Som beregningsgrundlag anvendes den ejendomsværdi, der er  

 ansat for den pågældende ejendom pr. 1. januar i indkomståret, jf. dog stk.  

 3. Ved opgørelsen af beregningsgrundlaget efter stk. 1, nr. 2, medregnes kun  

 den del af ejendomsværdien, der er henført til ejerens lejlighed.
Ved  

 opgørelsen af beregningsgrundlaget efter stk. 1, nr. 3, medregnes kun den del  

 af ejendomsværdien, der er henført til stuehuset m.v.
Ved opgørelsen af  

 beregningsgrundlaget efter stk. 1, nr. 4 og 5, medregnes kun den del af  

 ejendomsværdien, der er henført til ejerens bolig.
Som beregningsgrundlag for  

 ejendomme som nævnt i stk. 1, nr. 6-8, anvendes den ejendomsværdi, der er  

 ansat for den lejlighed, som ejeren, henholdsvis deltageren, bebor.
Stk. 3. Som beregningsgrundlag for ejendomme omfattet af stk. 1,  

 nr. 9, anvendes handelsværdien af ejendommen pr. 1. januar i indkomståret.  

 Stk. 4 finder dog tilsvarende anvendelse på ejendomme beliggende i udlandet.  

 Stk. 2, 2.-4. pkt., finder endvidere tilsvarende anvendelse.
Den  

 skattepligtige skal ved indgivelsen af selvangivelse oplyse handelsværdien af  

 ejendommen m.v. pr. 1. januar i det pågældende indkomstår.
 Stk. 4 . Anvender den skattepligtige et andet indkomstår end  

 kalenderåret (forskudt indkomstår), beregnes ejendomsværdiskatten på grundlag  

 af den ejendomsværdi, der er ansat pr. 1. januar i det kalenderår, som det  

 forskudte indkomstår træder i stedet for.
§ 5. Ejendomsværdiskattesatsen er 10 promille af den del af det  

 efter § 4, stk. 2-5, opgjorte beregningsgrundlag, der ikke overstiger et  

 grundbeløb på 2.150.000 kr., og 30 promille af resten.
Ejendomsværdiskatten  

 opgøres for ejendommen.
 § 6. Har den skattepligtige erhvervet ejendommen senest den 1.  

 juli 1998, nedsættes den beregnede ejendomsværdiskat med et beløb svarende  

 til 2 promille af beregningsgrundlaget efter § 4, stk. 2 og 3. Nedslaget  

 bortfalder ved ejerskifte.
Stk. 2. Nedslag efter stk. 1 gives tilsvarende til en efterlevende  

 ægtefælle, som ikke opfylder betingelserne for nedsættelse, og som bliver  

 boende i en ejendom, der har tilhørt den anden ægtefælle.
Det er en  

 betingelse, at ægtefællerne ikke var separerede ved dødsfaldet.
§ 7. Har den skattepligtige senest den 1. juli 1998 erhvervet en  

 ejendom som nævnt i § 4, stk. 1, nr. 1-5, jf. nr. 9, nedsættes den beregnede  

 ejendomsværdiskat endvidere med et beløb svarende til 4 promille af  

 beregningsgrundlaget efter § 4, stk. 2 og 3. Nedslaget kan maksimalt udgøre  

 1.200 kr. pr. selvstændig lejlighed.
Nedslaget gives ikke til ejere af  

 ejerlejligheder og fredede ejendomme omfattet af ligningslovens § 15 K.  

 Nedslaget bortfalder ved ejerskifte. § 6, stk. 2, finder tilsvarende  

 anvendelse.
§ 8. Hvis den skattepligtige eller den med denne samlevende  

 ægtefælle inden udgangen af indkomståret er fyldt 67 år, nedsættes den  

 beregnede ejendomsværdiskat med et beløb svarende til 4 promille af  

 beregningsgrundlaget efter § 4, stk. 2 og 3. Nedslaget kan højst udgøre 6.000  

 kr. pr. helårsbolig og 2.000 kr. pr. fritidsbolig.
Nedslaget gives kun til  

 personer hjemmehørende her i landet, herunder efter en indgået  

 dobbeltbeskatningsoverenskomst.
Stk. 2. Nedslaget efter stk. 1 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedslaget med virkning fra begyndelsen af  

 det første påbegyndte indkomstår efter ægteskabets indgåelse.
§ 9. Den beregnede ejendomsværdiskat begrænses efter reglerne i  

 stk. 2-6, for skattepligtige, 1) der inden udgangen af indkomståret er fyldt 67 år, 2) der inden udgangen af indkomståret er fyldt 60 år og efter lov om  

 social pension modtager eller får forskud på førtidspension eller modtager  

 invaliditetsydelse med bistands- eller plejetillæg, 3) der ved indkomstårets udgang modtager efterløn, jf. lov om  

 arbejdsløshedsforsikring m.v., eller 4) hvis ægtefælle opfylder betingelserne i nr. 1, 2 eller 3, og  

 ægtefællerne er samlevende ved indkomstårets udløb.
Stk. 2. Er ejendomsværdiskatten steget med mere end 500 kr. i  

 forhold til ejendomsværdiskatten beregnet efter §§ 5-8 for det forudgående  

 indkomstår for samme ejendom, nedsættes ejendomsværdiskatten med det  

 overskydende beløb, jf. dog stk. 3-6. Nedsættelse kan højst ske til et beløb  

 svarende til ejendomsværdiskatten beregnet efter §§ 5-8 for det forudgående  

 indkomstår forhøjet med 20 pct. og nedsat med 900 kr.
I det indkomstår, hvor  

 den skattepligtige eller dennes ægtefælle fylder 67 år, anvendes som  

 sammenligningsgrundlag det forudgående indkomstårs ejendomsværdiskat med  

 nedsættelse efter § 8. Beregningen af nedsættelsen sker uden hensyn til §§  

 10-12.
Stk. 3. Nedsættelse efter stk. 2 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedsættelse med virkning fra begyndelsen af  

 det første påbegyndte indkomstår efter ægteskabets indgåelse.
 Stk. 4. Stk. 2 og 3 gælder kun, hvis ejendommen ved vurderingen  

 pr. 1. januar i året forud for indkomståret har været vurderet som helt eller  

 delvis benyttet til beboelse for ejeren.
 Stk. 5. Stk. 2 og 3 gælder ikke for ejerlejligheder, der i året  

 forud for indkomståret er frigjort for lejemål.
Stk. 6. Stk. 2 og 3 gælder ikke for ejendomme, hvor der i året  

 forud for indkomståret er foretaget ombygninger m.v., hvis forskelsværdien  

 efter vurderingslovens § 5, stk. 3, pr. 1. januar i indkomståret overstiger  

 forskelsværdien pr. 1. januar i ombygningsåret med mere end 100 pct.
Hvis der  

 ikke kan opgøres en forskelsværdi, træder ejerboligens ejendomsværdi i stedet  

 for forskelsværdien.
Ved opgørelsen af forskelsværdierne gælder § 4, stk. 4,  

 for skattepligtige, der anvender et forskudt indkomstår.
§ 10. Nedslaget efter § 8 reduceres med 6 pct. af den del af den  

 skattepligtiges personlige indkomst med tillæg af positiv kapitalindkomst og  

 aktieindkomst bortset fra udbytteindkomst op til 5.000 kr., hvori der er  

 indeholdt endelig udbytteskat, der overstiger et grundbeløb på (i  

 1987-niveau) 95.550 kr.
Er den skattepligtige gift og var ægtefællerne  

 samlevende ved udgangen af indkomståret, reduceres nedslaget dog med 6 pct.  

 af den del af ægtefællernes samlede personlige indkomst med tillæg af samlet  

 positiv kapitalindkomst og samlet aktieindkomst bortset fra udbytteindkomst  

 op til 10.000 kr., hvori der er indeholdt endelig udbytteskat, der overstiger  

 et grundbeløb på (i 1987-niveau) 147.000 kr.
Reduktionen foretages efter  

 nedsættelse efter § 9.
 § 11. Ejendomsværdiskatten for en ejendom opgøres på helårsbasis  

 efter §§ 5-10. Har ejendommen ikke været i den skattepligtiges besiddelse og  

 rådighed i hele det pågældende indkomstår, nedsættes den beregnede  

 ejendomsværdiskat forholdsmæssigt, jf. dog ligningslovens § 15 O og § 15 P.  

 Ved anvendelsen af 1.-2. pkt. anses indkomståret at udgøre 360 dage med 30  

 dage i hver kalendermåned.
 Stk. 2. Udøver den skattepligtige erhvervsvirksomhed i egen  

 ejendom i et omfang, der ikke berettiger til vurderingsfordeling af  

 ejendomsværdien på boligen og den øvrige ejendom efter vurderingslovens § 33,  

 stk. 5, nedsættes ejendomsværdiskatten som beregnet efter §§ 5-10 med den til  

 den erhvervsmæssige del svarende andel af ejendomsværdiskatten.
§ 12. Udenlandske skatter, som efter sin art svarer til  

 ejendomsværdiskatten, og som er betalt til en fremmed stat, til Grønland  

 eller til Færøerne af en der beliggende fast ejendom, kan fradrages i  

 ejendomsværdiskatten.
Fradragsbeløbet kan ikke overstige den endeligt  

 opgjorte ejendomsværdiskat.
§ 13. Ejer den skattepligtige ejendommen i sameje med andre,  

 betales kun ejendomsværdiskat af den del af ejendommen, som svarer til den  

 skattepligtiges andel af ejendommen.
Bestemmelserne i §§ 6-10 finder kun  

 anvendelse for ejere, der opfylder betingelserne i disse bestemmelser.
§ 14. Grundbeløbet efter § 5 på 2.150.000 kr. reguleres årligt i  

 forhold til et ejerboligværdiindeks, der sættes til 100 pr. 1. januar 1998.  

 Årets ejerboligværdiindeks beregnes og offentliggøres af Told- og  

 Skattestyrelsen.
Udviklingen i indekset beregnes som et vægtet gennemsnit af  

 udviklingen i de vurderingsmæssigt ansatte ejendomsværdier på ejerboliger  

 siden vurderingen pr. 1. januar 1998, jf. vurderingsloven.
Ved vægtningen  

 indgår enfamilieshuse med 75 pct., sommerhuse med 15 pct. og ejerlejligheder  

 med 10 pct.
Ved reguleringen forhøjes eller nedsættes grundbeløbet med samme  

 procent som den, hvormed årets indekstal beregnet med een decimal afviger fra  

 100. Det således regulerede grundbeløb afrundes opad til nærmeste kronebeløb,  

 der kan deles med 1.000.
 Stk. 2. De i § 10 nævnte grundbeløb på (i 1987-niveau) 95.550 kr.  

 henholdsvis 147.000 kr. reguleres årligt efter personskattelovens § 20.
§ 15. Reglerne om anvendelse af indkomstår, forfaldstidspunkt,  

 forrentning, procenttillæg, opkrævning, hæftelse og inddrivelse af  

 indkomstskat som fastsat i kildeskatteloven finder tilsvarende anvendelse,  

 for så vidt angår ejendomsværdiskat efter denne lov.
Bestemmelserne i  

 kildeskattelovens § 24 A, 1. og 2. pkt., finder endvidere tilsvarende  

 anvendelse.
Stk. 2. Afgår en person ved døden, anses foreløbige betalinger af  

 ejendomsværdiskat, som forfaldt før dødsfaldet, for endelige for afdøde for  

 det indkomstår, hvori dødsfaldet har fundet sted.
Er der ikke sket betaling  

 af foreløbig ejendomsværdiskat efter 1. pkt., finder reglerne om hæftelse  

 m.v. i dødsboskattelovens § 88, stk. 1-3 og 5, tilsvarende anvendelse.
For  

 krav vedrørende skyldig ejendomsværdiskat for indkomstår, der ligger forud  

 for det indkomstår, hvori dødsfaldet har fundet sted, finder reglerne om  

 efterbetaling og hæftelse m.v. i dødsboskattelovens § 87, stk. 1-3 og 5, og §  

 88, stk. 1-3 og 5, tilsvarende anvendelse.
§ 16. Ejendomsværdiskatten tilfalder kommune og amtskommune i  

 forholdet 2/3 henholdsvis 1/3. Staten afregner efter reglerne i lov om  

 kommunal indkomstskat og lov om amtskommunal indkomstskat  

 ejendomsværdiskatten til den enkelte kommune og amtskommune, som  

 ejendomsværdiskatten skal tilfalde.
I tilfælde omfattet af § 15, stk. 2,  

 finder 1. og 2. pkt. tilsvarende anvendelse.
 § 17. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra og med indkomståret 2000.
Stk. 3. Ved anvendelsen af § 9 for indkomståret 2000 gælder 2.-5.  

 pkt.
Er ejendomsværdiskatten for indkomståret 2000 steget mere end 500 kr. i  

 forhold til et beløb svarende til 40 pct. af helårslejeværdien for ejendommen  

 i indkomståret 1999 med fradrag af 40 pct. af eventuelt standardfradrag efter  

 ligningslovens § 15 J, jf. lovbekendtgørelse nr. 819 af 3. november 1997,  

 nedsættes ejendomsværdiskatten med det overskydende beløb.
Nedsættelse kan  

 dog højst ske til et beløb svarende til sammenligningsgrundlaget efter 2.  

 pkt. forhøjet med 20 pct. og nedsat med 900 kr.
Fylder den skattepligtige  

 eller dennes ægtefælle 67 år i indkomståret 2000, anvendes som  

 sammenligningsgrundlag helårslejeværdien for ejendommen i indkomståret 1999  

 som beregnet efter ligningslovens § 15 E, stk. 2, jf. lovbekendtgørelse nr.  

 819 af 3. november 1997. Beregningen af nedsættelsen sker uden hensyn til §§  

 10-12. § 9, stk. 3, finder tilsvarende anvendelse.
 § 18. Loven gælder ikke for Færøerne og Grønland.
Oprindeligt fremsat forslag § 1. Af boligværdien af egen ejendom som nævnt i § 4, stk. 1,  

 betaler ejeren kommunal og amtskommunal ejendomsværdiskat (ejendomsværdiskat)  

 efter denne lov i stedet for skat af lejeværdi af bolig i egen ejendom efter  

 statsskattelovens § 4, litra b, 2. pkt.
Ejendomme, som udlejes  

 erhvervsmæssigt, er dog ikke omfattet af denne lov.
 Stk. 2. Ejendomsværdiskatten indgår ikke i den skattepligtige  

 indkomst.
 Stk. 3. Hvis en ægtefælle, arving eller legatar under skiftet af  

 et dødsbo, bebor en ejendom, eller benytter en fritidsbolig, for hvilken  

 afdøde er blevet beskattet efter denne lov, stilles ægtefællen, arvingen  

 eller legataren som ejer af ejendommen.
§ 2. Ejendomsværdiskatten påhviler personer, som ejer fast ejendom  

 som nævnt i § 4, stk. 1, beliggende i Danmark.
For personer omfattet af  

 kildeskattelovens § 1 omfatter skattepligten også ejendomme beliggende i  

 udlandet, på Færøerne eller i Grønland.
Er en sådan person efter en indgået  

 dobbeltbeskatningsoverenskomst hjemmehørende i en fremmed stat, på Færøerne  

 eller i Grønland, skal denne dog kun betale ejendomsværdiskat af fast ejendom  

 beliggende i Danmark.
Personer omfattet af kildeskattelovens § 3 er undtaget  

 fra ejendomsværdiskatten.
 § 3. Ejendomsværdiskatten for en fast ejendom opgøres som  

 beregningsgrundlaget efter § 4, stk. 2-3, ganget med  

 ejendomsværdiskattesatsen efter § 5, med fradrag for nedslagsbeløb efter §§  

 6-8, begrænset efter § 9, og med tillæg efter § 10, samt med nedslag efter §§  

 11-12.
 § 4. Ejendomsværdiskatten omfatter:
 1) Ejendomme, som kun indeholder een selvstændig lejlighed.
 2) To-familieshuse, for hvilke ejendomsværdien efter vurderingslovens §  

 33, stk. 6, fordeles på ejendommens to selvstændige lejligheder.
 3) Stuehuse til landbrugsejendomme m.v. med tilhørende grund og have, for  

 hvilke ejendomsværdien og grundværdien efter vurderingslovens § 33, stk. 4,  

 fordeles på ejendommens stuehus m.v. og på den øvrige ejendom.
 4) Skovbrugsejendomme, for hvilke ejendomsværdien efter vurderingslovens §  

 33, stk. 7, fordeles på den del af ejendommen, der tjener til bolig for  

 ejeren, og på den øvrige ejendom.
 5) Ejendomme, som indeholder en eller to selvstændige lejligheder, og som  

 i væsentligt omfang benyttes erhvervsmæssigt, således at ejendomsværdien  

 efter vurderingslovens § 33, stk. 5, fordeles på den del, der tjener til  

 bolig for ejeren, og på den øvrige del af ejendommen.
6) En lejlighed, som en eller flere ejere bebor i en udlejningsejendom med  

 3 til 6 beboelseslejligheder, hvoraf højst en lejlighed er beboet af en eller  

 flere ejere.
Det er dog en betingelse, at ejeren inden den 1. juli i  

 indkomståret eller senest 2 måneder efter erhvervelsen af ejendommen anmoder  

 om en vurdering efter vurderingslovens § 33 A.
Det er endvidere en  

 betingelse, at ejeren i forbindelse med indgivelsen af selvangivelsen for  

 dette indkomstår, vælger at lade den beboede lejlighed være omfattet af denne  

 lov.
Det foretagne valg omfatter såvel det pågældende indkomstår som senere  

 indkomstår.
Tilsvarende gælder for ejendomme erhvervet i indkomståret 1999  

 eller i tidligere indkomstår, hvis ejeren har ladet ejendommen overgå til  

 standardiseret lejeværdiberegning, jf. ligningslovens § 15 C, som senest  

 affattet ved lovbekendtgørelse nr. 819 af 3. november 1997.
7) Lejligheder beboet af en eller flere ejere i udlejningsejendomme med 3  

 til 6 beboelseslejligheder, hvor mere end en lejlighed den 27. april 1994 var  

 beboet af ejerne.
Det er dog en betingelse, at ejendommen i indkomståret 1999  

 var undergivet en standardiseret lejeværdiberegning efter ligningslovens  

 regler, som affattet ved lovbekendtgørelse nr. 819 af 3. november 1997,  

 herunder at der er foretaget en vurdering efter vurderingslovens § 33 A. 1.  

 pkt. finder kun anvendelse for det antal lejligheder, som den 27. april 1994  

 var beboet af en ejer.
Hvis en lejlighed fraflyttes af en ejer i mere end to  

 år, indgår denne lejlighed ikke længere i det antal af lejligheder, for  

 hvilke 1. pkt. finder anvendelse.
8) Lejligheder i ejendomme til helårsbeboelse, som indeholder flere end to  

 beboelseslejligheder, og som ejes og bebos af deltagerne i et boligsameje, et  

 boliginteressentskab, et boligkommanditselskab eller et andet fællesskab, der  

 ikke er selvstændigt skattesubjekt, og hvor der til deltagelsen er knyttet en  

 brugsret til en beboelseslejlighed i ejendommen.
Det er dog en betingelse, at  

 ejendommen i indkomståret 1999 var undergivet en standardiseret  

 lejeværdiberegning efter ligningslovens regler, som affattet ved  

 lovbekendtgørelse nr. 819 af 3. november 1997, herunder at der er foretaget  

 en vurdering efter vurderingslovens § 33 A.
 9) Ejendomme af den i nr. 1-5 nævnte art, der er beliggende i udlandet, på  

 Færøerne eller i Grønland.
Stk. 2. Som beregningsgrundlag anvendes den ejendomsværdi, der er  

 ansat for den pågældende ejendom pr. 1. januar i indkomståret, jf. dog stk.  

 3. Ved opgørelsen af beregningsgrundlaget efter stk. 1, nr. 2, medregnes kun  

 den del af ejendomsværdien, der er henført til ejerens lejlighed.
Ved  

 opgørelsen af beregningsgrundlaget efter stk. 1, nr. 3, medregnes kun den del  

 af ejendomsværdien, der er henført til stuehuset m.v.
Ved opgørelsen af  

 beregningsgrundlaget efter stk. 1, nr. 4-5, medregnes kun den del af  

 ejendomsværdien, der er henført til ejerens bolig.
Som beregningsgrundlag for  

 ejendomme, som nævnt i stk. 1, nr. 6-8, anvendes den ejendomsværdi, der er  

 ansat for den lejlighed, som ejeren, henholdsvis deltageren, bebor.
Stk. 3. Som beregningsgrundlag for ejendomme omfattet af stk. 1,  

 nr. 9, anvendes handelsværdien af ejendommen pr. 1. januar i indkomståret.  

 Stk. 4 finder dog tilsvarende anvendelse på ejendomme beliggende i udlandet.  

 Stk. 2, 2.-4. pkt., finder endvidere tilsvarende anvendelse.
Den  

 skattepligtige skal ved indgivelsen af selvangivelse oplyse handelsværdien af  

 ejendommen m.v. pr. 1. januar i det pågældende indkomstår.
 Stk. 4 . Anvender den skattepligtige et andet indkomstår end  

 kalenderåret (forskudt indkomstår), beregnes ejendomsværdiskatten på grundlag  

 af den ejendomsværdi, der er ansat pr. 1. januar i det kalenderår, som det  

 forskudte indkomstår træder i stedet for.
§ 5. Ejendomsværdiskattesatsen er 10 promille af den del af det  

 efter § 4, stk. 2-5, opgjorte beregningsgrundlag, der ikke overstiger et  

 grundbeløb på 2.150.000 kr., og 30 promille af resten.
Ejendomsværdiskatten  

 opgøres for ejendommen.
 § 6. Har den skattepligtige erhvervet ejendommen senest den 1.  

 juli 1998, nedsættes den beregnede ejendomsværdiskat med et beløb svarende  

 til 2 promille af beregningsgrundlaget efter § 4, stk. 2-3. Nedslaget  

 bortfalder ved ejerskifte.
Stk. 2. Nedslag efter stk. 1 gives tilsvarende til en efterlevende  

 ægtefælle, som ikke opfylder betingelserne for nedsættelse, som bliver boende  

 i en ejendom, der har tilhørt den anden ægtefælle.
Det er en betingelse, at  

 ægtefællerne ikke var separerede ved dødsfaldet.
§ 7. Har den skattepligtige senest den 1. juli 1998 erhvervet en  

 ejendom som nævnt i § 4, stk. 1, nr. 1-5, jf. nr. 9, nedsættes den beregnede  

 ejendomsværdiskat endvidere med et beløb svarende til 4 promille af  

 beregningsgrundlaget efter § 4, stk. 2-3. Nedslaget kan maksimalt udgøre 1200  

 kr. pr. ejendom.
Nedslaget gives ikke til ejere af ejerlejligheder og fredede  

 ejendomme omfattet af ligningslovens § 15 K.
Nedslaget bortfalder ved  

 ejerskifte. § 6, stk. 2, finder tilsvarende anvendelse.
§ 8. Hvis den skattepligtige eller den med denne samlevende  

 ægtefælle inden udgangen af indkomståret er fyldt 67 år, nedsættes den  

 beregnede ejendomsværdiskat med et beløb svarende til 4 promille af  

 beregningsgrundlaget efter § 4, stk. 2-3. Nedslaget kan højst udgøre 6.000  

 kr. pr. helårsbolig og 2.000 kr. pr. fritidsbolig.
Nedslaget gives kun til  

 personer hjemmehørende her i landet, herunder efter en indgået  

 dobbeltbeskatningsoverenskomst.
Stk. 2. Nedslaget efter stk. 1 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedslaget med virkning fra begyndelsen af  

 det første påbegyndte indkomstår efter ægteskabets indgåelse.
§ 9. Den beregnede ejendomsværdiskat begrænses efter reglerne i  

 stk. 2-6, for skattepligtige 1) der inden udgangen af indkomståret er fyldt 67 år, 2) der inden udgangen af indkomståret er fyldt 60 år og efter lov om  

 social pension modtager eller får forskud på førtidspension eller modtager  

 invaliditetsydelse med bistands- eller plejetillæg, 3) der ved indkomstårets udgang modtager efterløn, jf. lov om  

 arbejdsløshedsforsikring m.v., eller 4) hvis ægtefælle opfylder betingelserne i nr. 1, 2 eller 3, og  

 ægtefællerne er samlevende ved indkomstårets udløb.
Stk. 2. Er ejendomsværdiskatten steget med mere end 500 kr. i  

 forhold til ejendomsværdiskatten beregnet efter §§ 5-8 for det forudgående  

 indkomstår for samme ejendom nedsættes ejendomsværdiskatten med det  

 overskydende beløb, jf. dog stk. 3-6. Nedsættelse kan højst ske til et beløb  

 svarende til ejendomsværdiskatten beregnet efter §§ 5-8 for det forudgående  

 indkomstår forhøjet med 20 pct. og nedsat med 900 kr.
I det indkomstår, hvor  

 den skattepligtige eller dennes ægtefælle fylder 67 år, anvendes som  

 sammenligningsgrundlag det forudgående indkomstårs ejendomsværdiskat med  

 nedsættelse efter § 8. Beregningen af nedsættelsen sker uden hensyn til §§  

 10-12.
Stk. 3. Nedsættelse efter stk. 2 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedsættelse med virkning fra begyndelsen af  

 det første påbegyndte indkomstår efter ægteskabets indgåelse.
 Stk. 4. Stk. 2-3 gælder kun, hvis ejendommen ved vurderingen pr.  

 1. januar i året forud for indkomståret har været vurderet som helt eller  

 delvis benyttet til beboelse for ejeren.
 Stk. 5. Stk. 2-3 gælder ikke for ejerlejligheder, der i året forud  

 for indkomståret er frigjort for lejemål.
Stk. 6. Stk. 2-3 gælder ikke for ejendomme, hvor der i året forud  

 for indkomståret er foretaget ombygninger m.v., hvis forskelsværdien efter  

 vurderingslovens § 5, stk. 3, pr. 1. januar i indkomståret overstiger  

 forskelsværdien pr. 1. januar i ombygningsåret med mere end 100 pct.
Hvis der  

 ikke kan opgøres en forskelsværdi, træder ejerboligens ejendomsværdi i stedet  

 for forskelsværdien.
Ved opgørelsen af forskelsværdierne gælder § 4, stk. 4,  

 for skattepligtige, der anvender et forskudt indkomstår.
§ 10. Nedslaget efter § 8 reduceres med 6 pct. af den del af den  

 skattepligtiges personlige indkomst, med tillæg af positiv kapitalindkomst og  

 aktieindkomst, bortset fra udbytteindkomst op til 5.000 kr., hvori der er  

 indeholdt endelig udbytteskat, der overstiger et grundbeløb på (i  

 1987-niveau) 95.550 kr.
Er den skattepligtige gift, og var ægtefællerne  

 samlevende ved udgangen af indkomståret, reduceres nedslaget dog med 6 pct.  

 af den del af ægtefællernes samlede personlige indkomst, med tillæg af samlet  

 positiv kapitalindkomst og samlet aktieindkomst, bortset fra udbytteindkomst  

 op til 10.000 kr., hvori der er indeholdt endelig udbytteskat, der overstiger  

 et grundbeløb på (i 1987-niveau) 147.000 kr.
Reduktionen foretages efter  

 nedsættelse efter § 9.
 § 11. Ejendomsværdiskatten for en ejendom opgøres på helårsbasis  

 efter §§ 5-10. Har ejendommen ikke været i den skattepligtiges besiddelse og  

 rådighed i hele det pågældende indkomstår, nedsættes den beregnede  

 ejendomsværdiskat forholdsmæssigt, jf. dog ligningslovens § 15 O og § 15 P.  

 Ved anvendelsen af 1.- 2. pkt., anses indkomståret at udgøre 360 dage med 30  

 dage i hver kalendermåned.
 Stk. 2. Udøver den skattepligtige erhvervsvirksomhed i egen  

 ejendom i et omfang, der ikke berettiger til vurderingsfordeling af  

 ejendomsværdien på boligen og den øvrige ejendom efter vurderingslovens § 33,  

 stk. 5, nedsættes ejendomsværdiskatten, som beregnet efter §§ 5-10, med den  

 til den erhvervsmæssige del svarende andel af ejendomsværdiskatten.
§ 12. Udenlandske skatter, som efter sin art svarer til  

 ejendomsværdiskatten, og som er betalt til en fremmed stat, til Grønland  

 eller til Færøerne af en der beliggende fast ejendom, kan fradrages i  

 ejendomsværdiskatten.
Fradragsbeløbet kan ikke overstige den endeligt  

 opgjorte ejendomsværdiskat.
§ 13. Ejer den skattepligtige ejendommen i sameje med andre,  

 betales kun ejendomsværdiskat af den del af ejendommen, som svarer til den  

 skattepligtiges andel af ejendommen.
Bestemmelserne i §§ 6-10 finder kun  

 anvendelse for ejere, der opfylder betingelserne i disse bestemmelser.
§ 14. Grundbeløbet efter § 5 på 2.150.000 kr. reguleres årligt i  

 forhold til et ejerboligværdiindeks, der sættes til 100 pr. 1. januar 1998.  

 Årets ejerboligværdiindeks beregnes og offentliggøres af Told- og  

 Skattestyrelsen.
Udviklingen i indekset beregnes som et vægtet gennemsnit af  

 udviklingen i de vurderingsmæssigt ansatte ejendomsværdier på ejerboliger  

 siden vurderingen pr. 1. januar 1998, jf. lov om vurdering af landets faste  

 ejendomme.
Ved vægtningen indgår enfamilieshuse med 75 pct., sommerhuse med  

 15 pct. og ejerlejligheder med 10 pct.
Ved reguleringen forhøjes eller  

 nedsættes grundbeløbet med samme procent som den, hvormed årets indekstal  

 beregnet med en decimal afviger fra 100. Det således regulerede grundbeløb  

 afrundes opad til nærmeste kronebeløb, der kan deles med 1.000.
 Stk. 2. De i § 10 nævnte grundbeløb på (i 1987-niveau) 95.550 kr.  

 henholdsvis 147.000 kr. reguleres årligt efter personskattelovens § 20.
§ 15. Reglerne om anvendelse af indkomstår, forfaldstidspunkt,  

 forrentning, procenttillæg, opkrævning, hæftelse og inddrivelse af  

 indkomstskat som fastsat i lov om opkrævning af indkomstskat for personer mv.  

 (kildeskatteloven) finder tilsvarende anvendelse for så vidt angår  

 ejendomsværdiskat efter denne lov.
Bestemmelserne i kildeskattelovens § 24 A,  

 1. og 2. pkt. finder endvidere tilsvarende anvendelse.
 § 16. Ejendomsværdiskatten tilfalder kommune og amtskommune i  

 forholdet 2/3 henholdsvis 1/3. Staten afregner efter reglerne i lov om  

 kommunal indkomstskat og lov om amtskommunal indkomstskat  

 ejendomsværdiskatten til den enkelte kommune og amtskommune, som  

 ejendomsværdiskatten skal tilfalde.
 § 17. Loven træder i kraft dagen efter bekendtgørelse i  

 Lovtidende.
 Stk. 2. Loven har virkning fra og med indkomståret 2000.
Stk. 3. Ved anvendelsen af § 9 for indkomståret 2000 gælder 2.-5.  

 pkt.
Er ejendomsværdiskatten for indkomståret 2000 steget mere end 500 kr. i  

 forhold til et beløb svarende til 40 pct. af helårslejeværdien for ejendommen  

 i indkomståret 1999 med fradrag af 40 pct. af eventuelt standardfradrag efter  

 ligningslovens § 15 J, jf. lovbekendtgørelse nr. 819 af 3. november 1997,  

 nedsættes ejendomsværdiskatten med det overskydende beløb.
Nedsættelse kan  

 dog højst ske til et beløb svarende til sammenligningsgrundlaget efter 2.  

 pkt. forhøjet med 20 pct. og nedsat med 900 kr.
Fylder den skattepligtige  

 eller dennes ægtefælle 67 år i indkomståret 2000, anvendes som  

 sammenligningsgrundlag helårslejeværdien for ejendommen i indkomståret 1999,  

 som beregnet efter ligningslovens § 15 E, stk. 2, jf. lovbekendtgørelse nr.  

 819 af 3. november 1997. Beregningen af nedsættelsen sker uden hensyn til §§  

 10-12. § 9, stk. 3, finder tilsvarende anvendelse.
 § 18. Loven gælder ikke for Færøerne og Grønland.
Bemærkninger til lovforslaget Almindelige bemærkninger Forslaget fremsættes som et led i den samlede skatteomlægning på  

 personskatteområdet.
Der foreslås fra og med indkomståret 2000 en omlægning af beskatningen af  

 ejerboliger fra indkomstbeskatning til ejendomsbeskatning.
Samtidig foreslås  

 det såkaldte standardfradrag - i følgeforslaget til lov om en kommunal og  

 amtskommunal ejendomsværdiskat - ophævet.
Indkomstbeskatningen af lejeværdi af bolig i egen ejendom - lejeværdien -  

 foreslås afskaffet for hovedparten af ejerboliger, herunder parcelhuse,  

 ejerlejligheder, stuehuse m.v.
Til gengæld indføres for disse ejendomme en  

 kommunal og amtskommunal ejendomsværdiskat på ejerboliger - ejendomsværdiskat  

 - der betales direkte og udenom indkomstskattesystemet med som udgangspunkt  

 10 promille af ejendomsværdien af boligen.
Ejendomsværdiskatten er ikke en  

 indkomstskat.
Ejendomsværdiskatten skal ikke som lejeværdien ses som udtryk for en  

 beskatning af afkast på et formuegode eller som et nødvendigt modstykke til  

 fradragsretten for prioritetsrenter.
Ejendomsværdiskatten er en ejendomsskat  

 på boligværdien af en ejerbolig.
 For nuværende ejere medfører omlægningen generelt set ikke et øget  

 beskatningsniveau af ejerboligen.
 For kommende ejere foreslås en moderat stramning i beskatningsniveauet,  

 som - sammen med reduktionen af værdien af rentefradraget - vil være med til  

 at dæmpe prisudviklingen på ejerboliger.
 Der foreslås ikke ændringer i den kommunale- og amtskommunale grundskyld.
 Lovforslaget har ikke betydning for personer i lejeboliger og  

 andelsboliger.
Nuværende regler Beskatningen af lejeværdi sker i dag enten efter statsskattelovens regler  

 eller efter ligningslovens regler.
I begge tilfælde er den opgjorte lejeværdi  

 udtryk for en indkomst, som skal medregnes ved indkomstopgørelsen og herefter  

 undergives beskatning efter almindelige regler herom.
I praksis sker langt den største del af lejeværdibeskatningen efter  

 procentreglerne i ligningslovens §§ 15 B-I (også omtalt som standardiseret  

 lejeværdiberegning). Dette er tilfældet for ejendomme med en eller to  

 selvstændige lejligheder, herunder parcelhuse, ejerlejligheder,  

 fritidsboliger, stuehuse og to-familieshuse.
I visse tilfælde har en ejer af  

 en udlejningsejendom med maksimalt 6 beboelseslejligheder, hvoraf han selv  

 bebor den ene, dog mulighed for at vælge lejeværdibeskatning efter  

 ligningslovens procentregler for så vidt angår den lejlighed han selv bebor.  

 Tilsvarende gælder deltagere i visse boligfællesskaber, herunder  

 boliginteressentskaber og boligkommanditselskaber.
Efter ligningslovens procentregler opgøres lejeværdien på grundlag af  

 ejendomsværdien, således som denne fremkommer ved den offentlige  

 ejendomsvurdering.
Det er det pågældende indkomstårs ejendomsvurdering, der  

 anvendes.
Lejeværdien beregnes herefter med 2 pct. (dog 2,5 pct. for  

 fritidsboliger) af ejendomsværdien.
For personer over 67 år er satsen dog kun  

 1 pct.
Af den del af ejendomsværdien, der overstiger 2.150.000 kr., er satsen  

 dog altid 6 pct.
I de tilfælde, hvor lejeværdibeskatningen sker efter ligningslovens  

 regler, har den skattepligtige et standardfradrag.
Dette standardfradrag  

 erstatter fradrag for faktiske udgifter, der er forbundet med boligen.
D.v.s.  

 til vedligeholdelse, renovation, skorstensfejning, forsikringer, vandafgift  

 m.v.
Der gives ikke fradrag for den kommunale- og amtskommunale grundskyld.  

 For ejerlejligheder gælder dog, at der hverken gives standardfradrag eller  

 fradrag for de faktiske udgifter (eller fradrag for grundskylden). For de  

 mindre udlejningsejendomme og boligfællesskaber, der anvender ligningslovens  

 regler, er der endvidere særlige regler.
Den opgjorte lejeværdi indgår sammen med skattepligtige indtægter fra  

 f.eks. værelsesudlejning, og efter standardfradrag, i kapitalindkomsten.
Der  

 betales ikke arbejdsmarkedsbidrag.
I visse tilfælde sker lejeværdibeskatningen efter statsskattelovens § 4,  

 litra b, 2. pkt., hvorefter lejeværdien fastsættes efter et skøn.  

 Udgangspunktet for skønnet er, hvad ejendommen kunne indbringe ved udlejning  

 til fremmede, d.v.s. markedslejen.
Beskatning af lejeværdi efter  

 statsskattelovens regler sker bl.a. i tilfælde, hvor ejeren bebor en af  

 lejlighederne i en større udlejningsejendom eller i tilfælde, hvor der er  

 tale om en mindre udlejningsejendom eller et boligfællesskab, hvor ejeren  

 eller deltagerne ikke har valgt beskatning efter ligningslovens  

 procentregler.
Den skønsmæssigt opgjorte lejeværdi vil typisk være noget højere end  

 lejeværdien opgjort efter ligningslovens procentregler.
Dette modsvares af  

 bedre fradragsregler for udgifter vedrørende ejendommen, herunder den  

 lejlighed, som ejeren selv bebor.
Lejeværdien af denne lejlighed indgår på  

 lige fod med de faktiske lejeindtægter fra de udlejede lejligheder ved  

 opgørelsen af resultatet for ejendommen.
Ejeren har til gengæld også fradrag  

 for den del af driftsudgifterne og grundskylden, som vedrører den lejlighed,  

 som han selv bebor.
Indkomsten fra hele ejendommen, herunder den skønsmæssige lejeværdi,  

 beskattes herefter som personlig indkomst hos ejeren, ligesom der betales  

 arbejdsmarkedsbidrag.
Det er uden betydning om ejeren er over eller under 67  

 år.
Det foreslåede regelsæt Generelt Forslaget indebærer, at lejeværdien ophæves i de tilfælde, hvor der efter  

 de gældende regler svares lejeværdi efter ligningslovens procentregler.
I  

 stedet indføres en kommunal og amtskommunal ejendomsværdiskat, som skal  

 tilfalde kommuner og amtskommuner i forholdet 2/3 henholdsvis 1/3.
Ejendomsværdiskatten er som nævnt ikke en indkomstskat.
Dette betyder  

 bl.a., at ejendomsskatten heller ikke indgår i kapitalindkomsten, og at den  

 ikke kan nedsættes af personfradraget eller af et eventuelt skattemæssigt  

 underskud.
Da der ikke længere skal ske løbende indkomstbeskatning af ejerboligen -  

 og da også fortjenester ved afståelse er skattefritaget efter  

 ejendomsavancebeskatningslovens regler - foreslås standardfradraget ophævet.  

 Boligejere vil udover udgifter til prioritetsrenter m.v. ikke have fradrag  

 for udgifter, der vedrører boligen.
Sådanne udgifter anses således som  

 værende af privat karakter.
 Beregningsgrundlaget for ejendomsværdiskatten er på samme måde som  

 lejeværdien ejendomsværdien efter den offentlige ejendomsvurdering pr. 1.  

 januar i det pågældende indkomstår.
Ejendomsværdiskatten opkræves som udgangspunkt med 10 promille af den del  

 af ejendomsværdien, der ikke overstiger 2.150.000 kr.
Af ejendomsværdien over  

 2.150.000 kr. betales 30 promille i ejendomsværdiskat.
 I den beregnede ejendomsværdiskat gives dog en række nedslag, hvoraf nogle  

 er reserveret til nuværende ejere, således at de bortfalder ved ejerskifte.
Personer over 67 år - som i dag kun betaler 1 pct. i lejeværdi - vil få et  

 nedslag i den beregnede ejendomsværdiskat på 4 promille, dog maksimalt 6.000  

 kr. for helårshuse og 2.000 kr. for sommerhuse.
Nedslaget skyldes, at det  

 ikke er rimeligt om den pensionist, som f.eks. kun har sin folkepension - og  

 som ikke beskattes af fuld lejeværdi - skulle betale fuld ejendomsværdiskat.  

 Nedslaget vil dog blive indkomstreguleret, således at de pensionister, hvis  

 indkomstforhold ikke adskiller sig væsentligt fra personer i den  

 erhvervsaktive alder, ikke stilles bedre end sidstnævnte gruppe.
Nedslaget  

 aftrappes derfor med 6 pct. af den del af ejerens personlige indkomst, med  

 tillæg af positiv nettokapitalindkomst og aktieindkomst, bortset fra  

 udbytteindkomst op til 5.000 kr., hvori der er indeholdt endelig udbytteskat,  

 der overstiger et grundbeløb på 95.500 kr.
For ægtefæller er det 6 pct. af  

 den del af ægtefællernes samlede indkomst af den nævnte art, der overstiger  

 et grundbeløb på 147.000 kr.
Grundbeløbene reguleres efter personskattelovens  

 § 20, og de forventede 1999-tal er 130.000 kr., henholdsvis 200.000 kr.
 For nuværende ejere, herunder personer over 67 år, foreslås endvidere 2  

 overgangsregler:
- For nuværende ejere (d.v.s. ejere, der ejede ejendommen pr. 1. juli  

 1998) som i dag oppebærer standardfradrag, nedsættes den beregnede  

 ejendomsværdiskat med et beløb svarende til 4 promille af ejendomsværdien,  

 dog maksimalt 1.200 kr.
For nuværende ejere træder nedslaget i stedet for  

 standardfradraget.
 - Alle nuværende ejere får endvidere en nedsættelse i den beregnede  

 ejendomsværdiskat på et beløb svarende til 2 promille af ejendomsværdien.
Begge disse nedslag bortfalder ved ejerskifte.
Med nedslag, som bortfalder  

 ved ejerskifte, sikres det, at nuværende boligejere ikke oplever nogen  

 stramning i boligbeskatningen som følge af indførelsen af  

 ejendomsværdiskatten.
Ved køb af en ny bolig ligestilles de med andre købere.
 I det eksisterende regelsæt er der endvidere særlige såkaldte  

 begrænsningsregler, som modvirker høje år til år stigninger i lejeværdien.  

 For personer over 67 år samt efterlønsmodtagere, førtidspensionister m.v.  

 indebærer begrænsningsreglerne, at lejeværdien kun kan stige 1.000 kr. (dog  

 altid 20 pct. minus 2.500 kr.). For øvrige skatteydere kan lejeværdien  

 maksimalt stige 3.500 kr. (dog altid 20 pct.).
Begrænsningsreglerne foreslås bevaret for personer over 67 år samt  

 efterlønsmodtagere, førtidspensionister m.v., men ophævet for øvrige  

 personer.
Begrænsningsreglerne for pensionister m.v. bortfalder ved  

 ejerskifte for så vidt angår den pågældende ejendom.
Hvis pensionisten m.v.  

 erhverver en ny ejerbolig, vil begrænsningsreglen for den ny ejendom finde  

 anvendelse det første indkomstår efter det indkomstår, hvor ejendommen er  

 erhvervet og fremdeles i de følgende indkomstår.
Administration, opkrævning og provenufordeling Som nævnt indledningsvis er ejendomsværdiskatten ikke en indkomstskat.  

 Alligevel foreslås det dog, at ejendomsværdiskatten (på samme måde som  

 lejeværdien) administreres og opkræves via indkomstskattesystemet af  

 ligningsmyndighederne i den kommune, hvor den skattepligtige i øvrigt lignes.
I forbindelse med forskudsregistreringen bliver indkomstskatterne og  

 ejendomsværdiskatten opgjort særskilt.
Herefter vil det være summen af de  

 beregnede indkomstskatter, indregnet restskat m.v. og den opgjorte  

 ejendomsværdiskat, som kommer til at danne grundlag for beregning af  

 skattekortets trækprocent, fradrag og B-skatteopkrævninger.
 I forbindelse med selvangivelsen og årsopgørelsen for det pågældende  

 indkomstår vil indkomstskatten og ejendomsværdiskatten blive opgjort  

 særskilt.
 Tilvejebringelsen af de nødvendige hjemler til opkrævning m.v. sker, dels  

 ved en henvisning til kildeskatteloven, og dels ved specifikke ændringer af  

 kildeskatteloven og skattekontrolloven i følgeforslaget til lov om en  

 kommunal og amtskommunal ejendomsværdiskat, som fremsættes sammen med dette  

 forslag.
 Provenuet fra ejendomsværdiskatten fordeles som nævnt til kommuner og  

 amtskommuner i forholdet 2/3 henholdsvis 1/3.
Det er den kommune (amt), hvor den pågældende lignes, der vil modtage  

 provenuet.
Dette gælder også for ejendomsværdiskat af en fast ejendom, f.eks.  

 et sommerhus, beliggende i en anden kommune - tilsvarende princip gælder også  

 for lejeværdien.
Klageadgang Der sker ikke ændringer i adgangen til at klage over den  

 ejendomsvurdering, som danner grundlag for ejendomsværdiskatten (og den  

 kommunale grundskyld). Skatteyderen kan fortsat indbringe vurderingen for  

 Skyldrådet med rekurs til Landsskatteretten, hvorfra vurderingen kan  

 indbringes for domstolene.
 Klager over ejendomsværdiskatten i øvrigt, herunder f.eks. om størrelsen  

 af en pensionists indkomst, vil på samme måde som klager over  

 indkomstskatten, herunder skat af lejeværdien, kunne indbringes for  

 Skatteankenævnet med rekurs til Landsskatteretten, hvorfra sagen kan  

 indbringes for domstolene.
 Dette sker ved justeringer af skattestyrelsesloven i følgeforslaget til  

 lov om en kommunal og amtskommunal ejendomsværdiskat, som fremsættes samtidig  

 med denne lov.
Udenlandske ejendomme, dobbeltbeskatningsoverenskomster og lempelse  

 for udenlandsk ejendomsskat Omlægningen fra lejeværdi til ejendomsværdiskat omfatter også en  

 udenlandsk bolig.
Såfremt der er tale om et parcelhus, sommerhus m.v., hvor  

 der skulle betales ejendomsværdiskat, hvis boligen havde været beliggende i  

 Danmark, skal der altså i stedet for skat af lejeværdi betales  

 ejendomsværdiskat.
Da ejendomsværdiskatten ikke som lejeværdiskatten er en indkomstskat, er  

 den ikke omfattet af den interne lempelsesregel i ligningslovens § 33. I  

 relation til dobbeltbeskatningsoverenskomsterne har ejendomsskatten status  

 som en (partiel) formueskat.
I det omfang en udenlandsk bolig er beliggende i  

 et overenskomstland, og hvor overenskomsten omfatter formueskatter, vil  

 ejendomsskatten enten helt bortfalde (hvis overenskomsten forpligter Danmark  

 til at lempe efter den såkaldte eksemptionsmetode) eller vil skulle reduceres  

 med eventuel udenlandsk ejendomsskat (hvis Danmark efter overenskomsten skal  

 lempe efter creditmetoden).
 For at undgå dobbeltbeskatning for boliger beliggende i  

 ikke-overenskomstlande, henholdsvis boliger beliggende i overenskomstlande,  

 hvor overenskomsten ikke omfatter formueskatter, foreslås der indført en  

 særlig intern lempelsesregel, således at der kan gives nedslag for  

 udenlandske skatter, der svarer til ejendomsværdiskatten.
 I det omfang udenlandske stater opkræver indkomstskat af en bolig - i form  

 af skat af lejeværdi af egen bolig eller af faktiske lejeindtægter - vil  

 nedslag for sådanne indkomstskatter kun kunne gives i dansk indkomstskat af  

 eventuelle faktiske lejeindtægter.
Afledte effekter Udlejning, herunder af værelser og sommerhuse Udlejes hele boligen i hele indkomståret, betales der allerede efter de  

 gældende regler ikke skat af lejeværdi, og de faktiske lejeindtægter minus  

 faktiske driftsomkostninger beskattes som personlig indkomst.
Omlægningen til  

 ejendomsværdiskat har ikke betydning for sådanne udlejningstilfælde, da der i  

 disse tilfælde heller ikke vil skulle betales ejendomsværdiskat.
I tilfælde af delvis udlejning er udgangspunktet, at de faktiske  

 lejeindtægter erstatter lejeværdien.
Denne reduceres så forholdsmæssigt i de  

 perioder, hvor boligen er udlejet.
Som delvis udleje anses udleje af en del  

 af boligen (f.eks. udlejning af værelser) samt udleje af hele boligen en del  

 af indkomståret (f.eks. udleje af sommerhus). Der gives endvidere  

 forholdsmæssigt fradrag for den kommunale grundskyld og for eventuelle  

 udgifter forbundet med udlejningen.
Ovennævnte udgangspunktet fraviges dog - efter skatteyderens valg - i to  

 tilfælde.
For det første efter »sommerhusreglen«, hvor  

 sommerhusejeren kan vælge at få et bundfradrag på 7.000 kr. af lejeindtægten  

 samt yderligere fradrage 40 pct. af restlejeindtægten.
For det andet efter  

 »værelsesreglen«, hvorefter helårsboligejere - der udlejer et  

 værelse eller som udlejer hele boligen en del af året - kan vælge ved  

 indkomstopgørelsen kun at medregne den del af bruttolejeindtægten, der  

 overstiger 2/3 af den årlige lejeværdi (for pensionister dog 4/3 af den  

 årlige lejeværdi). Anvendes sommerhusreglen eller værelsesreglen, er der ikke  

 fradrag for udgifter af nogen art vedrørende udlejningen, herunder kommunal  

 grundskyld, og der skal betales lejeværdi for hele året uden reduktion.
Efter omlægningen til ejendomsværdiskat kan den skattepligtige stadig  

 vælge at anvende sommerhusreglen eller værelsesreglen.
For så vidt angår  

 værelsesreglen vil ovennævnte »udlejningsloft« på 2/3 henholdsvis  

 4/3 af lejeværdien (der ophæves) blive ændret, så loftet i stedet bliver  

 beregnet af ejendomsværdien for ejendommen.
Vælger den skattepligtige ikke at  

 anvende sommerhusreglen eller værelsesreglen, vil ejendomsværdiskatten på  

 samme måde som i dag blive nedsat forholdsmæssigt.
Begrænset skattepligtige Begrænset skattepligtige har kun fradrag for udgifter, der vedrører  

 indkomst omfattet af den begrænsede skattepligt i kildeskattelovens § 2, stk.  

 1, jf. § 2, stk. 2. Fast ejendom er omfattet af den begrænsede skattepligt,  

 jf. kildeskattelovens § 2, stk. 1, litra e.
Renteudgifter, der vedrører en  

 dansk bolig, f.eks. et dansk sommerhus, anses på grund af lejeværdien for at  

 »vedrøre« en indtægt, som Danmark beskatter.
Dette er tilfældet,  

 uanset om der foretages udlejning med faktiske lejeindtægter til følge.
Ved  

 omlægningen fra lejeværdi til ejendomsværdiskat er det ikke hensigten at  

 ændre på denne retstilstand.
Renteudgifterne vil derfor fortsat kunne  

 udnyttes i anden dansk indkomst eller via underskudsreglerne fremføres til  

 senere års brug.
Provenumæssige konsekvenser Den foreslåede kommunale ejendomsværdiskat skønnes at indbringe et samlet  

 årligt provenu for kommuner og amtskommuner på ca. 6,2 mia. kr.  

 (1998-niveau). Hertil kommer et provenu på 0,4 mia. kr. som følge af bortfald  

 af nedslagene ved ejerskifte på 2 promille og 4 promille, max. 1.200 kr.,  

 siden 1/7 1998. Alt i alt skønnes provenuet af den nye ejendomsværdiskat at  

 indbringe ca. 6,6 mia. kr. i år 2000. I de følgende år forøges provenuet med  

 0,2 mia. kr. årligt som følge af bortfald af nedslagene ved ejerskifte ved et  

 normalt årligt salgsomfang (ca. 5 pct. pr. år).
 Provenuet af indkomstbeskatningen af overskud af ejerbolig skønnes til  

 sammenligning at udgøre ca. 6,8 mia. kr. i 1998.
Provenuet af ejendomsværdiskatten er medregnet til den samlede  

 provenuoversigt over de foreslåede elementer i skattejusteringerne på  

 personskatteområdet - herunder ophævelse af lejeværdiskatten.
Der henvises  

 til provenuoversigten i forslag til lov om indkomstskat for personer m.v.  

 (personskatteloven) og lov om kommunal indkomstskat (skattejusteringer), hvor  

 der også er vist samlede fordelingsberegninger for de foreslåede  

 skattejusteringer.
I provenuskønnet for ejendomsværdiskatten er indregnet den foreslåede  

 indkomstgraduering af ejendomsværdiskatten for alderspensionister med høje  

 indkomster.
Indkomstgradueringen skønnes isoleret set at medføre et provenu  

 på ejendomsværdiskatten på knap 0,4 mia. kr., og omfatter ca. 145.000  

 pensionister.
Administrative konsekvenser Forslaget om indførelse af en kommunal og amtskommunal ejendomsværdiskat  

 og det samtidig hermed fremsatte følgeforslag skønnes med nogen usikkerhed at  

 medføre engangsudgifter ca. 21 mill. kr. til edb samt årlige driftsudgifter  

 på 5 mill. kr. for Told og Skat.
For kommunerne skønnes forslagene at medføre  

 øgede driftsudgifter samt merarbejde.
Erhvervsmæssige og miljømæssige konsekvenser Forslaget skønnes ikke at have betydning på disse områder.
Forholdet til EU-retten Forslaget skønnes ikke at indeholde EU-retlige aspekter.
Bemærkninger til de enkelte bestemmelser Til § 1 Efter statsskattelovens § 4, litra b, 2. pkt., beskattes ejeren af værdien  

 af bolig i egen ejendom.
Som nævnt i de almindelige bemærkninger sker  

 størstedelen af lejeværdibeskatningen imidlertid efter ligningslovens  

 standardiserede procentregler - ligningslovens §§ 15 B-I.
I tilfælde, hvor  

 der skal betales ejendomsværdiskat, skal der ikke samtidig betales lejeværdi.  

 I det samtidigt fremsatte følgeforslag til lov om en kommunal og amtskommunal  

 ejendomsværdiskat foreslås § 15 A derfor ændret, således at det udtrykkeligt  

 fremgår, at der ikke skal betales lejeværdi efter statsskattelovens regler.  

 Samtidig ophæves ligningsloven §§ 15 B-I om den standardiserede lejeværdi.
Ejendomsværdiskatten har på nogle områder ligheder med lejeværdien som  

 opgjort efter ligningsloven §§ 15 B-I.
En række bestemmelser, principper og  

 begreber videreføres således.
I tilfælde, hvor dette er tilfældet, skal det  

 bemærkes, at det ikke er hensigten at ændre på den praksis, herunder  

 domstolspraksis, som har udviklet sig.
Den nævnte praksis er nærmere omtalt i  

 ligningsvejledningen for 1997 (LV 1997.A.D.3).
Ejendomsværdibeskatning forudsætter på samme måde som lejeværdien - udover  

 at der er tale om en ejendomstype som nævnt i § 4, stk. 1 - at ejendommen  

 benyttes af ejeren selv.
Er boligen stillet til rådighed for f.eks. ejerens  

 børn, vil ejeren normalt skulle beskattes af en lejeindtægt svarende til  

 markedslejen, medmindre ejeren i væsentlig grad anvender ejendommen selv.
Ved  

 bedømmelsen af, om dette er tilfældet, kan henses til den eksisterende  

 praksis, om lejeværdi efter ligningslovens regler, som er nærmere omtalt i LV  

 1997.A.D.3.1.2. Den der nævnte praksis for, hvornår ligningslovens  

 lejeværdiregler kan anvendes, når ejerens ægtefælle bebor ejendommen alene,  

 tilsigtes heller ikke ændret.
Dette kan f.eks. være tilfældet, når den ene  

 ægtefælle midlertidigt bebor en fælles ejendom alene, mens den anden  

 ægtefælle er udstationeret.
Ejendomsværdiskatten skal som udgangspunkt betales, uanset om ejeren har  

 gjort brug af sin boligret eller ej.
Dette svarer til, hvad der gælder for  

 lejeværdien.
Efter lejeværdipraksis - som er nærmere omtalt i LV  

 1997.A.D.3.1.1. - betales der dog i helt særlige tilfælde ikke lejeværdi.  

 Dette kan f.eks. være tilfældet, hvis ejeren midlertidigt har været afskåret  

 fra at benytte boligen, fordi den har være ubeboelig, eller hvis ejeren  

 endeligt har opgivet sin boligret og ved sine dispositioner tilkendegivet  

 dette.
Denne praksis vil som en konsekvens af omlægningen blive ophævet.
For ejendomme, der anvendes til erhvervsmæssig udlejning, og således er  

 sidestilles med almindelige udlejningsejendomme, skal der ikke betales  

 ejendomsværdiskat, jf. § 1, stk. 1, 2. pkt.
Ejeren vil som i dag i  

 stedet blive beskattet - som personlig indkomst plus arbejdsmarkedsbidrag -  

 af de faktiske lejeindtægter med fradrag af udgifter, der vedrører ejendommen  

 og kommunal grundskyld.
Dette gælder også i samejetilfælde, hvis en ejer ikke  

 bebor ejendommen, men udlejer sin del af ejendommen til tredjemand eller til  

 den anden samejer, som bebor ejendommen.
Det bemærkes, at det ikke er  

 hensigten at ændre på den eksisterende praksis for, hvornår en ejendom med 1  

 eller 2 selvstændige lejligheder skattemæssigt behandles som en almindelig  

 udlejningsejendom.
Således anses eksempelvis delvis udleje af f.eks. værelser  

 i en helårsbolig, eller periodevis udleje af et sommerhus, ikke som  

 erhvervsmæssig udlejning, når ejeren selv benytter helårsboligen eller  

 sommerhuset.
 Ejendomsværdiskatten adskiller sig - fordi den beregnes direkte af  

 ejendomsværdien - som nævnt fra lejeværdien ved ikke at være indkomstskat,  

 men derimod en skat på fast ejendom, hvilket fremgår udtrykkeligt af § 1,  

 stk. 2 . Ejendomsværdiskatten svarer således til den kommunale  

 grundskyld, bortset fra at grundskylden beregnes af grundværdien og ikke af  

 ejendomsværdien.
Dødsboer er ikke omfattet af ejendomsværdiskatteloven.
Hvis en  

 efterlevende ægtefælle, arving eller legatar under et skifte af et dødsbo  

 bebor (for fritidsboliger dog benytter) en ejendom, for hvilken afdøde er  

 blevet beskattet efter ejendomsværdiskatteloven, stilles modtageren som en  

 ejer jf. § 1, stk. 3 .
 D.v.s. at denne skal betale ejendomsværdiskat i hele den periode, hvor den  

 pågældende har beboet/benyttet ejendommen, hvilket svarer til den gældende  

 retstilstand, jf. dødsboskatteloven § 40, stk. 4, m.fl.
 Medmindre der er tale om en efterlevende ægtefælle, for hvem der gælder  

 særlige successionsregler, indtræder modtageren ikke i de forskellige nedslag  

 og begrænsninger i §§ 6-10.
Hvis modtageren af udlodningen skal betale leje til boet, kan disse  

 lejeindtægter som efter de gældende regler fradrages i den skattepligtige  

 indkomst hos modtageren.
Dette følger af dødsboskattelovens § 40, stk. 4,  

 således som den foreslås affattet i § 3 i følgeforslaget til lov om en  

 kommunal og amtskommunal ejendomsværdiskat, hvortil der henvises.
 Er der tale om et uskiftet bo overgår ejendomsretten - og dermed også  

 pligten til at betale ejendomsværdiskat - til den efterlevende ægtefælle fra  

 dødsdagen.
Til § 2 Bestemmelsen indeholder de subjektive regler for ejendomsværdiskatten.  

 Bestemmelsen angiver endvidere omfanget af skattepligten.
Omfattet er således personer, der er fuldt skattepligtige efter  

 kildeskattelovens § 1, og personer bosat i udlandet, som har fast ejendom i  

 Danmark.
Udtrykket »Danmark« omfatter ikke Grønland og Færøerne.
Fuldt skattepligtige vil som udgangspunkt skulle betale ejendomsværdiskat  

 af såvel danske som udenlandske ejendomme.
Er den pågældende efter en indgået  

 dobbeltbeskatningsoverenskomst hjemmehørende i en fremmed stat, på Færøerne  

 eller i Grønland, skal der dog kun betales ejendomsværdiskat af eventuelle  

 ejendomme beliggende i Danmark.
 Personer, som ikke er fuldt skattepligtige, skal kun betale  

 ejendomsværdiskat af ejendomme beliggende i Danmark.
Personer omfattet af kildeskattelovens § 3 foreslås fritaget for at betale  

 ejendomsværdiskat.
Kildeskattelovens § 3 giver indkomstskattefritagelse til  

 kongehuset, fremmede staters diplomater m.v.
Til § 3 Bestemmelsen indeholder principperne for opgørelsen af  

 ejendomsværdiskatten for en fast ejendom.
Ejendomsværdiskatten udgør således  

 et beregningsgrundlag som opgjort efter § 4, stk. 2-3, ganget med  

 ejendomsværdiskattesatsen efter § 5. Herfra fratrækkes eventuelle  

 nedslagsbeløb efter §§ 6-8. Herefter foretages for personer over 67 år,  

 efterlønsmodtagere m.v. eventuelt en nedsættelse efter begrænsningsreglen i §  

 9. I § 10 foretages reduktion af nedslaget i § 8 til personer på 67 år og  

 derover, i det omfang en sådan person i det pågældende år har en indkomst på  

 mere end et grundbeløb på 95.550 kr. (dog 147.000 kr. for samlevende  

 ægtefæller). Endelig gives der i særlige tilfælde nedsættelse efter §§ 11-12.
Bestemmelsen angiver endvidere, at hver ejendom beskattes for sig.
Har en  

 person flere ejendomme omfattet af ejendomsværdiskatteloven, typisk en  

 helårsbolig og en fritidsbolig, foretages ejendomsværdibeskatningen således  

 særskilt for de to ejendomme.
Til § 4 Kredsen af ejendomstyper, som er omfattet af ejendomsværdiskatten er  

 listet op i § 4, stk. 1. Listen er identisk med de ejendomstyper, som  

 er omfattet af lejeværdibeskatningen efter ligningslovens regler.  

 Ejendomsværdiskatten omfatter således:
 1) Ejendomme som kun indeholder een selvstændig lejlighed.
 2) To-familieshuse, for hvilke ejendomsværdien efter vurderingslovens §  

 33, stk. 6, fordeles på ejendommens to selvstændige lejligheder.
 3) Stuehuse til landbrugsejendomme m.v. med tilhørende grund og have, for  

 hvilke ejendomsværdien og grundværdien efter vurderingslovens § 33, stk. 4,  

 fordeles på ejendommens stuehus m.v. og på den øvrige ejendom.
 4) Skovbrugsejendomme, for hvilke ejendomsværdien efter vurderingslovens §  

 33, stk. 7, fordeles på den del af ejendommen, der tjener til bolig for  

 ejeren, og på den øvrige ejendom.
 5) Ejendomme, som indeholder en eller to selvstændige lejligheder, og som  

 i væsentligt omfang benyttes erhvervsmæssigt, således at ejendomsværdien  

 efter vurderingslovens § 33, stk. 5, fordeles på den del, der tjener til  

 bolig for ejeren, og på den øvrige del af ejendommen.
6) En lejlighed, som en eller flere ejere bebor i en udlejningsejendom med  

 3 til 6 beboelseslejligheder, hvoraf højst en lejlighed er beboet af en eller  

 flere ejere.
Det er dog en betingelse, at ejeren inden den 1. juli i  

 indkomståret eller senest 2 måneder efter erhvervelsen af ejendommen anmoder  

 om en vurdering efter vurderingslovens § 33 A.
Det er endvidere en  

 betingelse, at ejeren i forbindelse med indgivelsen af selvangivelsen for  

 dette indkomstår, vælger at lade den beboede lejlighed være omfattet af denne  

 lov.
Det foretagne valg omfatter såvel det pågældende indkomstår som senere  

 indkomstår.
Tilsvarende gælder for ejendomme erhvervet i indkomståret 1999  

 eller i tidligere indkomstår, hvis ejeren har ladet ejendommen overgå til  

 standardiseret lejeværdiberegning, jf. ligningslovens § 15 C, som senest  

 affattet ved lovbekendtgørelse nr. 819 af 3. november 1997.
7) Lejligheder beboet af en eller flere ejere i udlejningsejendomme med 3  

 til 6 beboelseslejligheder, hvor mere end en lejlighed den 27. april 1994 var  

 beboet af ejerne.
Det er dog en betingelse, at ejendommen i indkomståret 1999  

 var undergivet en standardiseret lejeværdiberegning efter ligningslovens  

 regler.
Det fremgår endvidere, at ejendomsværdiskatten kun finder anvendelse  

 for det antal lejligheder, som den 27. april 1994 var beboet af en ejer.
Hvis  

 en lejlighed fraflyttes af en ejer i mere end to år, indgår denne lejlighed  

 ikke længere i antallet af lejligheder, for hvilke ejendomsværdiskatten  

 finder anvendelse.
8) Lejligheder i ejendomme til helårsbeboelse, som indeholder flere end to  

 beboelseslejligheder, og som ejes og bebos af deltagerne i et boligsameje, et  

 boliginteressentskab, et boligkommanditselskab eller et andet fællesskab, der  

 ikke er selvstændigt skattesubjekt, og hvor der til deltagelsen er knyttet en  

 brugsret til en beboelseslejlighed i ejendommen.
Det er en betingelse, at  

 ejendommen i indkomståret 1999 var undergivet en standardiseret  

 lejeværdiberegning efter ligningslovens regler.
9) Ejendomme af den i nr. 1-5 nævnte art, der er beliggende i udlandet, på  

 Færøerne eller i Grønland.
Ejendomme beliggende i udlandet af den i § 4, stk.  

 1, nr. 6-8, nævnte art er ikke omfattet af ejendomsværdiskatteloven, hvilket  

 svarer til den gældende retstilstand.
§ 4, stk. 2, indeholder regler om fastsættelse af   

 beregningsgrundlaget.
Bortset fra de udenlandske ejendomme, hvor der ikke  

 foreligger nogen dansk ejendomsvurdering, fastsættes beregningsgrundlaget i  

 henhold til den offentlige ejendomsvurdering.
Det, der skal betales  

 ejendomsværdiskat af, er den del af ejendomsvurderingen, som vedrører ejerens  

 bolig, hvilket svarer til retstilstanden efter ligningslovens  

 lejeværdiregler.
Efter gældende praksis svares af ubebyggede grunde i visse  

 tilfælde en lejeværdi svarende til den nytteværdi som grunden har for en  

 nærtliggende fast ejendom (med bolig). Denne praksis foreslås ikke  

 videreført, hvorfor der ikke skal betales ejendomsværdiskat af værdien af en  

 ubebygget grund.
 For ejendomme, som kun indeholder en selvstændig lejlighed, udgør  

 beregningsgrundlaget hele ejendomsvurderingen.
 For to-familieshuse, for hvilke ejendomsværdien efter vurderingslovens §  

 33, stk. 6, fordeles på ejendommens to selvstændige lejligheder, udgør  

 beregningsgrundlaget kun den del af ejendomsværdien, der er henført til  

 ejerens lejlighed, jf. § 4, stk. 2. 2. pkt.
 For stuehuse til landbrugsejendomme m.v. med tilhørende grund og have, for  

 hvilke ejendomsværdien og grundværdien efter vurderingslovens § 33, stk. 4,  

 fordeles på ejendommens stuehus m.v. og på den øvrige ejendom, udgør  

 beregningsgrundlaget den del af ejendomsvurderingen som vedrører stuehuset  

 m.v., jf. § 4, stk. 2, 3. pkt.
 For ejendomme, som indeholder en eller to selvstændige lejligheder, og som  

 i væsentligt omfang benyttes erhvervsmæssigt, således at ejendomsværdien  

 efter vurderingslovens § 33, stk. 5, fordeles på den del, der tjener til  

 bolig for ejeren, og på den øvrige del af ejendommen, udgør  

 beregningsgrundlaget boligdelen af vurderingen, jf. § 4, stk. 2. 4  

 pkt.
 For skovbrugsejendomme, for hvilke ejendomsværdien efter vurderingslovens  

 § 33, stk. 7, fordeles på den del af ejendommen, der tjener til bolig for  

 ejeren, og på den øvrige ejendom, udgør beregningsgrundlaget kun boligdelen.
For mindre udlejningsejendomme med 3-6 beboelseslejligheder, hvor en eller  

 flere lejligheder er beboet af ejere, udgør beregningsgrundlaget den  

 ejendomsvurdering, der er ansat på de lejligheder som ejeren/ejerne bebor,  

 jf. § 4, stk. 2. 5 pkt.  Tilsvarende gælder for deltagere i  

 boligfællesskaber, hvor beregningsgrundlaget udgør de lejligheder, som  

 deltagerne bebor.
Ved overgangen til standardiseret  

 lejeværdi/ejendomsværdiskat foretages en særlig vurdering efter  

 vurderingslovens § 33 A.
Der fastsættes her en særskilt ejendomsværdi for den  

 eller de lejligheder, som ejeren/deltageren bebor, og for restejendommen.
I  

 de følgende inskomstår foretages der ved den almindelige vurdering også en  

 »opsplitning« på den af ejeren/deltageren beboede lejlighed og  

 restejendommen.
Det er således den ejendomsvurdering, der vedrører den af  

 ejeren/deltageren beboede lejlighed, der anvendes som beregningsgrundlag for  

 ejendomsværdiskatten.
Det er den ejendomsværdi, der er ansat for den pågældende ejendom pr. 1.  

 januar i det pågældende indkomstår, der danner grundlag for  

 ejendomsværdiskatten, jf. § 4, stk. 2. 1. pkt.
For indkomståret 2000  

 anvendes således ejendomsvurderingen for pr. 1. januar 2000. Dette svarer  

 til, hvad der gælder for lejeværdien.
 Som indkomstår anvendes samme indkomstår som ved opgørelsen af den  

 skattepligtige indkomst, således som dette er fastlagt i kildeskatteloven,  

 jf. § 15 . Efter kildeskattelovens § 22, stk. 2, er indkomståret som  

 udgangspunkt det kalenderår, der ligger forud for den endelige ligning.  

 Skatteministeren kan dog tillade, at den skattepligtige anvender et andet  

 indkomstår end kalenderåret (forskudt indkomstår).
Reglerne for fastsættelse af beregningsgrundlaget for de udenlandske  

 ejendomme findes i § 4, stk. 3 . I mangel af en offentlig dansk  

 vurdering for udenlandske ejendomme vil beregningsgrundlaget for en  

 udenlandsk ejendom udgøre handelsværdien af ejendommen.
Da de offentlige  

 ejendomsvurderinger imidlertid også skal svare til værdien i handel og  

 vandel, er der i princippet ikke forskel på beregningsgrundlaget for  

 udenlandske og danske ejendomme.
Forskellen består derfor i, at det ved  

 selvangivelsen (alene) er op til skatteyderen at oplyse om handelsværdien for  

 ejendommen pr. 1. januar i indkomståret.
Såfremt der i den fremmede stat foretages ejendomsvurderinger, som  

 afspejler handelsværdien, kan en sådan anvendes som udtryk for  

 handelsværdien.
Dette vil imidlertid ofte ikke være tilfældet, hvorfor det  

 ikke kan undgås at ejerens vurdering vil indeholde et skønselement, hvor der  

 bl.a. kan henses til prisniveauet i området, hvad der tidligere er betalt i  

 lejeværdi af egen bolig m.v.
Er der tale om en nyopført ejendom, vil  

 opførselsomkostninger med tillæg af prisen for grunden kunne danne  

 udgangspunkt for fastsættelsen af handelsværdien.
Tilsvarende gælder  

 naturligvis den faktiske handelspris, særligt hvis der er tale om en nyligt  

 erhvervet ejendom.
 I de tilfælde, hvor den skattepligtige har forskudt indkomstår, beregnes  

 ejendomsværdiskatten på grundlag af den ejendomsværdi, der er ansat pr. 1.  

 januar i det kalenderår, som det forskudte indkomstår træder i stedet for,  

 jf. § 4, stk. 4 .
Til § 5 og § 14 Grundsatsen for ejendomsværdiskatten er 10 promille af  

 beregningsgrundlaget, jf. § 5 . Af den del af beregningsgrundlaget,  

 der overstiger et grundbeløb på 2.150.000 kr. (1998) betales dog 30 promille.
Grundbeløbet opgøres på samme måde som efter ligningslovens  

 lejeværdiregler pr. ejendom, og ikke pr. ejer, jf. § 11, stk. 1, 1. pkt.
Når  

 værdien af en ejendom overstiger grundbeløbet, skal der altså betales 30  

 promille af det overskydende beløb, uanset hvor mange (sam)ejere der er af  

 ejendommen.
 Grundbeløbet reguleres årligt i forhold til et ejerboligværdiindeks, der  

 sættes til 100 pr. 1. januar 1998, jf. § 14. Årets  

 ejerboligværdiindeks beregnes og offentliggøres af Told- og Skattestyrelsen.  

 Udviklingen i indekset beregnes som et vægtet gennemsnit af udviklingen i de  

 vurderingsmæssigt ansatte ejendomsværdier på ejerboliger siden vurderingen  

 pr. 1. januar 1998.Ved vægtningen indgår enfamilieshuse med 75 pct.,  

 sommerhuse med 15 pct. og ejerlejligheder med 10 pct.
Til §§ 6-7 For nuværende ejere foreslås 2 overgangsregler:
 Alle nuværende ejere får en nedsættelse i den beregnede ejendomsværdiskat  

 på et beløb svarende til 2 promille af beregningsgrundlaget efter § 4, stk.  

 2, jf. § 6.
 Endvidere får nuværende ejere af ejendomme som nævnt i § 4, stk. 1, nr.  

 1-5, bortset fra ejere af ejerlejligheder og ejere af fredede ejendomme, et  

 nedslag i den beregnede ejendomsværdiskat på et beløb svarende til 4 promille  

 af beregningsgrundlaget, dog maksimalt 1.200 kr., jf. § 7. De  

 ejendomstyper, der udløser nedslaget, er de samme ejendomstyper som i dag  

 giver adgang til standardfradrag efter ligningslovens § 15 J.
Som en nuværende ejer anses en person, der senest den 1. juli 1998 har  

 erhvervet ret til ejendommen.
Afgørende for om en (ny) køber har erhvervet  

 ret til ejendommen den 1. juli 1998 er om både køber og sælger har  

 underskrevet en købsaftale senest denne dato.
Begge typer nedslag bortfalder som udgangspunkt ved efterfølgende  

 ejerskifte.
En efterlevende ægtefælle, der bliver boende i ejendom, som har  

 tilhørt den anden ægtefælle, vil dog kunne succedere i nedslagene, jf. § 6,  

 stk. 2 og § 7, 5. pkt.
Det er dog en betingelse, at ægtefællerne ikke var  

 separerede ved dødsfaldet.
Selvom den efterlevende ægtefælle indgår (nyt)  

 ægteskab, ophører retten til at succedere i nedslagene ikke.
Var begge ægtefæller ejer af ejendommen pr. 1. juli 1998 vil den  

 ægtefælle, der, f.eks. i forbindelse med dødsfald, skilsmisse m.v. overtager  

 hele ejendommen, få fuldt nedslag på grundlag af hele beregningsgrundlaget.  

 Sådanne tilfælde anses således ikke som ejerskifte.
Tilsvarende gælder i  

 øvrige samejetilfælde.
Til § 8 Udover nedslagene i §§ 6-7 vil en person, som inden udgangen af  

 indkomståret er fyldt 67 år, få et nedslag i den beregnede ejendomsværdiskat  

 på 4 promille af beregningsgrundlaget, dog maksimalt 6.000 kr. for helårshuse  

 og 2.000 kr. for sommerhuse, jf. § 8. Tilsvarende gælder, hvis en med  

 personen samlevende ægtefælle inden udgangen af indkomståret er fyldt 67 år.
Nedslaget aftrappes i henhold til § 10 hvortil der henvises.
Aftrapningen  

 efter § 10 sker dog først efter at der er foretaget en eventuel begrænsning  

 efter bestemmelsen herom i § 9.
Nedslaget efter § 8 er ikke forbeholdt nuværende ejere men gives til alle  

 ejere på 67 år eller derover.
På samme måde som en efterlevende ægtefælle kan  

 succedere i nedslagene efter §§ 6-7, kan en efterlevende ægtefælle, der ikke  

 selv er fyldt 67 år, succedere i nedslaget efter § 9. Indgår den efterlevende  

 ægtefælle nyt ægteskab, ophører retten til at indtræde i nedsættelsen dog med  

 virkning fra begyndelsen af det første påbegyndte indkomstår efter  

 ægteskabets indgåelse.
Denne successionsregel for pensionister findes i dag i  

 dødsboskatteloven §§ 43, stk. 3, og 61, stk. 1, der foreslås ophævet i § 3 i  

 det samtidig hermed fremsatte følgeforslag til lov om en kommunal og  

 amtskommunal ejendomsværdiskat.
Personer, som er hjemmehørende i udlandet, herunder efter en indgået  

 dobbeltbeskatningsoverenskomst, beskattes kun af visse indtægter som hidrører  

 fra Danmark.
Der opgøres derfor ikke en samlet (global) personlig indkomst,  

 med tillæg af positiv nettokapitalindkomst og aktieindkomst.
Det foreslås  

 derfor, at disse personer ikke vil kunne få nedslag efter § 8.
Til § 9 og § 17, stk. 3 § 9 fastsætter grænser for, hvor meget ejendomsværdiskatten kan stige fra  

 det ene år til det andet (begrænsningsregler). Følgende personkreds er  

 omfattet af begrænsningsreglerne:
 - Skattepligtige, der inden udgangen af indkomståret er fyldt 67 år.
 - Skattepligtige, der inden udgangen af indkomståret er fyldt 60 år og  

 efter lov om social pension modtager eller får forskud på førtidspension  

 eller modtager invaliditetsydelse med bistands- eller plejetillæg.
 - Skattepligtige, der inden indkomstårets udgang modtager efterløn, jf.  

 lov om arbejdsløshedsforsikring m.v.
 - Skattepligtige, der ved indkomstårets udløb er samlevende med en  

 ægtefælle, der falder ind under en af de tre nævnte kategorier.
 Ejendomsværdiskatten som opgjort efter §§ 5-8 kan for de nævnte personer  

 maksimalt stige med 500 kr. i forhold til ejendomsværdiskatten for det  

 forudgående indkomstår som opgjort efter §§ 5-8. Nedsættelse kan dog højest  

 ske til et beløb svarende til det forudgående indkomstårs ejendomsværdiskat  

 (beregnet efter §§ 5-8) forhøjet med 20 pct. og nedsat med 900 kr.
 Begrænsningsreglen anvendes således som nævnt før en eventuel  

 reduktion i § 8-nedslaget til pensionister m.v. efter § 10. Derved sikres  

 det, at den del af en eventuel stigning af ejendomsværdiskatten, der skyldes  

 ændrede indtægtsforhold i forhold til det forudgående år, ikke omfattes af  

 begrænsningen efter § 9.
 Begrænsningsreglen anvendes også før nedsættelse efter § 11, stk. 1  

 (udleje), § 11, stk. 2 (erhvervsmæssig anvendelse) og § 11 (nedslag for  

 udenlandsk ejendomsskat).
 I det indkomstår, hvor den skattepligtige eller dennes ægtefælle fylder 67  

 år, anvendes som sammenligningsgrundlag det forudgående indkomstårs  

 ejendomsværdiskat, dog nedsat med 4 promillenedslaget efter § 8. I modsat  

 fald ville pensionisten i realiteten være afskåret fra at få begrænset  

 ejendomsværdiskatten i det år, hvor denne fylder 67 år.
 Overgangsreglen i § 17, stk.3 , omhandler anvendelsen af  

 begrænsningsreglen i år 2000, hvor der skiftes fra skat af lejeværdi til  

 ejendomsværdiskat. § 17, stk. 3, fastsætter, at man ved beregningen af  

 ejendomsværdiskatten for indkomståret 2000 begrænser denne i forhold til et  

 beløb svarende til 40 pct., af helårslejeværdien for ejendommen i 1999 med  

 nedslag på 40 pct. af eventuelt standardfradrag efter ligningslovens § 15 J  

 (hvis der er tale om en ejendomstype som efter de eksisterende regler kan få  

 standardfradrag). Helårslejeværdien opgøres uden hensyn til eventuel  

 nedsættelse af lejeværdien i 1999 på grund af udleje af f.eks. et værelse  

 eller sommerhus, hvor ejeren har valgt at opgøre resultatet regnskabsmæssigt.
 Vægtningen af helårslejeværdi og standardfradrag sikrer, at  

 ejendomsværdiskatten for år 2000 sammenlignes med et 1999-beløb, der  

 tilnærmelsesvist svarer til ejendomsværdiskatten.
Fylder den skattepligtige eller dennes ægtefælle 67 år i indkomståret 2000  

 anvendes som sammenligningsgrundlag helårslejeværdien for 1999. Dog anvendes  

 en lejeværdisats på 1 pct. og ikke som normalt 2 pct. (2,5 pct. for  

 sommerhuse) af den del af ejendomsværdien der ikke overstiger grundbeløbet på  

 2.150.000 kr.
Dette sikrer på samme måde som i § 9 et relevant  

 sammenligningsgrundlag.
Begrænsningsreglen bortfalder ved ejerskifte for så vidt angår den  

 pågældende ejendom.
Hvis sælger køber ny ejerbolig, begrænses  

 ejendomsværdiskatten således ikke i.f.t. ejendomsværdiskatten for den solgte  

 ejerbolig.
Tilsvarende nyder køber ikke godt af tidligere begrænsninger af  

 ejendomsværdiskattens stigning for så vidt angår den erhvervede ejerbolig.
 Hvis pensionisten m.v. erhverver en ny ejerbolig, vil begrænsningsreglen  

 for den nye ejendom finde anvendelse det første indkomstår efter det  

 indkomstår, hvor ejendommen er erhvervet - med købsårets ejendomsværdiskat  

 som begrænsningsgrundlag, og fremdeles i de følgende indkomstår.
Såfremt ægtefællen, der er omfattet af begrænsningsreglerne, afgår ved  

 døden, er det i § 9, stk. 3, og § 17 stk. 3, sidste pkt. , fastsat, at  

 den efterlevende ægtefælle omfattes af begrænsningsreglerne, selvom denne  

 ikke opfylder betingelserne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle siden hen indgår  

 ægteskab med en person, der ikke er omfattet af begrænsningsreglerne, ophører  

 retten til at indtræde i nedsættelsen fra begyndelsen af det første  

 indkomstår efter ægteskabets indgåelse.
 I visse tilfælde finder begrænsningsreglen ikke anvendelse, jf. § 9,  

 stk. 4-6 . Der er tale om en videreførsel af undtagelserne til  

 begrænsningsreglerne i lejeværdireglerne i ligningsloven.
En ombygning kan resultere i en relativt set kraftig stigning i  

 vurderingen.
Denne stigning skal normalt begrænses efter begrænsningsreglen i  

 § 9. Begrænsningsreglen finder imidlertid ikke anvendelse, såfremt  

 forskelsværdien, d.v.s. forskellen mellem ejendommens grundværdi og  

 ejendomsværdi, øges med mere end 100 pct. fra vurderingen den 1. januar i  

 ombygningsåret i.f.t. til vurderingen den 1. januar efter ombygningsåret.
Når  

 en skattepligtig eksempelvis ombygger en mindre, dårligt vedligeholdt  

 ejendom, så ejendommen efter ombygningen nærmest fremtræder som en  

 liebhaverbolig i den dyre klasse, er det ikke rimeligt, at beskatningen af  

 den ombygningsbetingede stigning i ejendomsværdi udskydes i lange årrækker  

 pga. begrænsningsreglen.
Tilsvarende gælder begrænsningsreglen ikke for ejerlejligheder, der i året  

 forud for indkomståret er frigjort fra lejemål.
Begrænsningsreglen finder ej  

 heller anvendelse, hvis ejendommen ved vurderingen 1. januar i året forud for  

 indkomståret ikke har været vurderet som helt eller delvis benyttet til  

 beboelse for ejeren.
I disse tilfælde er der på samme måde som ved væsentlige  

 ombygninger ikke tale om sammenlignelige forhold.
 Personer hjemmehørende i udlandet, herunder efter en indgået  

 dobbeltbeskatningsoverenskomst, får ikke nedslag efter § 8. For disse  

 skattepligtige finder begrænsningsreglerne derfor anvendelse uden hensyn til  

 dette nedslag.
Til § 10 og § 14, stk. 2 Nedslaget efter § 8 reduceres med 6 pct. af ejerens personlige indkomst,  

 med tillæg af positiv nettokapitalindkomst og aktieindkomst (bortset fra  

 udbytteindkomst op til 5.000 kr., hvori der er indeholdt endelig  

 udbytteskat), der overstiger et grundbeløb på (i 1987-niveau) 95.550 kr. i  

 indkomståret.
Er den skattepligtige gift, og var ægtefællerne samlevende ved  

 udgangen af indkomståret, reduceres nedslaget dog med 6 pct. af den del af  

 ægtefællernes samlede personlige indkomst, med tillæg af samlet positiv  

 nettokapitalindkomst og samlet aktieindkomst (bortset fra udbytteindkomst op  

 til 10.000 kr.) hvori der er indeholdt endelig udbytteskat, der overstiger et  

 grundbeløb på (i 1987-niveau) 147.000 kr.
Grundbeløbene reguleres efter  

 personskattelovens § 20. De forventede beløb for 1999 er 130.000 kr.,  

 henholdsvis 200.000 kr.
 Reduktionen foretages efter nedsættelse efter § 9. Dette betyder, at der  

 til den efter §§ 5-9 beregnede ejendomsværdiskat, skal tillægges et beløb  

 svarende til 6 pct. af den del af den ovenfor nævnte indkomst, der i det  

 pågældende indkomstår overstiger 130.000 kr. for enlige, henholdsvis 200.000  

 kr. for samlevende ægtefæller (forventede 1999-tal). Det beløb, der skal  

 tillægges, kan dog maksimalt udgøre det efter § 8 fratrukne beløb.
Til § 11 Af § 11, stk. 1 , fremgår, at ejendomsværdiskatten efter §§ 5-10  

 opgøres på helårsbasis for hele ejendommen.
Har ejendommen ikke været i den  

 skattepligtiges besiddelse eller rådighed i hele det pågældende indkomstår,  

 nedsættes den beregnede ejendomsværdiskat forholdsmæssigt.
Ved anvendelsen af  

 § 11, stk. 1, anses indkomståret for at udgøre 360 dage med 30 dage i hver  

 kalendermåned.
Dette svarer til den eksisterende retstilstand.
Det forhold, at ejendomsværdiskatten beregnes på helårsbasis - med  

 efterfølgende forholdsmæssig reduktion - betyder at også nedslagene vil blive  

 reduceret forholdsmæssigt i eksempelvis det år, hvor den faste ejendom  

 afstås.
Ved anvendelse af begrænsningsreglen foretages beregningerne således  

 også på grundlag af en beregnet ejendomsværdiskat for hele indkomståret.
 Reglen indebærer også, at den relevante indkomst i § 10 for personer over  

 67 år er indkomsten for hele indkomståret.
 I de tilfælde af delvis udleje - d.v.s. udleje af en del af boligen  

 (f.eks. et værelse) eller af hele boligen en del af indkomståret (f.eks.  

 udleje af et sommerhus) - og hvor hele boligen således ikke er til ejerens  

 rådighed i hele indkomståret, vil ejendomsværdiskatten som udgangspunkt  

 skulle nedsættes forholdsmæssigt, jf. § 11, stk. 1, 2 pkt., hvilket svarer  

 til den eksisterende retstilstand.
I praksis anvender boligejere, som foretager delvis udlejning, dog som  

 oftest de særlige regler i ligningsloven § 15 O (delvis udleje af sommerhuse)  

 og § 15 P (udleje af værelser eller udleje af en helårsbolig en del af året),  

 hvorefter lejeindtægterne helt eller delvist er skattefri.
I disse tilfælde  

 vil der på samme måde som i dag skulle betales ejendomsværdiskat for hele  

 ejendommen i hele indkomståret uden nedsættelse.
Reglerne i ligningslovens §  

 15 O og § 15 P er nærmere omtalt i bemærkningerne til § 1, nr. 6, i  

 følgeforslaget til lov om en kommunal og amtskommunal ejendomsværdiskat,  

 hvortil der henvises.
 Særligt vedrørende blandede ejendomme, d.v.s. ejendomme der både anvendes  

 til beboelse og til erhvervsmæssig virksomhed, f.eks. til kontor eller butik,  

 bemærkes følgende:
 Hvis ejeren anvender ejendommen erhvervsmæssigt i et sådant væsentligt  

 omfang, at der skal ske en vurderingsfordeling efter vurderingslovens § 33,  

 stk. 5, omfattes ejendommen af § 4, stk. 2, nr. 5, jf. nr. 9. I sådanne  

 tilfælde er det kun boligdelen, der indgår i beregningsgrundlaget.
Er den erhvervsmæssige anvendelse ikke af et sådant omfang, at der skal  

 ske en vurderingsfordeling efter vurderingslovens § 33, stk. 5, omfattes  

 ejendommen af de almindelige regler § 4, stk. 2, nr. 1-2, og nr. 6-8, jf. nr.  

 9, hvorefter beregningsgrundlaget udgør hele ejendomsværdien.
I disse  

 tilfælde, foreslås det dog, at ejendomsværdiskatten efter et skøn vil skulle  

 nedsættes forholdsmæssigt med den ejendomsværdiskat, der svarer til den  

 erhvervsmæssige del af benyttelsen, jf. § 11, stk. 2 . Dette svarer i  

 princippet til, hvad der gælder i dag ved lejeværdibeskatningen, hvor ejeren  

 i sådanne tilfælde får et forholdsmæssigt fradrag i kapitalindkomsten.
 I de tilfælde, hvor den erhvervsmæssig benyttelse ikke berettiger til  

 vurderingsfordeling efter § 33 stk. 5, og hvor den skattepligtige udlejer et  

 kontorlokale, vil der skulle ske forholdsmæssig nedsættelse efter § 11,  

 stk. 1, 2. pkt ., da dette lokale ikke står til rådighed for ejeren.
Til § 12 For udenlandske ejendomme vil der kunne være blevet betalt udenlandske  

 ejendomsskatter.
I relation til dobbeltbeskatningsoverenskomsterne har  

 ejendomsskatten status som en (partiel) formueskat.
I det omfang en  

 udenlandsk bolig er beliggende i et overenskomstland, og hvor overenskomsten  

 omfatter formueskatter, vil ejendomsskatten enten helt bortfalde (hvis  

 overenskomsten forpligter Danmark til at lempe efter den såkaldte  

 eksemptionsmetode) eller vil skulle reduceres med eventuel udenlandsk  

 ejendomsskat (hvis Danmark efter overenskomsten skal lempe efter  

 creditmetoden). Nedslag vil også skulle gives for deciderede jordskatter,  

 d.v.s. skatter svarende til den kommunale grundskyld, hvor skatten alene  

 beregnes af jordværdien.
Er ejendommen ikke beliggende i en overenskomststat, vil der kunne gives  

 creditnedslag efter § 12, for betalte udenlandske ejendomsskatter, der efter  

 sin art svarer til ejendomsværdiskatten.
Hvilke udenlandske ejendomsskatter,  

 der efter sin art svarer til ejendomsværdiskatten, afhænger af en konkret  

 vurdering, og det op til skatteyderen at påvise at dette er tilfældet.  

 Deciderede jordskatter - svarende til den kommunale grundskyld - anses ikke  

 for at svare til ejendomsværdiskatten.
Skatteyderen må også kunne dokumentere  

 at den udenlandske ejendomsskat er betalt.
Har den skattepligtige flere  

 udenlandske ejendomme lempes der ejendom for ejendom, og nedslaget pr.  

 ejendom kan ikke overstige den faktisk betalte ejendomsværdiskat.
 I det omfang udenlandske stater opkræver indkomstskat af en bolig - i form  

 af skat af lejeværdi af egen bolig eller af faktiske lejeindtægter - vil  

 nedslag for sådanne indkomstskatter kun kunne gives i dansk indkomstskat af  

 eventuelle faktiske lejeindtægter efter enten en indgået  

 dobbeltbeskatningsoverenskomst eller efter ligningslovens § 33.
Til § 13 Såfremt den skattepligtige bebor en ejendom, som ejes i sameje med andre,  

 betales kun ejendomsværdiskat af den del af ejendommen, der svarer til den  

 skattepligtiges andel af ejendommen.
Således beregnes ejendomsværdiskatten  

 for ejendommen, som om den skattepligtige var eneejer af ejendommen,  

 hvorefter en andel heraf, svarende til den skattepligtiges andel af  

 ejendommen, betales i ejendomsværdiskat.
Kun samejere, der anses for at  

 benytte ejendommen, betaler ejendomsværdiskat. Øvrige ejere vil efter de  

 almindelige regler beskattes af de faktiske lejeindtægter eller en  

 skønsmæssig lejeværdi svarende til markedslejen jf. bemærkningerne til § 1.
 Reglerne i §§ 6-11 finder kun anvendelse for de (sam)ejere, der opfylder  

 betingelserne for nedslag for nuværende ejere, nedslag for parcelhuse m.v.  

 (erstatning for standardfradrag), nedslag for boligejere fyldt 67 år, og for  

 begrænsning i den årlige stigning af ejendomsværdiskatten.
Af § 15 fremgår endvidere, at bestemmelserne i kildeskattelovens § 24 A,  

 1. og 2. pkt. tilsvarende finder anvendelse.
Efter § 24 A, 1. og 2. pkt.,  

 medregnes kapitalindkomst af et aktiv til den af ægtefællerne, der efter  

 ægteskabslovgivningen har rådighed over kapitalgodet.
Kan det ikke afgøres,  

 hvem af ægtefællerne et kapitalindkomstskattepligtigt beløb vedrører,  

 medregner hver ægtefælle halvdelen.
Henvisningen betyder, at for samlevende  

 ægtefæller vil ejendomsværdiskatten for en fælles bolig som udgangspunkt  

 skulle henføres med halvdelen til hver.
 Anvendelsen af §§ 5 - 10 og § 13 kan illustreres med følgende  

 eksempler:
Eksempel 1 Ejerne er samlevende ægtefæller, der bebor en fælles ejerbolig.
M er fyldt  

 67 år i 1990, hvorfor ægtefællerne får nedslag efter §§ 6-8. Ejerne har i år  

 2000 en samlet »§ 10-indkomst«, der overstiger grundbeløbet i § 10  

 med 50.000 kr.
I 2001 er dette beløb faldet til 40.000 kr.
 Hver ægtefælle betaler ejendomsværdiskat svarende til sin andel af  

 ejendommen, således hver 3.100 kr. i år 2000 og 3.050 kr. i år 2001.  

 Eksemplet illustrerer, hvorledes ejendomsværdiskatten opgøres og beregnes for  

 ægtefæller i et tilfælde, hvor der gives nedslag/begrænsning efter §§ 6-10.  

 At den samlede ejendomsværdiskat er faldet i år 2001 skyldes at »§  

 10-indtægten« er faldet med 10.000 kr.
Nedsættelse kan dog højst ske til et beløb, der svarer til  

 ejendomsværdiskatten for det forudgående indkomstår forhøjet med 20 pct. og  

 nedsat med 900 kr., selvom den derved stiger mere end 500 kr.
Denne regel får  

 dog ikke betydning i det foreliggende tilfælde.
 Eksemplet illustrerer, hvorledes ejendomsværdiskatten opgøres og beregnes,  

 herunder for så vidt angår anvendelsen af begrænsningsreglen i § 9, i  

 tilfælde hvor ejeren ikke er fyldt 67 år.
Eksempel 3 Ejeren er fyldt 67 år i 1990 og får nedslag efter §§ 6-8. Ejeren har i år  

 2000 en »§ 10-indkomst«, der overstiger grundbeløbet i § 10 med  

 30.000 kr.
I år 2001 er dette beløb steget til 50.000 kr.
Eksemplet illustrerer, at begrænsningsreglen kun hindrer, at  

 ejendomsværdiskatten stiger uforholdsmæssigt meget p.g.a. stigninger i  

 ejendomsværdien.
Hvis pensionistens indkomst stiger, kan resultatet som i  

 eksemplet være, at den endelige ejendomsværdiskat stiger mere end 500 kr. fra  

 år til år.
Dette er dog blot en konsekvens af, at alderspensionister med  

 indtægter, der nærmer sig indtægter for personer under 67 år ligestilles med  

 denne persongruppe.
Eksempel 4 Ejeren er fyldt 67 år i 1990 og får nedslag efter §§ 6-8. Ejeren har i år  

 2000 har en »§ 10-indkomst«, der overstiger grundbeløbet i § 8 med  

 50.000 kr.
Eksemplet illustrerer anvendelsen af begrænsningsreglen i år 2000 set i  

 forhold til 1999. Ejendomsværdiskatten for 2000 bliver begrænset i.f.t. et  

 beløb for 1999, der tilnærmelsesvist svarer til ejendomsværdiskatten.
Det  

 ses, at indkomsten for år 2000 først får betydning for beregningen af  

 ejendomsværdiskat for år 2000 efter at der er foretaget begrænsning efter  

 begrænsningsreglen i § 9.
Eksempel 5 Ejendomsværdiskatteberegning for ejer, der fylder 67 år i 2001. Ejeren får  

 nedslag efter §§ 6 og 7. I år 2001 skal ejeren også have nedslag efter § 8.  

 Ejeren har en »§ 10-indkomst« i 2001, der overstiger grundbeløbet  

 med 25.000 kr.
Eksemplet illustrerer hvorledes begrænsningen efter § 9 sker ved  

 overgangen til det 67. år.
Ejendomsværdiskatten for 2001 sammenlignes med den  

 ejendomsværdiskat for år 2000, som ville være blevet beregnet, hvis ejeren i  

 år 2000 havde været 67 år.
Det bemærkes, at sammenligningen sker uden  

 hensyntagen til »§ 10-indkomst« i år 2000 og 2001. Ejerens  

 indkomst, der i det sidste år før pensioneringen typisk vil være højere end i  

 det første pensionsår, får derfor ikke betydning. »§ 10-indkomsten«  

 i 2001 får først betydning for ejendomsværdiskatten efter begrænsningen efter  

 § 9.
Eksempel 6 A køber en ejendom af B den 1. august 2001. B får nedslag efter §§ 6-7.
Eksemplet illustrerer, hvordan ejendomsværdiskatten beregnes for  

 ejendomme, der erhverves i løbet af året.
Det bemærkes, at B's nedslag efter  

 §§ 6 og 7 ikke får betydning for ejendomsværdiskatten for A.
Til § 15 Bestemmelsen overfører kildeskattelovens regler om opkrævning m.v. af  

 indkomstskatter på ejendomsværdiskatten, der således vil blive omfattet af  

 kildeskattelovens opkrævningssystem.
Der er samtidig foretaget de i den  

 sammenhæng nødvendige ændringer i kildeskatteloven.
Til § 16 Ejendomsværdiskatten tilfalder kommune og amtskommune i forholdet 2/3  

 henholdsvis 1/3. Staten afregner efter reglerne i lov om kommunal  

 indkomstskat og lov om amtskommunal indkomstskat ejendomsværdiskatten den  

 enkelte kommune og amtskommune som ejendomsværdiskatten skal tilfalde.
Til §17, stk. 1 og 2 Loven træder i kraft dagen efter bekendtgørelse i Lovtidende, og har  

 virkning fra og med indkomståret 2000.
Til § 18 Loven omfatter ikke Færøerne og Grønland Skriftlig fremsættelse (2. juni 1998) Skatteministeren (Ole Stavad):
 Jeg skal herved tillade mig at fremsætte:
 Forslag til lov om en kommunal og amtskommunal ejendomsværdiskat.  

 (Ejendomsværdiskatteloven).
(Lovforslag nr.
L 94).
 Jeg skal i den forbindelse henvise til arbejdsministerens forslag til lov  

 om ændring af lov om Arbejdsmarkedets Tillægspension med flere love (Særlig  

 pensionsopsparing) og socialministerens forslag til lov om ændring af lov om  

 social pension (Forhøjelse af pensionstillæg til gifte og samlevende), der  

 fremsættes samtidig med nærværende lovforslag.
Dansk økonomi har været i fremgang siden 1993, og ledigheden er nu nede på  

 et niveau, som med den nuværende struktur på arbejdsmarkedet kan sidestilles  

 med fuld beskæftigelse.
Derved er det lykkedes at realisere et af de højest  

 prioriterede mål.
I det sidste år har væksten i dansk økonomi imidlertid været for stærk,  

 hvilket har forringet betalingsbalancen og øget presset på arbejdsmarkedet.  

 En fortsættelse af det hurtige og kraftige fald i ledigheden vil føre til  

 overophedning.
Det skal undgås, at opsvinget på den måde får lov at ødelægge  

 sig selv.
Uden et effektivt politisk indgreb er der en reel risiko for, at  

 renten stiger og for en varig forringelse af konkurrenceevnen.
Det kan være grundstenen til en nedgangsperiode.
Det vil særligt være til  

 skade for arbejdsmarkedets svage grupper, hvis ledigheden igen begynder at  

 stige.
Også boligejerne ville blive ramt.
Boligmarkedet reagerer meget  

 kraftigt på konjunkturudsving.
En ustabil økonomi giver et endnu mere  

 ustabilt marked for ejerboliger.
 Derfor kan fremgangen ikke fortsætte i det hidtidige tempo.
Regeringens strategi er at stabilisere den økonomiske udvikling.
Det skal  

 ske med en moderat finanspolitisk stramning og en stigning i den private  

 opsparing.
Et afgørende bidrag hertil skal komme fra en justering af  

 skattesystemet.
 De foreslåede justeringer i skattesystemet i årene 1999-2002 skal ses som  

 en videreudvikling ad det spor, som blev lagt med den seneste skattereform  

 fra 1993.
 Ændringerne er tilrettelagt, så de fortsætter styrkelsen af den private  

 opsparing og reduktionen af marginalskatterne især for de lavere lønnede på  

 arbejdsmarkedet finansieret ved en bredere skattebase og mindre skatteværdi  

 af fradragene.
Fordelingsprofilen i skattereformen fra 1993 blev fastlagt under  

 forudsætning af, at den gennemsnitlige kommunale skatteprocent forblev  

 konstant.
Denne forudsætning blev blandt andet bygget på, at det skrå  

 skatteloft og den kommunale medfinansiering heraf ville udgøre et  

 tilstrækkeligt incitament til at holde kommuneskatterne i ro.
Det kan konstateres, at denne forudsætning ikke holdt.
Den gennemsnitlige  

 kommunale skattesats er steget med 2,2 pct.point siden 1994 og udgør nu 32,4  

 pct. (inkl. kirkeskatten) i en gennemsnitskommune.
Det betyder, at der i dag  

 kun findes ganske få kommuner, hvor det skrå skatteloft, der sætter loft over  

 beskatningen af den sidst tjente krone, ikke er effektivt.
Således udgør det  

 gennemsnitlige nedslag i topskatten 2,7 pct.-point i 1998, svarende til en  

 effektiv topskattesats på 12,3 pct.
Ændringerne i den foreslåede justering af 1998-skattesystemet er med  

 baggrund heri målrettet, så de bliver til særlig fordel for de laveste  

 arbejdsindkomster og i mindre grad for de højere indkomster.
Det har bl.a.  

 sin baggrund i, at de lavere indkomster fuldt ud er blevet pålagt de højere  

 kommuneskatter.
Det er kun sket i begrænset omfang for de højeste indkomster,  

 som har fået nedslag som følge af det skrå skatteloft.
Det er gjort ved at sænke bundskatten med 2 pct.point og forhøje grænsen  

 for mellemskatten med 32.000 kr. frem til 2002 samt ved at fastholde det skrå  

 skatteloft uændret på 58 pct.
Den højere mellemskattegrænse indebærer, at  

 progressionen i beskatningen af lønindkomst sætter ind på et højere niveau  

 end i dag, hvor det sker ved indkomster umiddelbart over dagpengemaksimum.
Det foreslås, at arbejdsmarkedsbidraget - udover de nuværende formål - med  

 virkning fra og med 1999 tillige sigter på at dække statslige udgifter til  

 førtidspension, revalidering, fleksjob og skånejob m.v.
Hermed fastholdes  

 arbejdsmarkedsbidraget for lønmodtagere og selvstændigt erhvervsdrivende  

 uændret på 8 pct. i 1999.
Samtidig foreslås det, at der fra og med 1999 sker en sammenlægning af de  

 3 eksisterende fonde -Dagpengefonden, Aktiveringsfonden og Sygedagpengefonden  

 - til een fond - Arbejdsmarkedsfonden.
Der sker herved en forenkling ved  

 opgørelse af reguleringsbehov og fastsættelse af bidragssatser.
 Skattesystemets bidrag til styrkelse af den private opsparing sker ved at  

 fjerne fradraget for negativ kapitalindkomst i grundlaget for mellemskatten  

 fra og med 1999. Endvidere fjernes fradraget for negativ kapitalindkomst i  

 grundlaget for bundskatten med halvdelen i 2000 og fuldt ud fra og med 2001.
Det betyder, at skatteværdien af rentefradraget gradvis sænkes fra 46,4  

 pct. i 1998 (40,4 pct. for skatteydere, der ikke betaler mellemskat) til 32,4  

 pct. fra og med 2001 i en gennemsnitskommune.
Strukturomlægningen vil aflaste  

 den almindelige finanspolitik, øge opsparingen og bidrage til at dæmpe  

 væksten i priserne på boligmarkedet, der er steget kraftigt de senere år.
 Ligningsmæssige fradrag, f.eks. befordringsfradraget og fradrag for  

 faglige kontingenter, udgår af grundlaget for bundskatten i 2002 og får  

 dermed også en skatteværdi på gennemsnitlig 32,4 pct. imod 40,4 pct. i 1998.
 Som kompensation for den mistede skatteværdi af befordringsfradraget og  

 som beskæftigelsesfremmende foranstaltning foreslås der et forhøjet fradrag  

 for befordring mellem hjem og arbejde til personer med lavere indkomster.  

 Forhøjelsen af befordringsfradraget aftrappes i takt med stigende indkomst.
 Derudover forhøjes procentsatsen for fri firmabil fra 23 pct. i 1998 til  

 24 pct. i 1999 og til 25 pct. fra og med 2000.
Endelig foreslås det, at beskatningen af den såkaldte lejeværdi afskaffes  

 for størstedelen af alle ejerboliger.
Herunder for ejere af parcelhuse,  

 ejerlejligheder, sommerhuse, stuehuse m.v.
Samtidig foreslås det særlige  

 standardfradrag ophævet.
 Til gengæld for lejeværdibeskatningen indføres for disse ejendomme en  

 kommunal og amtskommunal ejendomsværdiskat på ejerboliger.  

 Ejendomsværdiskatten er ikke som skatten af lejeværdi en indkomstskat, men en  

 ejendomsskat på boligværdien af en ejerbolig.
 For nuværende ejere medfører omlægningen generelt set ikke et øget  

 beskatningsniveau af ejerboligen.
 For kommende ejere er der tale om en moderat stramning i  

 beskatningsniveauet, som vil være med til at dæmpe prisudviklingen på  

 ejerboliger.
 De samlede justeringer på personskatteområdet medfører en nettobelastning  

 af husholdningerne på ca. 0,2 mia. kr. i 1999. I 2000 vil der fremkomme et  

 samlet provenutab på ca. 0,7 mia. kr., der gradvis stiger til 3,3 mia. kr. i  

 2002 i takt med sænkningen af bundskatten og forhøjelsen af bundfradraget for  

 mellemskatten.
 Den nye ejendomsværdiskat skønnes i 2002 at indbringe ca. 7 mia. kr.
 Idet jeg i øvrigt henviser til bemærkningerne i lovforslagene, skal jeg  

 anbefale disse forslag til Folketingets hurtige og velvillige behandling.
Efter 2. behandling den 24. juni 1998 § 1. Af boligværdien af egen ejendom som nævnt i § 4, stk. 1,  

 betaler ejeren kommunal og amtskommunal ejendomsværdiskat (ejendomsværdiskat)  

 efter denne lov i stedet for skat af lejeværdi af bolig i egen ejendom efter  

 statsskattelovens § 4, litra b, 2. pkt.
Ejendomme, som udlejes  

 erhvervsmæssigt, er dog ikke omfattet af denne lov.
 Stk. 2. Ejendomsværdiskatten indgår ikke i den skattepligtige  

 indkomst.
 Stk. 3. Hvis en ægtefælle, arving eller legatar under skiftet af  

 et dødsbo, bebor en ejendom eller benytter en fritidsbolig, for hvilken  

 afdøde er blevet beskattet efter denne lov, stilles ægtefællen, arvingen  

 eller legataren som ejer af ejendommen.
§ 2. Ejendomsværdiskatten påhviler personer, som ejer fast ejendom  

 som nævnt i § 4, stk. 1, beliggende i Danmark.
For personer omfattet af  

 kildeskattelovens § 1 omfatter skattepligten også ejendomme beliggende i  

 udlandet, på Færøerne eller i Grønland.
Er en sådan person efter en indgået  

 dobbeltbeskatningsoverenskomst hjemmehørende i en fremmed stat, på Færøerne  

 eller i Grønland, skal denne dog kun betale ejendomsværdiskat af fast ejendom  

 beliggende i Danmark.
Personer omfattet af kildeskattelovens § 3 er undtaget  

 fra ejendomsværdiskatten.
 § 3. Ejendomsværdiskatten for en fast ejendom opgøres som  

 beregningsgrundlaget efter § 4, stk. 2 og 3, ganget med  

 ejendomsværdiskattesatsen efter § 5 med fradrag for nedslagsbeløb efter §§  

 6-8 begrænset efter § 9 og med tillæg efter § 10 samt med nedslag efter §§ 11  

 og 12.
 § 4. Ejendomsværdiskatten omfatter:
 1) Ejendomme, som kun indeholder een selvstændig lejlighed.
 2) Tofamilieshuse, for hvilke ejendomsværdien efter vurderingslovens § 33,  

 stk. 6, fordeles på ejendommens to selvstændige lejligheder.
 3) Stuehuse til landbrugsejendomme m.v. med tilhørende grund og have, for  

 hvilke ejendomsværdien og grundværdien efter vurderingslovens § 33, stk. 4,  

 fordeles på ejendommens stuehus m.v. og på den øvrige ejendom.
 4) Skovbrugsejendomme, for hvilke ejendomsværdien efter vurderingslovens §  

 33, stk. 7, fordeles på den del af ejendommen, der tjener til bolig for  

 ejeren, og på den øvrige ejendom.
 5) Ejendomme, som indeholder en eller to selvstændige lejligheder, og som  

 i væsentligt omfang benyttes erhvervsmæssigt, således at ejendomsværdien  

 efter vurderingslovens § 33, stk. 5, fordeles på den del, der tjener til  

 bolig for ejeren, og på den øvrige del af ejendommen.
6) En lejlighed, som en eller flere ejere bebor i en udlejningsejendom med  

 3 til 6 beboelseslejligheder, hvoraf højst een lejlighed er beboet af en  

 eller flere ejere.
Det er dog en betingelse, at ejeren inden den 1. juli i  

 indkomståret eller senest 2 måneder efter erhvervelsen af ejendommen anmoder  

 om en vurdering efter vurderingslovens § 33 A.
Det er endvidere en  

 betingelse, at ejeren i forbindelse med indgivelsen af selvangivelsen for  

 dette indkomstår vælger at lade den beboede lejlighed være omfattet af denne  

 lov.
Det foretagne valg omfatter såvel det pågældende indkomstår som senere  

 indkomstår.
Tilsvarende gælder for ejendomme erhvervet i indkomståret 1999  

 eller i tidligere indkomstår, hvis ejeren har ladet ejendommen overgå til  

 standardiseret lejeværdiberegning, jf. ligningslovens § 15 C, jf.  

 lovbekendtgørelse nr. 819 af 3. november 1997.
7) Lejligheder beboet af en eller flere ejere i udlejningsejendomme med 3  

 til 6 beboelseslejligheder, hvor mere end een lejlighed den 27. april 1994  

 var beboet af ejerne.
Det er dog en betingelse, at ejendommen i indkomståret  

 1999 var undergivet en standardiseret lejeværdiberegning efter ligningslovens  

 regler, som affattet ved lovbekendtgørelse nr. 819 af 3. november 1997,  

 herunder at der er foretaget en vurdering efter vurderingslovens § 33 A. 1.  

 pkt. finder kun anvendelse for det antal lejligheder, som den 27. april 1994  

 var beboet af en ejer.
Hvis en lejlighed fraflyttes af en ejer i mere end to  

 år, indgår denne lejlighed ikke længere i det antal af lejligheder, for  

 hvilke 1. pkt. finder anvendelse.
8) Lejligheder i ejendomme til helårsbeboelse, som indeholder flere end to  

 beboelseslejligheder, og som ejes og bebos af deltagerne i et boligsameje, et  

 boliginteressentskab, et boligkommanditselskab eller et andet fællesskab, der  

 ikke er selvstændigt skattesubjekt, og hvor der til deltagelsen er knyttet en  

 brugsret til en beboelseslejlighed i ejendommen.
Det er dog en betingelse, at  

 ejendommen i indkomståret 1999 var undergivet en standardiseret  

 lejeværdiberegning efter ligningslovens regler, jf. lovbekendtgørelse nr. 819  

 af 3. november 1997, herunder at der er foretaget en vurdering efter  

 vurderingslovens § 33 A.
 9) Ejendomme af den i nr. 1-5 nævnte art, der er beliggende i udlandet, på  

 Færøerne eller i Grønland.
Stk. 2. Som beregningsgrundlag anvendes den ejendomsværdi, der er  

 ansat for den pågældende ejendom pr. 1. januar i indkomståret, jf. dog stk.  

 3. Ved opgørelsen af beregningsgrundlaget efter stk. 1, nr. 2, medregnes kun  

 den del af ejendomsværdien, der er henført til ejerens lejlighed.
Ved  

 opgørelsen af beregningsgrundlaget efter stk. 1, nr. 3, medregnes kun den del  

 af ejendomsværdien, der er henført til stuehuset m.v.
Ved opgørelsen af  

 beregningsgrundlaget efter stk. 1, nr. 4 og 5, medregnes kun den del af  

 ejendomsværdien, der er henført til ejerens bolig.
Som beregningsgrundlag for  

 ejendomme som nævnt i stk. 1, nr. 6-8, anvendes den ejendomsværdi, der er  

 ansat for den lejlighed, som ejeren, henholdsvis deltageren, bebor.
Stk. 3. Som beregningsgrundlag for ejendomme omfattet af stk. 1,  

 nr. 9, anvendes handelsværdien af ejendommen pr. 1. januar i indkomståret.  

 Stk. 4 finder dog tilsvarende anvendelse på ejendomme beliggende i udlandet.  

 Stk. 2, 2.-4. pkt., finder endvidere tilsvarende anvendelse.
Den  

 skattepligtige skal ved indgivelsen af selvangivelse oplyse handelsværdien af  

 ejendommen m.v. pr. 1. januar i det pågældende indkomstår.
 Stk. 4 . Anvender den skattepligtige et andet indkomstår end  

 kalenderåret (forskudt indkomstår), beregnes ejendomsværdiskatten på grundlag  

 af den ejendomsværdi, der er ansat pr. 1. januar i det kalenderår, som det  

 forskudte indkomstår træder i stedet for.
§ 5. Ejendomsværdiskattesatsen er 10 promille af den del af det  

 efter § 4, stk. 2-5, opgjorte beregningsgrundlag, der ikke overstiger et  

 grundbeløb på 2.150.000 kr., og 30 promille af resten.
Ejendomsværdiskatten  

 opgøres for ejendommen.
 § 6. Har den skattepligtige erhvervet ejendommen senest den 1.  

 juli 1998, nedsættes den beregnede ejendomsværdiskat med et beløb svarende  

 til 2 promille af beregningsgrundlaget efter § 4, stk. 2 og 3. Nedslaget  

 bortfalder ved ejerskifte.
Stk. 2. Nedslag efter stk. 1 gives tilsvarende til en efterlevende  

 ægtefælle, som ikke opfylder betingelserne for nedsættelse, og som bliver  

 boende i en ejendom, der har tilhørt den anden ægtefælle.
Det er en  

 betingelse, at ægtefællerne ikke var separerede ved dødsfaldet.
§ 7. Har den skattepligtige senest den 1. juli 1998 erhvervet en  

 ejendom som nævnt i § 4, stk. 1, nr. 1-5, jf. nr. 9, nedsættes den beregnede  

 ejendomsværdiskat endvidere med et beløb svarende til 4 promille af  

 beregningsgrundlaget efter § 4, stk. 2 og 3. Nedslaget kan maksimalt udgøre  

 1.200 kr. pr. selvstændig lejlighed.
Nedslaget gives ikke til ejere af  

 ejerlejligheder og fredede ejendomme omfattet af ligningslovens § 15 K.  

 Nedslaget bortfalder ved ejerskifte. § 6, stk. 2, finder tilsvarende  

 anvendelse.
§ 8. Hvis den skattepligtige eller den med denne samlevende  

 ægtefælle inden udgangen af indkomståret er fyldt 67 år, nedsættes den  

 beregnede ejendomsværdiskat med et beløb svarende til 4 promille af  

 beregningsgrundlaget efter § 4, stk. 2 og 3. Nedslaget kan højst udgøre 6.000  

 kr. pr. helårsbolig og 2.000 kr. pr. fritidsbolig.
Nedslaget gives kun til  

 personer hjemmehørende her i landet, herunder efter en indgået  

 dobbeltbeskatningsoverenskomst.
Stk. 2. Nedslaget efter stk. 1 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedslaget med virkning fra begyndelsen af  

 det første påbegyndte indkomstår efter ægteskabets indgåelse.
§ 9. Den beregnede ejendomsværdiskat begrænses efter reglerne i  

 stk. 2-6, for skattepligtige, 1) der inden udgangen af indkomståret er fyldt 67 år, 2) der inden udgangen af indkomståret er fyldt 60 år og efter lov om  

 social pension modtager eller får forskud på førtidspension eller modtager  

 invaliditetsydelse med bistands- eller plejetillæg, 3) der ved indkomstårets udgang modtager efterløn, jf. lov om  

 arbejdsløshedsforsikring m.v., eller 4) hvis ægtefælle opfylder betingelserne i nr. 1, 2 eller 3, og  

 ægtefællerne er samlevende ved indkomstårets udløb.
Stk. 2. Er ejendomsværdiskatten steget med mere end 500 kr. i  

 forhold til ejendomsværdiskatten beregnet efter §§ 5-8 for det forudgående  

 indkomstår for samme ejendom, nedsættes ejendomsværdiskatten med det  

 overskydende beløb, jf. dog stk. 3-6. Nedsættelse kan højst ske til et beløb  

 svarende til ejendomsværdiskatten beregnet efter §§ 5-8 for det forudgående  

 indkomstår forhøjet med 20 pct. og nedsat med 900 kr.
I det indkomstår, hvor  

 den skattepligtige eller dennes ægtefælle fylder 67 år, anvendes som  

 sammenligningsgrundlag det forudgående indkomstårs ejendomsværdiskat med  

 nedsættelse efter § 8. Beregningen af nedsættelsen sker uden hensyn til §§  

 10-12.
Stk. 3. Nedsættelse efter stk. 2 gives tilsvarende til en  

 efterlevende ægtefælle, som ikke opfylder betingelserne for nedsættelse, hvis  

 denne efter den anden ægtefælles død bliver boende i en ejendom, som har  

 tilhørt en af ægtefællerne.
Det er en betingelse, at ægtefællerne ikke var  

 separerede ved dødsfaldet.
Hvis den efterlevende ægtefælle indgår ægteskab,  

 ophører retten til at indtræde i nedsættelse med virkning fra begyndelsen af  

 det første påbegyndte indkomstår efter ægteskabets indgåelse.
 Stk. 4. Stk. 2 og 3 gælder kun, hvis ejendommen ved vurderingen  

 pr. 1. januar i året forud for indkomståret har været vurderet som helt eller  

 delvis benyttet til beboelse for ejeren.
 Stk. 5. Stk. 2 og 3 gælder ikke for ejerlejligheder, der i året  

 forud for indkomståret er frigjort for lejemål.
Stk. 6. Stk. 2 og 3 gælder ikke for ejendomme, hvor der i året  

 forud for indkomståret er foretaget ombygninger m.v., hvis forskelsværdien  

 efter vurderingslovens § 5, stk. 3, pr. 1. januar i indkomståret overstiger  

 forskelsværdien pr. 1. januar i ombygningsåret med mere end 100 pct.
Hvis der  

 ikke kan opgøres en forskelsværdi, træder ejerboligens ejendomsværdi i stedet  

 for forskelsværdien.
Ved opgørelsen af forskelsværdierne gælder § 4, stk. 4,  

 for skattepligtige, der anvender et forskudt indkomstår.
§ 10. Nedslaget efter § 8 reduceres med 6 pct. af den del af den  

 skattepligtiges personlige indkomst med tillæg af positiv kapitalindkomst og  

 aktieindkomst bortset fra udbytteindkomst op til 5.000 kr., hvori der er  

 indeholdt endelig udbytteskat, der overstiger et grundbeløb på (i  

 1987-niveau) 95.550 kr.
Er den skattepligtige gift og var ægtefællerne  

 samlevende ved udgangen af indkomståret, reduceres nedslaget dog med 6 pct.  

 af den del af ægtefællernes samlede personlige indkomst med tillæg af samlet  

 positiv kapitalindkomst og samlet aktieindkomst bortset fra udbytteindkomst  

 op til 10.000 kr., hvori der er indeholdt endelig udbytteskat, der overstiger  

 et grundbeløb på (i 1987-niveau) 147.000 kr.
Reduktionen foretages efter  

 nedsættelse efter § 9.
 § 11. Ejendomsværdiskatten for en ejendom opgøres på helårsbasis  

 efter §§ 5-10. Har ejendommen ikke været i den skattepligtiges besiddelse og  

 rådighed i hele det pågældende indkomstår, nedsættes den beregnede  

 ejendomsværdiskat forholdsmæssigt, jf. dog ligningslovens § 15 O og § 15 P.  

 Ved anvendelsen af 1.-2. pkt. anses indkomståret at udgøre 360 dage med 30  

 dage i hver kalendermåned.
 Stk. 2. Udøver den skattepligtige erhvervsvirksomhed i egen  

 ejendom i et omfang, der ikke berettiger til vurderingsfordeling af  

 ejendomsværdien på boligen og den øvrige ejendom efter vurderingslovens § 33,  

 stk. 5, nedsættes ejendomsværdiskatten som beregnet efter §§ 5-10 med den til  

 den erhvervsmæssige del svarende andel af ejendomsværdiskatten.
§ 12. Udenlandske skatter, som efter sin art svarer til  

 ejendomsværdiskatten, og som er betalt til en fremmed stat, til Grønland  

 eller til Færøerne af en der beliggende fast ejendom, kan fradrages i  

 ejendomsværdiskatten.
Fradragsbeløbet kan ikke overstige den endeligt  

 opgjorte ejendomsværdiskat.
§ 13. Ejer den skattepligtige ejendommen i sameje med andre,  

 betales kun ejendomsværdiskat af den del af ejendommen, som svarer til den  

 skattepligtiges andel af ejendommen.
Bestemmelserne i §§ 6-10 finder kun  

 anvendelse for ejere, der opfylder betingelserne i disse bestemmelser.
§ 14. Grundbeløbet efter § 5 på 2.150.000 kr. reguleres årligt i  

 forhold til et ejerboligværdiindeks, der sættes til 100 pr. 1. januar 1998.  

 Årets ejerboligværdiindeks beregnes og offentliggøres af Told- og  

 Skattestyrelsen.
Udviklingen i indekset beregnes som et vægtet gennemsnit af  

 udviklingen i de vurderingsmæssigt ansatte ejendomsværdier på ejerboliger  

 siden vurderingen pr. 1. januar 1998, jf. vurderingsloven.
Ved vægtningen  

 indgår enfamilieshuse med 75 pct., sommerhuse med 15 pct. og ejerlejligheder  

 med 10 pct.
Ved reguleringen forhøjes eller nedsættes grundbeløbet med samme  

 procent som den, hvormed årets indekstal beregnet med een decimal afviger fra  

 100. Det således regulerede grundbeløb afrundes opad til nærmeste kronebeløb,  

 der kan deles med 1.000.
 Stk. 2. De i § 10 nævnte grundbeløb på (i 1987-niveau) 95.550 kr.  

 henholdsvis 147.000 kr. reguleres årligt efter personskattelovens § 20.
§ 15. Reglerne om anvendelse af indkomstår, forfaldstidspunkt,  

 forrentning, procenttillæg, opkrævning, hæftelse og inddrivelse af  

 indkomstskat som fastsat i kildeskatteloven finder tilsvarende anvendelse,  

 for så vidt angår ejendomsværdiskat efter denne lov.
Bestemmelserne i  

 kildeskattelovens § 24 A, 1. og 2. pkt., finder endvidere tilsvarende  

 anvendelse.
Stk. 2. Afgår en person ved døden, anses foreløbige betalinger af  

 ejendomsværdiskat, som forfaldt før dødsfaldet, for endelige for afdøde for  

 det indkomstår, hvori dødsfaldet har fundet sted.
Er der ikke sket betaling  

 af foreløbig ejendomsværdiskat efter 1. pkt., finder reglerne om hæftelse  

 m.v. i dødsboskattelovens § 88, stk. 1-3 og 5, tilsvarende anvendelse.
For  

 krav vedrørende skyldig ejendomsværdiskat for indkomstår, der ligger forud  

 for det indkomstår, hvori dødsfaldet har fundet sted, finder reglerne om  

 efterbetaling og hæftelse m.v. i dødsboskattelovens § 87, stk. 1-3 og 5, og §  

 88, stk. 1-3 og 5, tilsvarende anvendelse.
§ 16. Ejendomsværdiskatten tilfalder kommune og amtskommune i  

 forholdet 2/3 henholdsvis 1/3. Staten afregner efter reglerne i lov om  

 kommunal indkomstskat og lov om amtskommunal indkomstskat  

 ejendomsværdiskatten til den enkelte kommune og amtskommune, som  

 ejendomsværdiskatten skal tilfalde.
I tilfælde omfattet af § 15, stk. 2,  

 finder 1. og 2. pkt. tilsvarende anvendelse.
 § 17. Loven træder i kraft dagen efter bekendtgørelsen i  

 Lovtidende.
 Stk. 2. Loven har virkning fra og med indkomståret 2000.
Stk. 3. Ved anvendelsen af § 9 for indkomståret 2000 gælder 2.-5.  

 pkt.
Er ejendomsværdiskatten for indkomståret 2000 steget mere end 500 kr. i  

 forhold til et beløb svarende til 40 pct. af helårslejeværdien for ejendommen  

 i indkomståret 1999 med fradrag af 40 pct. af eventuelt standardfradrag efter  

 ligningslovens § 15 J, jf. lovbekendtgørelse nr. 819 af 3. november 1997,  

 nedsættes ejendomsværdiskatten med det overskydende beløb.
Nedsættelse kan  

 dog højst ske til et beløb svarende til sammenligningsgrundlaget efter 2.  

 pkt. forhøjet med 20 pct. og nedsat med 900 kr.
Fylder den skattepligtige  

 eller dennes ægtefælle 67 år i indkomståret 2000, anvendes som  

 sammenligningsgrundlag helårslejeværdien for ejendommen i indkomståret 1999  

 som beregnet efter ligningslovens § 15 E, stk. 2, jf. lovbekendtgørelse nr.  

 819 af 3. november 1997. Beregningen af nedsættelsen sker uden hensyn til §§  

 10-12. § 9, stk. 3, finder tilsvarende anvendelse.
 § 18. Loven gælder ikke for Færøerne og Grønland.
